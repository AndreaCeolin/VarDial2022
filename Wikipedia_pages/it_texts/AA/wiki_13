{"id": "3381", "revid": "1873", "url": "https://it.wikipedia.org/wiki?curid=3381", "title": "Provincia di Piacenza", "text": " \nLa provincia di Piacenza \u00e8 una provincia italiana dell'Emilia-Romagna di abitanti.\nConfina a nord con la Lombardia (provincia di Lodi, provincia di Cremona e provincia di Pavia), a ovest ancora con la Lombardia (provincia di Pavia) e con il Piemonte (provincia di Alessandria), a est con la provincia di Parma e a sud con la Liguria (citt\u00e0 metropolitana di Genova).\nGeografia fisica.\nTerritorio.\nLa provincia di Piacenza si estende nella pianura Padana a sud del fiume Po, nella parte occidentale della regione Emilia-Romagna. Eccetto un breve tratto nei pressi della foce del torrente Nure in cui esso fa da confine con il comune lodigiano di Caselle Landi, il confine settentrionale con le province di Pavia, Lodi e Cremona \u00e8 rappresentato dal fiume Po. Il confine ad est con la provincia di Parma segue, da sud, lo spartiacque con la val Ceno, poi il torrente Stirone, il torrente Ongina e, infine, il torrente Arda dalla confluenza con l'Ongina fino alla sua foce in Po.\nA sud il confine con la citt\u00e0 metropolitana di Genova \u00e8 rappresentato per un breve tratto dallo spartiacque tra val Nure e val d'Aveto, poi dal torrente Aveto e dal torrente Terenzone. Il confine con la provincia di Alessandria \u00e8 rappresentato dallo spartiacque tra val Borbera e val Boreca, mentre il confine con la provincia di Pavia \u00e8 rappresentato dallo spartiacque tra val Boreca e val Staffora, per un breve tratto dallo stesso torrente Staffora nei pressi di Samboneto, poi dal fiume Trebbia, dagli spartiacque tra la val Avagnone e altre valli laterali tributarie del Trebbia, tra val Trebbia e val Staffora, tra val Trebbia e val Tidone, tra val Tidoncello e val Tidone e tra val Tidone e val Versa, con l'eccezione della zona di Moncasacco dove \u00e8 lo stesso torrente Versa a segnare il confine per un brevissimo tratto, e, infine dal torrente Bardonezza. I vari tratti sono separati tra loro da tratti di confine convenzionale.\nLa parte meridionale della provincia \u00e8 montuosa e collinare e qui si trovano le principali valli piacentine che da ovest ad est sono: la val Tidone (formata dall'omonimo torrente), la val Trebbia (Trebbia), la val Nure (Nure) e la val d'Arda (Arda). Altre valli minori sono la val d'Aveto, attraversata dal principale affluente della Trebbia la val Chiavenna, la val Chero, la val Riglio, la val Luretta, la val d'Ongina, la val Chiaron, la val Perino e la val Boreca. La parte settentrionale della provincia \u00e8 compresa nella pianura Padana, la cui zona nord-orientale viene chiamata bassa piacentina.\nOrografia.\nLe vette pi\u00f9 alte della provincia sono situate nelle alte valli di Boreca, Nure ed Aveto. La cima pi\u00f9 alta della provincia \u00e8 il monte Bue () Tra le altre cime si segnalano il monte Nero (), il monte Lesima (), il monte Chiappo (), il monte Cavalmurone (), il monte Legn\u00e0 (), il monte Alfeo () ed il monte Carmo ().\nIdrografia.\nFiumi.\nIl territorio della provincia \u00e8 interamente compreso nel bacino idrografico del fiume Po e vi tributa per mezzo dei suoi affluenti Staffora, che pur scorrendo quasi interamente in provincia di Pavia segna per un breve tratto il confine tra le due province nei pressi di Samboneto, frazione di Zerba, Tidone, Versa, Trebbia, Nure, Chiavenna e Arda.\nAppartengono al bacino del Trebbia la Boreca, l'Aveto e il Perino. Appartiene al bacino del Tidone il Luretta, mentre al bacino del Chiavenna appartengono Chero, Riglio e Vezzeno, quest'ultimo tributario del Riglio. Al bacino dell'Arda tributa l'Ongina, mentre lo Stirone tributa al bacino del Taro. Al bacino del Nure appartengono il Lardana e il Lavaiana.\nLaghi.\nNella provincia vi sono tre laghi sorti a seguito della costruzione di sbarramenti artificiali:\nIn alta val Nure esistono piccoli laghi di origine glaciale, il lago Moo, il lago Bino e il Lago Nero.\nClima.\nIl clima della provincia \u00e8 temperato, subcontinentale in pianura e collina e fresco in montagna. La temperatura media annuale \u00e8 di nel capoluogo, 11,5/ nella media collina e nelle stazioni di fondovalle poste ad altezze pi\u00f9 elevate. Il mese pi\u00f9 freddo \u00e8 gennaio con temperature medie di poco sopra lo zero per la pianura e di poco sotto per la montagna, mentre il mese pi\u00f9 caldo \u00e8 luglio con una temperatura media di nel capoluogo e di in montagna.\nIl clima \u00e8 pi\u00f9 continentale in pianura grazie alla lontananza dalle masse d'acqua mediterranee, mentre in montagna la vicinanza della Liguria influenza il clima rendendolo pi\u00f9 simile ad un temperato caldo.\nLe precipitazioni annue sono pari a circa 850\u2013 in pianura per un totale di 80-85 giorni piovosi annui e \u2013 nella media collina per un centinaio di giorni di pioggia annui, con un incremento che segue l'incremento di altitudine. A partire dagli ultimi anni del XX secolo sono diminuite le precipitazioni invernali e sono aumentate quelle autunnali. Le nevicate sono abbastanza comuni con una media di all'anno in pianura che aumenta nettamente in collina e montagna.\nStoria.\nPreistoria e antichit\u00e0.\nIl territorio piacentino fu abitato sin dalla Preistoria, con diversi insediamenti in vari punti della provincia, tra cui l'area di Sant'Andrea di Travo, la cui datazione \u00e8 riferibile al Neolitico recente, sul finire del V millennio a.C., durante la diffusione in tutto il territorio dell'Italia settentrionale della cultura di Chassey, proveniente dalla zona francese e la piana di San Martino, situata nel comune di Pianello Val Tidone, con ritrovamenti compresi temporalmente tra la media et\u00e0 del Bronzo e la terza et\u00e0 del Ferro\nIl territorio fu, poi, abitato da popolazioni liguri, etrusche e celtiche, fino alla conquista della zona da parte dei Romani ai quali si deve, nel 218 a.C., la fondazione della colonia di \"Placentia\" che divent\u00f2, insieme alla coeva Cremona, la prima colonia romana dell'intera Italia settentrionale. A sud-ovest della citt\u00e0, poco dopo la sua fondazione, venne combattuta la battaglia della Trebbia tra le truppe cartaginesi guidate da Annibale, reduce dalla vittoria nella battaglia del Ticino, e le legioni romane comandate dal console Tiberio Sempronio Longo che subirono una pesante sconfitta.\nNel 187 a.C. la citt\u00e0 fu collegata con Rimini, posta sulle rive del mare Adriatico, tramite la via Emilia, voluta dal console Marco Emilio Lepido, che divent\u00f2 l'asse viario principale di tutto il nord Italia. Successivamente, la via Emilia venne prolungata a nord in direzione di Milano, mentre Piacenza divenne punto di diramazione, con la presenza di strade che la collegavano a Tortona e a Susa, quest'ultima passando per Pavia e Torino.\nA partire dal I secolo a.C. ebbe un grande sviluppo il centro di Veleia, situato in posizione collinare nella val Chero derivato da un preesistente insediamento ligure che divenne prima colonia e, poi, \"municipium\", mantenendo una posizione preminente fino al III secolo d.C. quando decadde rapidamente, probabilmente a causa delle frane a cui era soggetta la zona. Qui fu trovata, nel 1747, la tabula alimentaria traianea iscrizione bronzea riguardante il prestito fondiario ipotecario disposto dall'imperatore Traiano.\nPiacenza rimase formalmente una colonia fino al 90 a.C. quando, a seguito della promulgazione della legge Iulia, divent\u00f2 un municipio e vide l'assegnazione ai propri abitanti della cittadinanza romana. A seguito di questa norma, la citt\u00e0 venne ascritta alla Gens Veturia.\nLe campagne piacentine furono teatro della battaglia di Piacenza combattuta nel 271 d.C. dall'esercito romano, guidato dall'imperatore Aureliano, contro un contingente di Alemanni e Iutungi che avevano saccheggiato e bruciato la citt\u00e0: gli invasori ebbero la meglio e i Romani ripiegarono.\nEpoca medievale.\nDopo la caduta dell'Impero romano d'Occidente, Piacenza fu inizialmente occupata dai Bizantini, venendo, poi, conquistata dai Goti guidati da Totila nel 546. Indicatori di insediamenti gotici nel circondario sono ad esempio i toponimi \"Gossolengo\" e \"G\u00f3di\" (frazione di San Giorgio Piacentino). La citt\u00e0 fu per\u00f2 riconquistata dalle forze bizantine dopo alcuni anni, ma nel 570 fu presa dai Longobardi, giunti nell'Italia settentrionale due anni prima. Essi trovarono un centro, Piacenza, ancora piuttosto ricco nonostante la crisi generale e nel 576 vi costituirono un ducato, occupando il Piacentino probabilmente alla fine del VI secolo.\nNel 614 venne fondata l'abbazia di San Colombano di Bobbio, che, sede di un importante feudo reale ed imperiale monastico, divenne centro di evangelizzazione particolarmente attivo e che svolse un ruolo di recupero anche a livello agricolo, con il ripristino e la diffusione di diverse colture che erano andate perse dopo la caduta dell'impero romano e la riapertura delle vie commerciali e delle vie del sale ed il commercio dalla pianura lungo il Po e il Ticino verso il mar Ligure. L'importanza del territorio aument\u00f2 ulteriormente dopo la fondazione del monastero. Si \u00e8 ritenuto che alla fine dell'VIII secolo la zona fosse divisa in tre distretti: uno costituito dalla citt\u00e0 di Piacenza e due organizzati nelle campagne, autonomi dal primo e situati tra la via Emilia e l'Appennino. Si sarebbe trattato rispettivamente di \"fines Placentina\" tra la citt\u00e0 e la circostante pianura, \"iudiciaria Medianense\" in val Trebbia e val Nure, e \"fines Castriarquatense\" nella zona collinare e montuosa del Piacentino orientale, ma che da ulteriori indagini sembrano corrispondere pi\u00f9 ad uno schema di riferimento ideale che a effettivi organismi amministrativi\nRitrovamenti archeologici che attestano la presenza del popolo germanico sono quelli di Rottofreno, Gazzola, Pianello Val Tidone, Vigolzone, Bettola, Borgonovo Val Tidone, Ziano Piacentino, Alta Val Tidone, Agazzano, Travo, Ponte dell'Olio e Farini.\nDopo essere diventata contea durante il periodo di dominazione dei Franchi, la zona fu ripetutamente contesa negli ultimi secoli del millennio, fino ad arrivare, nel 997 alla concessione al vescovo dei poteri comitali sulla citt\u00e0 da parte dell'imperatore Ottone III di Sassonia Durante l'XI secolo ci furono diverse lotte tra le fazioni popolare e aristocratica che culminarono, nella prima parte del secolo successivo, nella nascita del comune, la cui genesi era gi\u00e0 terminata nel 1126. \nSuccessivamente, Piacenza prese parte alle lotte tra i comuni e l'imperatore Federico Barbarossa, partecipando alla Lega Lombarda. Nei pressi di Piacenza, in una zona a cavallo del Po compresa tra Calendasco e Somaglia, tra il 1154 e il 1158 l'imperatore aveva tenuto due tra le pi\u00f9 importanti diete da lui convocate, le diete di Roncaglia, in particolare nella seconda egli rivendic\u00f2 le regalie rispetto alle pretese avanzate da parte dei comuni.\nLa progredita agricoltura delle campagne piacentine, la presenza di un fiume navigabile e di importanti assi viari (vie Emilia, Milano-Piacenza e Postumia), unitamente alle valli appenniniche che garantivano i collegamenti con il mar Ligure, oltre all\u2019importanza politica della citt\u00e0 e del territorio, ravvivarono l\u2019economia di Piacenza e dei dintorni dal XII secolo, permettendo la creazione di rilevanti relazioni d\u2019affari con Milano, Ferrara, Venezia e soprattutto Genova. In particolare, fu proprio l\u2019espansione verso quest\u2019ultima citt\u00e0 ad assicurare il successo di compagnie commerciali e bancarie piacentine, nate e sviluppatesi grazie all\u2019accumulo di consistenti rendite agricole. Il ceto mercantile piacentino rientrava nella categoria di uomini d\u2019affari dell\u2019Italia settentrionale e della Toscana (i \"lombardi\") che praticavano operazioni creditizie e di cambio monetario in tutta Europa. Nei secoli XIII e XIV banchieri e prestatori piacentini operavano in Oriente, a Parigi, Marsiglia, Montpellier, N\u00eemes, in Champagne, in Borgogna, a Lisbona, Maiorca, Barcellona, Valenza e Siviglia (dove ad essi \u00e8 dedicata una via, \"calle Placentines\").\nNel XIII secolo i domini di Piacenza si estesero verso nord. I territori di San Rocco al Porto, Guardamiglio e Fombio entrarono a farvi parte nel 1225, seppure si trovassero alla destra orografica del Po gi\u00e0 in epoca altomedievale; la zona di Caselle Landi fu annessa invece nel 1262, mentre Retegno fu a lungo conteso fra Piacenza e Lodi.\nCon la crisi delle istituzioni comunali, Piacenza diventa il terreno di scontro delle pi\u00f9 facoltose famiglie della citt\u00e0, che si fronteggiarono per assumerne la guida. In questo contesto emerse la figura di Alberto Scotti che tra la fine del XIII e l'inizio del XIV secolo conquist\u00f2 pi\u00f9 volte il potere su Piacenza, arrivando a conquistare, brevemente, anche Milano, prima di essere definitivamente sconfitto dalle forze Viscontee che conquistarono Piacenza nel 1313. La citt\u00e0 rimase sotto il controllo del ducato di Milano fino al 1499, con l'eccezione di brevi periodi.\nIl Ducato di Parma e Piacenza.\nNel 1521 il piacentino entr\u00f2 a far parte dei dominii del papato. Nel 1545 Papa Paolo III istitu\u00ec il Ducato di Parma e Piacenza, ponendone alla guida il figlio Pier Luigi. Il nuovo ente statale comprendeva buona parte del piacentino, con l'eccezione del bobbiese che continu\u00f2 a rimanere soggetto al ducato di Milano e del territorio dello stato Pallavicino, posto nella bassa pianura Padana che fu incorporato nel ducato solo successivamente, nel 1585.\nIl duca venne, per\u00f2, ucciso due anni dopo da una congiura composta da locali famiglie nobili In seguito a questo episodio il piacentino venne occupato dalla truppe imperiali di Ferrante I Gonzaga. Il figlio di Pier Luigi, Ottavio Farnese riusc\u00ec a conservare il dominio di Parma, che divent\u00f2, cos\u00ec, la capitale del ducato, mentre il piacentino ritorn\u00f2 sotto il dominio farnesiano solo nel 1585, ceduto a Ottavio da Filippo II di Spagna, con il quale aveva firmato il trattato di Gand. Sotto il governo di Ottavio iniziarono anche i lavori per la costruzione di palazzo Farnese a Piacenza.\nNel 1636, nell'ambito della guerra condotta dal duca Odoardo I Farnese, alleato dei francesi, contro la Spagna, la citt\u00e0 di Piacenza fu occupata da questi ultimi. In seguito all'accordo di pace, mediato da Papa Urbano VIII, gli spagnoli abbandonarono la citt\u00e0 l'anno successivo in cambio della rottura dell'alleanza tra il Farnese e i francesi.\nMorto senza eredi l'ultimo duca, Antonio Farnese, nel 1731 il trono ducale pass\u00f2 a Carlo di Borbone, figlio di Elisabetta Farnese e del re Filippo V di Spagna: il nuovo duca Carlo I si stabil\u00ec a Parma nel 1731, tuttavia nel 1738, con il terzo trattato di Vienna che sanciva la fine della guerra di successione polacca, venne riconosciuta a Carlo la corona del Regno delle Due Sicilie, mentre il Ducato di Parma e Piacenza pass\u00f2 agli austriaci, nella persona dell'imperatore Carlo VI d'Asburgo. Nel 1748 con il trattato di Aquisgrana il ducato torn\u00f2 sotto il dominio della famiglia Borbone, con il trono che venne assegnato al Reale Infante Don Filippo, fratello di Carlo.\nNel 1796, nonostante la neutralit\u00e0 dichiarata dal duca Ferdinando, le truppe napoleoniche entrarono a Piacenza, ottenendo un ingente indennizzo di guerra. Nel 1799 la parte occidentale della provincia fu teatro della battaglia della Trebbia, vinta dagli austro-russi del generale Suvorov impegnato nella sua campagna in Italia contro i francesi guidati dal generale Macdonald.\nNonostante l'occupazione francese Ferdinando mantenne formalmente la sovranit\u00e0 fino al 1801 quando, con i trattati di Lun\u00e9ville e di Aranjuez, il ducato pass\u00f2 sotto il controllo francese, con la contropartita dell'ascesa al trono d'Etruria del figlio di Ferdinando Ludovico. Sotto il controllo francese il piacentino venne separato da Parma e nel 1808 Napoleone nomin\u00f2 Charles-Fran\u00e7ois Lebrun duca titolare di Piacenza in suo nome.\nNel 1814, con l'esilio di Napoleone all'Elba, il Ducato di Parma, Piacenza e Guastalla venne assegnato alla moglie di Napoleone, Maria Luisa d'Asburgo-Lorena; tale decisione fu, poi, definitivamente confermata vita natural durante da parte del congresso di Vienna, nonostante le rivendicazioni dei Borbone, ai quali fu previsto il ritorno dello stato alla morte della duchessa.\nDopo la morte di Maria Luigia d'Austria, le successe sul trono ducale, il 31 dicembre 1847, Carlo II di Parma il quale prese subito alcune decisioni che gli allontanarono il consenso popolare. Nel marzo 1848 scoppiarono diversi moti prima a Parma e poi a Piacenza dove il 10 maggio successivo si svolse un plebiscito culminato con la richiesta di annessione al Regno di Sardegna. I risultati della votazione furono consegnati al re Carlo Alberto di Savoia, accampato nei pressi di Verona, che proclam\u00f2, cos\u00ec, Piacenza Primogenita dell'Unit\u00e0 d'Italia. Dopo la sconfitta di Custoza, la citt\u00e0 cadde nuovamente sotto la dominazione austro-borbonica, caratterizzata da una forte repressione.\nDall'Unit\u00e0 d'Italia.\nNel maggio 1859 alcune sommosse costrinsero la duchessa reggente Luisa Maria di Borbone-Francia ad abbandonare Parma. In seguito, il governo cittadino tenne due ulteriori plebisciti che confermarono la richiesta di adesione al Regno di Sardegna e nel mese di agosto il governo della citt\u00e0 pass\u00f2 nelle mani di Luigi Carlo Farini, fino a quel momento dittatore delle province modenesi, che costitu\u00ec l'assemblea dei Rappresentanti del popolo, la quale, il 12 settembre, vot\u00f2 l'annessione al Regno di Sardegna.\nLa provincia venne istituita nel 1860 e la sede dell'amministrazione fu dal marzo 1860 il palazzo della Provincia di corso Garibaldi a Piacenza.\nNel 1923 Bobbio e parte del suo territorio, inserito originariamente nella \"contea di Bobbio\", divenuta, poi, nel 1743 provincia di Bobbio e parte del Regno di Sardegna fino all'unit\u00e0 d'Italia, entr\u00f2 a far parte per la prima volta del territorio della provincia di Piacenza.\nIn contemporanea, i comuni di Bardi e Boccolo de' Tassi, situati in alta val Ceno, in quanto facenti parte del bacino imbrifero della val Taro, passarono alla provincia di Parma. Nel 1926 alcune frazioni del comune di Boccolo, che venne contestualmente aggregato a Bardi, ritornarono parte della provincia di Piacenza, diventando parte dei comuni di Farini d'Olmo e Ferriere.\nDurante la seconda guerra mondiale la citt\u00e0 e alcuni centri della provincia furono pesantemente colpiti dai bombardamenti aerei degli alleati che colpirono in citt\u00e0, tra gli altri, il ponte ferroviario sul Po, la stazione ferroviaria, l'ospedale e l'arsenale oltre a porzioni del centro storico, per un totale di 92 incursioni che causarono circa 300 vittime, mentre in provincia furono colpite le infrastrutture della ferrovia Piacenza-Bettola. Dopo l'armistizio dell'8 settembre 1943 furono attivi, sia nelle vallate dell'Appennino che nella pianura, diversi nuclei di partigiani che combattevano l'esercito tedesco e repubblichino, per un totale di effettivi e 926 caduti. Al termine del conflitto, alla citt\u00e0 venne conferita la medaglia d'oro al valor militare.\nNel secondo dopoguerra, nella zona di Cortemaggiore, vennero individuati giacimenti di petrolio e di gas metano particolarmente significativi in grado di dare una spinta decisiva al boom italiano del Dopoguerra. Nacque in quella occasione il logo del cane a sei zampe della Supercortemaggiore, poi diventato simbolo dell'Eni.\nNella notte fra il 14 settembre e il 15 settembre 2015 una parte della provincia di Piacenza fu devastata dalle esondazioni improvvise del Nure, dell'Aveto e del Trebbia, dovute al maltempo, che causarono danni ingenti e la morte di tre persone. Le localit\u00e0 pi\u00f9 colpite sono state Roncaglia, Bettola, Farini, Ponte dell'Olio, Ferriere, Rivergaro, Bobbio, Marsaglia di Corte Brugnatella, Ottone.\nDurante la pandemia di COVID-19, nel 2020 il Piacentino \u00e8 risultato la provincia italiana pi\u00f9 colpita dal virus per mortalit\u00e0 in numeri relativi sul totale della popolazione.\nReferendum consultivi sulla fusione di comuni.\nLa tabella riepiloga i referendum consultivi per la fusione di comuni tenutisi a partire dal 1\u00ba dicembre 2013. In grassetto sono indicati i comuni che hanno approvato il quesito.\nSimboli.\nDescrizione araldica dello stemma:\nDescrizione araldica del gonfalone:\nSociet\u00e0.\nEvoluzione demografica.\nLa tabella seguente riporta l'evoluzione del numero dei residenti nella provincia dal 2001 al 2016:\nEtnie e minoranze straniere.\nAl 31 dicembre 2019 nel territorio provinciale risultano essere residenti stranieri ( uomini e donne), pari al 14.98% dell'intera popolazione.\nDi seguito sono riportate le comunit\u00e0 con pi\u00f9 di individui:\nLingue e dialetti.\nAccanto all'italiano, \u00e8 ancora vitale il dialetto piacentino, ascritto alla lingua emiliana nonostante i diversi elementi condivisi con quelle lombarda e piemontese. Sull'Appennino sono invece presenti dialetti di transizione tra emiliano e ligure, che cedono il passo a variet\u00e0 liguri in alcuni comuni dell'alta val Trebbia.\nReligione.\nNella giurisdizione ecclesiastica della chiesa cattolica, gran parte del territorio della provincia coincide con l'area della diocesi di Piacenza-Bobbio. Essa \u00e8 suddivisa in 7 vicariati e comprende, oltre a gran parte del piacentino, anche l'alta val Trebbia genovese, parte dell'Oltrep\u00f2 Pavese, la val Taro e la val Ceno nel Parmense Fanno invece parte della diocesi di Fidenza le parrocchie situate nei comuni di Castelvetro Piacentino, Monticelli d'Ongina e Villanova sull'Arda, riunite nel vicariato della Bassa Piacentina.\nTradizioni e folclore.\nLa zona della provincia pi\u00f9 conservatrice per quanto riguarda il folklore \u00e8 l'area dell'Appennino, cio\u00e8 quella rimasta pi\u00f9 isolata da certe influenze esterne e dalla modernit\u00e0. Il patrimonio delle tradizioni di buona parte dell'Appennino piacentino \u00e8 riconducibile a quello dell'area delle quattro Province. Con questo nome si definisce un territorio prevalentemente montuoso suddiviso amministrativamente tra le province di ben quattro regioni distinte: Genova (Liguria), Piacenza (Emilia-Romagna), Pavia (Lombardia) e Alessandria (Piemonte), dove la gente ha mantenuto per secoli usi e costumi molto simili. Ci\u00f2 \u00e8 evidente soprattutto per quanto riguarda i canti, la musica, i balli e le feste popolari. Le alte valli piacentine comprese in questo territorio sono la val Trebbia, la val Tidone, la val d'Aveto e la val Boreca, mentre la val Nure risente in maniera minore di questo patrimonio e la val d'Arda ne \u00e8 esclusa.\nCanti.\nI canti folkloristici di Piacenza e del territorio circostante sono scomparsi almeno dall'inizio del XX secolo. Facevano parte di un genere noto come \"matin\u00e4da\", che prendeva il nome dal momento della giornata nella quale venivano eseguiti, la mattina appunto. I brani della \"matin\u00e4da\" erano per lo pi\u00f9 a carattere amoroso e simili a quelli di altre zone dell'Italia Settentrionale. Composti da quattro o sei versi endecasillabi - raramente otto - che seguivano ritmi differenti, venivano intonati durante le attivit\u00e0 lavorative o all'inizio della primavera, con accompagnamento di chitarra e fisarmonica, per corteggiare le ragazze nubili. I testi erano cantati in dialetto piacentino, ma talvolta inframmezzati da voci derivanti da variet\u00e0 di altre lingue gallo-italiche o da storpiature del toscano. Ci\u00f2 \u00e8 stato spiegato con l'origine non autoctona di parte di essi, nati dunque in altre province e regioni circostanti e adattati al piacentino.\nIl genere era impropriamente conosciuto anche come \"bu\u015bin\u00e4da\", termine che in realt\u00e0 indicava un tipo di composizione poetica di un cantastorie o verseggiatore popolare, che in versi descriveva avvenimenti reali e li esponeva spesso in forma ironica o satirica. Sebbene siano per lo pi\u00f9 conosciute nella loro versione milanese, tali opere letterarie, pubblicate su fogli volanti, erano realizzate anche nel Piacentino.\nI cori dell'Appennino piacentino risultano invece influenzati dal trallallero genovese.\nMusica e balli.\nLa musica dell'Appennino piacentino, compreso nell'area delle quattro province, \u00e8 tradizionalmente eseguita con piffero dell'Appennino, \"m\u00fcsa\" (simile alla piva pi\u00f9 comune in val Nure) e fisarmonica. La m\u00fcsa, una cornamusa appenninica ad un solo bordone, \u00e8 forse lo strumento pi\u00f9 caratteristico e che attira le maggiori curiosit\u00e0. Lo strumento cadde in disuso ad inizio del XX secolo, soppiantata dalla pi\u00f9 moderna fisarmonica. Negli ultimi decenni \u00e8 ricomparsa ed \u00e8 tornata ad accompagnare il piffero, unendosi addirittura alla fisarmonica.\n\u00c8 possibile ascoltare i suonatori di questi strumenti alle feste da ballo nei paesi e nelle frazioni dell'Appennino piacentino (o in quelli delle province limitrofe) o in alcuni festival folkloristici che si tengono in estate.\nIn occasione di sagre, feste del patrono, festival folkloristici, celebrazioni della Pasqua o del Carnevale \u00e8 possibile assistere all'esibizione degli strumenti tipici che eseguono musiche da ballo come la giga (a due o a quattro), la monferrina o l'alessandrina. Esisteva un tempo anche la bisagna, danza scomparsa e recentemente ricostruita nel comune di Ferriere. Qualcuno l'ha ricordata come un ballo eseguito con i bastoni (come nel ballo del Morris inglese), dopo che erano andati perduti i passi e per anni era stata riproposta solo come musica per piffero. Altre fonti non citano per\u00f2 l'uso dei bastoni.\nAll'inizio dell Novecento nelle campagne piacentine era ancora diffuso il \"ball dal fer\u00ec\" - detto anche \"ball dal fr\u00ec\" nelle zone montuose - (ballo del ferito), un ballo di gruppo in forma ludica. Accompagnato da chitarra e fisarmonica, era eseguito da una coppia di ballerini scelti, attraverso battute prestabilite, da una figura che conduceva le danze. I ballerini si scambiavano un botta e risposta di rime durante la danza, le quali erano utilizzate per fare complimenti, tessere lodi, lanciare sfide o vendette amorose, effettuare dichiarazioni d'amore o con l'intento d'indispettire il partner. Dopo un paio di giri si interrompeva per cambiare compagno o compagna e riprendere con i passi e le rime. Altri balli a figure e a simboli di simile tipologia erano il \"ball dal tu-tu\", il \"ball dal ci\u00e4r\", il \"ball dal c\u00fcsein\" e il \"ball dal specc' \", frequenti sulle aie nel periodo dello scartocciamento del granoturco.\nFestivit\u00e0 e celebrazioni.\nAd esclusione delle feste patronali, sono poche le feste tradizionali sopravvissute alla modernit\u00e0 e allo spopolamento delle aree rurali, in particolare dell'Appennino. Tuttavia, \u00e8 proprio nelle zone di montagna che si svolgono ancora le celebrazioni legate al ritorno della primavera. Si tratta del Calendimaggio, che generalmente si svolge la sera del 30 aprile. Con questo nome si definisce una festa di natura pagana, di probabile origine celtica (forse collegata a Beltaine), diffusa in quasi tutta l'Europa e che in Italia si \u00e8 mantenuta vitale prevalentemente nei territori pi\u00f9 isolati. Nell'alta val Trebbia piacentina questo evento \u00e8 noto anche come \"Carlin di maggio\", mentre sui monti della val Tidone \u00e8 celebrato come \"Festa d'la gal\u00ebina grisa\" (Festa della gallina grigia). Relegati ai centri appenninici, gli appuntamenti legati al Calendimaggio avevano luogo in una pi\u00f9 vasta zona delle campagne piacentine ancora nella seconda met\u00e0 del XIX secolo.\nI festeggiamenti del Carnevale sono ancora sentiti a Fiorenzuola d'Arda, dove l'evento \u00e8 conosciuto come Zobia (\"\u015aobia\" in piacentino). Con questo nome si identificano una figura femminile antiestetica e inquietante, come una strega, e il fal\u00f2 sul quale arde. Tale personaggio sembra fosse nato per deridere gli ebrei che commerciavano abiti usati, ma la connotazione antisemita non \u00e8 pi\u00f9 presente. I fal\u00f2, spesso alimentati da fantocci dati alle fiamme, erano caratteristici di varie localit\u00e0 della provincia e il loro allestimento \u00e8 ancora presente a Borgonovo Val Tidone, dove \u00e8 denominato \"Br\u00fc\u015ba la veccia\" (\"Brucia la vecchia\"). Scomparse sono le maschere di Piacenza: il pavido e sbruffone ciabattino della citt\u00e0 \"Tulein C\u00fccalla\" con la vezzosa e pettegola moglie \"Cesira\", lo scaltro montanaro dell'Appennino \"Vigion\" e la consorte \"Lureinsa\", madre bonaria e robusta che aiuta il marito nei sotterfugi. Cadute in disuso sono anche le sfilate carnevalesche dell'Appennino, che erano guidate da una maschera dalle sembianze disarmoniche e sgraziate, detta \"U br\u00fcttu\" (\"Il Brutto\") o \"A Bestra\" (\"La Bestia\"). \nNei giorni di Pasqua e Luned\u00ec dell'Angelo a Fiorenzuola d'Arda e a Lugagnano Val d'Arda si svolge il combattimento con le uova, noto come \"Ponta e c\u00fcl\" (\"Punta e fondo\") o \"Ponta l'\u00f6v\" (\"Spingi l'uovo\"), durante il quale i partecipanti si sfidano a rompere le estremit\u00e0 delle uova dell'avversario urtandole con piccoli colpi. Tale passatempo era praticato anche nelle feste rionali di Piacenza, dove era conosciuto come \"ciuc\u00e4 i \u00f6v\" (\"battere le uova\").\nNelle tradizioni piacentine estinte era convinzione che i morti tornassero alle proprie abitazioni terrene nella notte tra Ognissanti e la Commemorazione dei defunti, rispettivamente 1 e 2 novembre. Ancora nei primi decenni del XX secolo i valligiani dell'Appennino si alzavano all'alba per cedere il proprio letto ai morti stanchi del viaggio dall'Oltretomba, ai quali venivano lasciati pere e castagne e un lume acceso. Tipici di quei giorni erano dei dolci denominati \"fave dei morti\" e le vere e proprie fave. Questi ed altri legumi, ma anche svariati tipi di alimenti, venivano raccolti dai ragazzi poveri bussando alle porte delle famiglie pi\u00f9 abbienti di Piacenza. La questua era praticata anche in diversi paesi, da parte di bambini o giovani, nelle osterie o nelle case a seconda delle consuetudini locali. Lumi di vario tipo, come candele, lampade o luminarie, accesi nelle abitazioni, sono stati presenti in tutto il Piacentino per buona parte del XX secolo.\nAncora sentita \u00e8 la ricorrenza legata all'arrivo di Santa Lucia da Siracusa il 13 dicembre. Come in altre localit\u00e0 della Lombardia, del Veronese e del Trentino, anche nel Piacentino questo giorno \u00e8 molto atteso dai bambini, cui la Santa durante la notte far\u00e0 visita con l'asinello per dispensare loro dolci e doni di ogni sorta.\nGiochi di carte.\nPer i giochi di carte come scopa (\"scua\"), asso pigliatutto (\"ass ciapat\u00fctt\"), cava camicia (\"c\u00e4va cami\u015ba\"), rubamazzo, briscola (\"briscula\") e merda o asino sono impiegte le carte piacentine, a figure spagnole, con semi a segni francesi. Furono introdotte dalle truppe francesi durante l'occupazione napoleonica e ridisegnate a Piacenza a figure doppie (anche dette specchiate), assumendo l'aspetto attuale nel XIX secolo.\nCreature leggendarie.\nCome in molte zone d'Italia e d'Europa, anche nel folclore piacentino \u00e8 ricorrente il folletto (\"ful\u00ebtt\"), entit\u00e0 dispettosa che nasconde gli utensili domestici, scherza pesantemente con le donne picchiandole, spettinandole e privandole delle coperte nel letto, prende a schiaffi o pizzica gli uomini dormienti, rompe oggetti, sghignazza in modo sguaiato, fa rumori nella notte e disturba gli animali nelle stalle. Sua vittima prediletta sono i cavalli, che disturba fino allo sfinimento nelle ore notturne e ai quali intreccia la criniera. \nLe creature spaventose che terrorizzano i bambini sono \"al m\u00e4gu\", che non \u00e8 un mago, ma una sorta di babau, e il ben noto \"omm negar\", cio\u00e8 l\"'uomo nero\". \nL\"'omm salv\u00e4dag\" o \"uomo selvatico\", ricorrente nei racconti di molte zone dell'Italia settentrionale, \u00e8 invece un furtivo umanoide scimmiesco, interamente ricoperto di peli, che vive nei boschi.\n\"R\u00e8 da biss\" (\"re di bisce\") \u00e8 la denominazione attribuita ad un biacco o ad una natrice che ha subito una mutazione dopo essere stata mozzata da una falce nell'erba: l'incidente fa s\u00ec che la parte del tronco rimasta priva di coda cresca enormemente e sviluppi un'orripilante cresta sulla testa. \n\"Bargniff\", nome di un'entit\u00e0 fatata e spaventosa che vive sotto i ponti o negli acquitrini delle zone pi\u00f9 prossime al Po e che pone indovinelli a chi transita a notte fonda, gettando in acqua chi non trova la soluzione, \u00e8 passato ad indicare il \"diavolo\". \nSono rari i racconti che hanno per protagonista la fata (\"f\u00e4ta\").\nIstituzioni, enti e associazioni.\nSanit\u00e0.\nIl pi\u00f9 importante centro sanitario della provincia \u00e8 l'ospedale di Piacenza. Questi i principali presidi ospedalieri provinciali:\nCultura.\nUniversit\u00e0.\nLe sedi universitarie della provincia sono concentrate nel capoluogo dove si trovano una sede dell'universit\u00e0 Cattolica del Sacro Cuore di Milano con le facolt\u00e0 di economia e giurisprudenza, scienze agrarie, alimentari e ambientali e scienze della formazione, una sede del Politecnico di Milano con corsi di laurea in ingegneria e architettura e la sede distaccata del corso di laurea in infermieristica dall'universit\u00e0 degli Studi di Parma. La stessa sede che ospitava il corso in infermieristica ha ospitato fino al 2018 anche il corso di laurea in fisioterapia che, a partire dall'autunno di quell'anno \u00e8 stato spostato in una nuova sede situata a Fiorenzuola d'Arda Piacenza ospita inoltre il conservatorio Giuseppe Nicolini e lo studio di teologia attivo nel collegio Alberoni, affiliato alla facolt\u00e0 di teologia della pontificia universit\u00e0 \"San Tommaso d'Aquino\" di Roma.\nMusei.\nTra i musei principali della provincia:\nCucina.\nLa gastronomia piacentina vanta di diversi piatti tipici che col tempo sono diventati noti anche al di fuori della provincia stessa, come i \"pisarei e fa\u015b\u00f6\" e i tortelli alla piacentina\nUn importante ruolo nella gastronomia piacentina \u00e8 detenuto dai salumi, dei quali i tre pi\u00f9 famosi, contrassegnati dal marchio DOP, sono il salame piacentino, la coppa piacentina e la pancetta piacentina. Grazie alla loro presenza, il piacentino \u00e8 l'unica provincia italiana ad annoverare tre salumi DOP. Altri salumi che non godono dell'indicazione Dop sono la mariola, sorta di salame tipico specialmente della val Nure e che gode del riconoscimento di presidio Slow Food, il salame gentile e il lardo che, pestato insieme al prezzemolo (\"pist\u00e4 'd gras\"), viene anche usato come ingrediente in diversi piatti.\nI salumi costituiscono il principale antipasto piacentino; altri piatti diffusi sono il salame cotto, i ciccioli (chiamati \"gras\u00e9i\" in piacentino), la bortellina (\"burtl\u00ebina\" in piacentino) della val Nure, val Trebbia e val Tidone, sorta di frittella di farina, accompagnata con salumi o formaggi, il \"chisul\u00e9n\" o torta fritta, tipico solo di alcuni comuni della bassa val d'Arda, ma comunissimo in altre province dell'Emilia-Romagna, a volte col nome di gnocco fritto, sempre in abbinamento coi salumi, il \"batar\u00f6\", una focaccina originaria della val Tidone, la polenta fritta e la torta di patate tipica dell'alta val Nure.\nLe salse pi\u00f9 note sono la \"salsa di noci\" (\"aj\u00e0\") e il pesto di matrice ligure sull'Appennino, zona che ha sempre risentito dell'influenza di Genova e della Liguria, la salsa di prezzemolo e la salsa di fegatini alla Farnese.\nTra i primi piatti vi sono i gi\u00e0 citati \"pisarei e fas\u00f6\", gnocchetti di pane e farina con condimento di sugo ai fagioli, e \"tortelli alla piacentina\", gli anolini (\"anv\u00ebin\"), pasta fresca con ripieno di stracotto di carne servita in brodo, gli anolini all'uso della val d'Arda, variante di quelli appena citati nella quale allo stracotto viene si sostituisce il formaggio, i tortelli di zucca, differenti da quelli di Mantova e Cremona per l'assenza degli amaretti, i tortelli di castagne, tipici della montagna, i malfatti e i maccheroni fatti con l'ago da calza (\"macaron cun l'ag\u00f9cia\") di Bobbio, le \"mezze maniche dei frati\", sorta di grossi maccheroni ripieni, le tagliatelle o le trofie con salsa di noci tipiche della montagna e della Liguria, il risotto alla Primogenita, il risotto coi funghi, il riso e verza (con costine di maiale), il risotto coi fegatini, il risotto coi codini di maiale e i \"panzerotti alla piacentina\" (cilindretti di pasta fresca al forno ripieni di ricotta, bietole e grana padano), piatto di recente introduzione.\nComunissimi tra i secondi sono l'anatra e la faraona arrosto, la \"p\u00eccula 'd cavall\" (piccola di cavallo), lo \"stracotto d'asina\", lo stracotto alla piacentina, la\" bomba di riso\" di Bobbio, le \"lumache alla bobbiese\", il \"tasto\" o \"tasca\" (punta di vitello ripiena) variante della cima alla genovese che \u00e8 di casa sull'Appennino, la delicata anguilla in umido, l'anguilla marinata nota come burattino o \"b\u00fcrat\u00ebin\", gli \"zucchini ripieni\" dell'Appennino che mostrano chiare tracce liguri e, tra i secondi pi\u00f9 poveri, il merluzzo in umido e la polenta, disponibile in diverse varianti tra cui \"consa\", cio\u00e8 con strati di sugo e formaggio grana, oppure con i ciccioli, o in accompagnamento alla \"p\u00eccula 'd caval\".\nI formaggi D.O.P. sono il Grana Padano e il Provolone Val Padana; nelle zone di montagna vengono ancora prodotti formaggi con latte di pecora, capra e vacca tra cui il formaggio da cui escono i vermi \"saltar\u00e9i\", la cui commercializzazione \u00e8 stata vietata a seguito di direttive a livello europeo, ma che continua ad essere prodotto a livello famigliare.\nNon esiste una grande tradizione dolciaria, comunque i dessert non mancano: i \"turtl\u00ect\" (tortelli dolci), le crostate, il \"latte in piedi\", il \"busl\u00e0n\" (ciambella) e i \"buslan\u00ebin\" (ciambelline) e la \"spongata\" molto comune a Monticelli d'Ongina e in val d'Arda, una torta probabilmente di origine altomedievale diffusa dai monasteri benedettini nella bassa piacentina cos\u00ec come in provincia di Parma, nel Reggiano e altre zone; ve ne \u00e8 testimonianza nel codice diplomatico del monastero di San Colombano di Bobbio in cui i monaci benedettini usavano regalare una spongata a Natale a chi avesse regolarmente portato loro la quota dell'affitto: \"dando illi qui fictum portaverit unam spongatam\" (dando a chi abbia portato l'affitto una spongata). Comunissima sulle tavole del piacentino, cos\u00ec come in altre zone della Lombardia e dell'Emilia, \u00e8 la \"torta sbrisolona\" originaria, per\u00f2, di Mantova.\nCome si nota da questo lungo elenco di ricette della provincia, la citt\u00e0 di Bobbio pu\u00f2 vantare un buon numero di ricette locali, tantoch\u00e9 la propria cucina viene considerata, in alcuni casi, come a s\u00e9 stante, separatamente dalla cucina del resto della provincia.\nEnologia.\nMolto diffusa nel Piacentino \u00e8 anche la viticoltura, attivit\u00e0 la cui presenza nel piacentino \u00e8 documentata fin dal primo millennio avanti Cristo\npreci sono documentazioni che affermano la conoscenza della vite nel territorio), che apporta alla provincia di Piacenza vasta notoriet\u00e0 nel campo dell'enologia. Infatti diversi sono i vini prodotti all'interno della zona DOC dei Colli piacentini, che occupa la fascia collinare della provincia da est a ovest. I vini parte della DOC Colli Piacentini che hanno ottenuto la denominazione di origina controllata sono in tutto 31 afferenti a 14 tipologie Monterosso Val d'Arda, Trebbianino Val Trebbia, Valnure, Barbera, Bonarda, Malvasia, Pinot Nero, Sauvignon, Chardonnay, Pinot Grigio, Vin Santo di Vigoleno, Novello e Cabernet Sauvignon. A questi vini si aggiunge il Gutturnio, che ha una DOC a parte che lo riconosce in 5 varianti. La porzione di territorio della val Versa ricadente sotto la giurisdizione piacentina ricade all'interno delle zone DOC DOCG dell'Oltrep\u00f2 Pavese.\nGeografia antropica.\nComuni.\nAppartengono alla provincia di Piacenza i seguenti 46 comuni: \nComuni pi\u00f9 popolosi.\nDi seguito \u00e8 riportata la lista dei dieci comuni della provincia ordinati per numero di abitanti (Istat 31-08-2020):\nZerba con i suoi 78 abitanti \u00e8 il comune con il pi\u00f9 basso dato di popolazione nella provincia e nella regione.\nUnioni di comuni.\nIn Provincia di Piacenza sono presenti cinque unione di comuni che raggruppano 26 comuni del territorio:\nEx Comunit\u00e0 montane.\nIl territorio piacentino comprendeva tre comunit\u00e0 montane, poi sciolte tra il 2008 e il 2013.\nEconomia.\nAgricoltura.\nUno dei punti focali dell'agricoltura piacentina \u00e8 il settore del latte, in cui operano 24 imprese per quasi 400 addetti. Il prodotto principale realizzato con il latte piacentino \u00e8 il Grana Padano. Un'altra filiera molto importante \u00e8 quella dei salumi, con la produzione che si concentra sui 3 DOP coppa piacentina, salame piacentino e pancetta piacentina. Piacenza occupa inoltre una posizione di leadership nella produzione del pomodoro, al quale \u00e8 dedicato il festival OroRosso. Infine, molto sviluppata \u00e8 la viticoltura con la presenza dicomplessive 36 DOC tutelate dal Consorzio Tutela Vini D.O.C. Colli Piacentini con sede in citt\u00e0.\nIndustria.\nForte a Piacenza \u00e8 la presenza di aziende del settore delle macchine utensili con pi\u00f9 di 100 imprese per un totale di addetti operanti nei settori macchine per la lavorazione meccanica per asportazione, automazione, attrezzature e componentistica speciale, servizi tecnici specializzati, ricerca e sviluppo tecnologico. In citt\u00e0 \u00e8 presente anche il laboratorio MUSP che si occupa dello studio delle macchine utensili e dei sistemi di produzione.\nUn altro settore molto sviluppato a Piacenza \u00e8 la raccorderia, presente in citt\u00e0 sin dalla fine degli anni '30 con il reparto bocche da fuoco dell'arsenale cittadino, nel complesso nel piacentino sono presenti 15 societ\u00e0 di capitali che producono raccordi forgiati.\nServizi.\nGrazie alla vicinanza strategica con le aree industriali della pianura padana e alla presenza di importanti vie di comunicazione, sia ferroviaria che autostradale, a partire dagli anni 2000 si sono sviluppati vari poli logistici nella provincia: uno nel capoluogo, nella frazione di Le Mose, a breve distanza dal casello autostradale di \"Piacenza Sud\", dove si sono insediate aziende come UniEuro, Italiarredo ed IKEA. Il polo piacentino si candida inoltre ad essere la piattaforma logistica privilegiata per il porto della Spezia; a questo scopo nel luglio 2015 \u00e8 stato firmato un protocollo d'intesa tra il comune e l'autorit\u00e0 portuale ligure. Un altro a Castel San Giovanni dove, sfruttando la vicinanza con Milano, si sono insediate aziende come Conad, Bosch, LG Electronics ed Amazon per una superficie totale di . Infine uno a Monticelli d'Ongina che vede la presenza tra le altre di Whirlpool ed Enel per una dimensione di .\nA poca distanza dal polo logistico del capoluogo si trova il quartiere fieristico, terminato nel 2000 e composto da 3 padiglioni espositivi per complessivi , un'area esterna da , due sale congressi ed una sala corsi.\nTurismo.\nIl capoluogo ha fatto parte del Circuito Citt\u00e0 d'Arte della Pianura Padana insieme ad altre citt\u00e0 lombarde ed emiliane fino allo scioglimento avvenuto nel 2018. Nel 2015 si sono registrati in provincia arrivi per complessive presenze, di cui circa la met\u00e0 nel capoluogo. I principali elementi di attrazione turistica della provincia sono l'enogastronomia e i castelli, alcuni inseriti nel circuito dell'Associazione dei Castelli del Ducato di Parma, Piacenza e Pontremoli. Per quanto riguarda gli sport invernali nella zona di Bobbio sono presenti piste da sci di fondo e impianti di risalita per lo sci alpino.\nInfrastrutture e trasporti.\nLa provincia di Piacenza \u00e8 attraversata da tre strade statali: la strada statale 45 di Val Trebbia che conduce a Genova, la strada Statale 9 Via Emilia che unisce Milano a Rimini e la strada statale 725 Tangenziale di Piacenza. Altre strade in passato statali e successivamente passate in capo alla provincia sono la strada statale 10 Padana Inferiore, SP 359 R di Salsomaggiore e di Bardi, la SP 412 R della Val Tidone, la SP 461 R del Penice, la SP 462 R della Val d'Arda, SP 586 R della Valle dell'Aveto, la SP 587 R di Cortemaggiore, la SP 588 R dei Due Ponti e la SP 654 R di Val Nure.\nLa provincia \u00e8 attraversata anche da due autostrade: l'A1 Milano-Napoli sulla quale sono posti i caselli di \"Piacenza Sud\" e \"Fiorenzuola\", il casello di \"Basso Lodigiano\", in precedenza noto come \"Piacenza Nord\" e posto anch'esso al servizio del capoluogo si trova, invece, all'interno del comune di Guardamiglio, limitrofo al capoluogo, ma posto in provincia di Lodi e dall'A21 Torino-Piacenza-Brescia sulla quale sono posti i caselli di \"Castelsangiovanni\", \"Piacenza Ovest\", \"Piacenza Sud\", \"Caorso\" e \"Castelvetro\".\nIl principale nodo ferroviario \u00e8 la stazione del capoluogo, posta sulla ferrovia Milano-Bologna e capolinea delle linee per Alessandria e Cremona, quest'ultima priva di traffico passeggeri dal dicembre 2013).\nLa provincia \u00e8 attraversata anche dalla ferrovia Cremona-Fidenza e dalla linea ad alta velocit\u00e0 Milano-Bologna la quale non presenta, per\u00f2, stazioni nella provincia. Tra il 1932 e il 1967 era attiva la ferrovia Piacenza-Bettola che collegava il capoluogo con la media val Nure e che fu soppressa, nonostante le proteste dei passeggeri, a causa del deficit accumulato dalla societ\u00e0 gestrice.\nTra il 1881 e il 1938 la provincia era caratterizzata da una vasta rete tranviaria interurbana a vapore, gestita a partire dal 1908 dalla SIFT, che comprendeva le linee:\nInoltre, dal 1908 il capoluogo fu servito da una rete tranviaria urbana a trazione elettrica, che nel 1924 raggiunse San Rocco al Porto. Le tranvie urbane furono soppresse nel 1955 e sostituite da autolinee gestite dalla societ\u00e0 Auto Guidovie Italiane.\nNel comune di San Giorgio Piacentino \u00e8 presente l'aeroporto militare di Piacenza-San Damiano, fino al settembre 2016 sede del 50\u00ba Stormo dell'Aeronautica militare italiana, e diventato da quella data Comando Aeroporto Piacenza con un utilizzo a supporto delle strutture operative dell'aeronautica.\nSport.\nLa principale squadra calcistica della provincia \u00e8 stato il , che ha militato per 8 stagioni in Serie A. Dopo il fallimento del 2011 la squadra cittadina con maggior seguito e ritenuta l'erede del defunto \"Piacenza FC\" \u00e8 il Piacenza Calcio 1919, militante in Lega Pro. La formazione, disputa le partite interne allo stadio Leonardo Garilli, come in precedenza il \"Piacenza FC\". Tra le societ\u00e0 calcistiche cittadine capaci di arrivare a militare in ambito professionistico vi \u00e8 stato anche il che ha disputato per cinque volte la terza serie nazionale, venendo estromesso dal campionato a causa di problemi finanziari nel corso dell'annata 2018-2019. Fuori dal capoluogo la societ\u00e0 principale \u00e8 il , capace di raggiungere nel 1995 la finale play-off per la promozione in Serie B. Negli anni '40 anche l'Olubra di Castel San Giovanni milit\u00f2 per alcune stagioni in serie C.\nPer quanto riguarda la pallavolo, la provincia di Piacenza \u00e8 rappresentata dalla squadra maschile cittadina della You Energy Volley, militante in Superlega, nata nel 2018, dopo la chiusura della Pallavolo Piacenza, societ\u00e0 che era stata in grado di vincere uno scudetto, una Coppa Italia, una supercoppa italiana e due coppe europee, e, in passato, dalla squadra femminile River Volley, nata a Rivergaro e poi trasferitasi a Piacenza, citt\u00e0 nella quale ha vinto due campionati italiano, spostatasi a Modena nel 2016 e, poi, definitivamente chiusa nel 2018.\nNella pallacanestro, l'Unione Cestistica Piacentina, nata dalla fusione tra le squadre di Piacenza e Fiorenzuola, ha disputato il campionato di Legadue nella stagione 2011-2012 prima di non iscriversi e successivamente fallire. Dopo la scomparsa dell'UCP a rappresentare la pallacanestro a Piacenza c'\u00e8 la Pallacanestro Piacentina che milita in Serie B e il Piacenza Basket Club fusosi nel 2016 con l'UC Casalpusterlengo portando la squadra lodigiana a disputare le partite del campionato di Serie A2 a Piacenza.\nSono presenti inoltre diverse squadre di rugby, tra cui le due pi\u00f9 importanti, il Piacenza Rugby Club, militante in Serie B, e i Rugby Lyons Piacenza, militanti in TOP10, hanno all'attivo diversi campionati in massima serie."}
{"id": "3382", "revid": "4692", "url": "https://it.wikipedia.org/wiki?curid=3382", "title": "PostgreSQL", "text": "PostgreSQL (pronuncia all'inglese Pronuncia, 5,6\u00a0kB MP3) \u00e8 un completo DBMS ad oggetti rilasciato con licenza libera (stile Licenza BSD). Spesso abbreviato come \"Postgres\", sebbene questo sia un nome vecchio dello stesso progetto, \u00e8 una reale alternativa sia rispetto ad altri prodotti liberi come MySQL, Firebird SQL e MaxDB che a quelli a codice chiuso come Oracle, IBM Informix o DB2 ed offre caratteristiche uniche nel suo genere che lo pongono per alcuni aspetti all'avanguardia nel settore delle basi di dati.\nStoria.\nInizialmente il DBMS si chiamava INGRES ed era un progetto della Universit\u00e0 di Berkeley. Nel 1982 il capo progetto, Michael Stonebraker, lasci\u00f2 la Berkeley per commercializzare il prodotto, ma in seguito torn\u00f2 nel contesto accademico. Nel 1985 lasci\u00f2 nuovamente l'universit\u00e0 per dare vita a un progetto post-Ingres (che prese il nome di Postgres) che superasse gli evidenti limiti dei prodotti concorrenti dell'epoca. Le basi dei sorgenti di Ingres e di Postgres erano, e sono rimaste nel tempo, ben distinte.\nIl nuovo progetto puntava a fornire un supporto completo ai tipi di dati, in particolare la possibilit\u00e0 di definire nuovi tipi di dati, UDF (User Defined Function), User Defined Types. Vi era anche la possibilit\u00e0 di descrivere la relazione tra le entit\u00e0 (tabelle), che fino ad allora veniva lasciata completamente all'utente. Perci\u00f2 non solo Postgres preservava l'integrit\u00e0 dei dati, ma era in grado di leggere informazioni da tabelle relazionate in modo naturale, seguendo le regole definite dall'utente.\nDal 1986 gli sviluppatori diffusero un gran numero di articoli che descrivevano il nuovo sistema e nel 1988 venne rilasciato un primo prototipo funzionante. La versione 1 venne pubblicata nel giugno del 1989 per un numero di utenti contenuto. Segu\u00ec una versione 2 nel giugno del 1990, in cui il sistema delle regole venne completamente riscritto. Nella versione 3, del 1991, questo sistema venne riscritto ancora, ma venne aggiunto anche il supporto a gestori multipli di immagazzinamento dei dati e un motore di query migliorato. Nel 1993 vi era gi\u00e0 un numero di utenti notevole che inondava il team di sviluppo con richieste di supporto e di nuove caratteristiche. Dopo aver rilasciato la versione 4, che fu principalmente un ripulimento del codice, il progetto termin\u00f2.\nSebbene il progetto Postgres fosse ufficialmente abbandonato, la licenza BSD dava modo agli sviluppatori Open Source di ottenere una copia del software per poi migliorarlo a loro discrezione. Nel 1994 due studenti del Berkeley, Andrew Yu e Jolly Chen aggiunsero a Postgres un interprete SQL per rimpiazzare il vecchio QUEL che risaliva ai tempi di Ingres. Il nuovo software venne quindi rilasciato sul web col nome di Postgres95. Nel 1996 cambi\u00f2 nome di nuovo: per evidenziare il supporto al linguaggio SQL, venne chiamato PostgreSQL.\nIl primo rilascio di PostgreSQL \u00e8 stata la versione 6. Da allora ad occuparsi del progetto \u00e8 una comunit\u00e0 di sviluppatori volontari provenienti da tutto il mondo che si coordina attraverso Internet. Alla versione 6 ne sono seguite altre, ognuna delle quali ha portato nuovi miglioramenti. Nel gennaio 2005 \u00e8 stata rilasciata la 8, la prima nativa per Windows.\nSebbene la licenza permetta la commercializzazione del software, il codice di Postgres non \u00e8 stato sviluppato commercialmente con la stessa rapidit\u00e0 di Ingres. Ad un certo punto, per\u00f2, Paula Hawthorn (membro originale del team di Ingres) e Michael Stonebraker formarono una societ\u00e0 chiamata Illustra Information Technologies per commercializzarlo.\nDescrizione.\nUn rapido esame di PostgreSQL potrebbe suggerire che sia simile alle altre basi di dati. PostgreSQL usa il linguaggio SQL per eseguire delle query sui dati. Questi sono conservati come una serie di tabelle con chiavi esterne che servono a collegare i dati correlati. La programmabilit\u00e0 di PostgreSQL \u00e8 il suo principale punto di forza ed il principale vantaggio verso i suoi concorrenti: PostgreSQL rende pi\u00f9 semplice costruire applicazioni per il mondo reale, utilizzando i dati prelevati dalla base di dati.\nLe basi di dati SQL conservano dati semplici in \"flat table\", richiedendo che sia l'utente a prelevare e raggruppare le informazioni correlate utilizzando le query.\nQuesto contrasta con il modo in cui sia le applicazioni che gli utenti utilizzano i dati: come ad esempio in un linguaggio di alto livello con tipi di dato complessi dove tutti i dati correlati operano come elementi completi, normalmente definiti oggetti o record (in base al linguaggio).\nLa conversione delle informazioni dal mondo SQL a quello della programmazione orientata agli oggetti, presenta difficolt\u00e0 dovute principalmente al fatto che i due mondi utilizzano differenti modelli di organizzazione dei dati. L'industria chiama questo problema \"impedance mismatch\" (conflitto di impedenza): mappare i dati da un modello all'altro pu\u00f2 assorbire fino al 40% del tempo di sviluppo di un progetto. Un certo numero di soluzioni di mappatura, normalmente dette \"object-relational mapping\", possono risolvere il problema, ma tendono ad essere costose e ad avere i loro problemi, causando scarse prestazioni o forzando tutti gli accessi ai dati ad aver luogo attraverso il solo linguaggio che supporta la mappatura stessa.\nPostgreSQL pu\u00f2 risolvere molti di questi problemi direttamente nella base di dati. PostgreSQL permette agli utenti di definire nuovi tipi basati sui normali tipi di dato SQL, permettendo alla base di dati stessa di comprendere dati complessi. Per esempio, si pu\u00f2 definire un indirizzo come un insieme di diverse stringhe di testo per rappresentare il numero civico, la citt\u00e0, ecc. Da qui in poi si possono creare facilmente tabelle che contengono tutti i campi necessari a memorizzare un indirizzo con una sola linea di codice.\nPostgreSQL, inoltre, permette l'ereditariet\u00e0 dei tipi, uno dei principali concetti della programmazione orientata agli oggetti. Ad esempio, si pu\u00f2 definire un tipo codice_postale, quindi creare un tipo cap (codice di avviamento postale) o un tipo us_zip_code basato su di esso. Gli indirizzi nella base di dati potrebbero quindi accettare entrambi i tipi, e regole specifiche potrebbero validare i dati in entrambi i casi. Nelle prime versioni di PostgreSQL, implementare nuovi tipi richiedeva scrivere estensioni in C e compilarle nel server della base di dati. Dalla versione 7.4 \u00e8 diventato molto pi\u00f9 semplice creare ed usare tipi personalizzati attraverso il comando \"CREATE DOMAIN\".\nLa programmazione della base di dati stessa pu\u00f2 ottenere grandi vantaggi dall'uso delle funzioni. La maggior parte dei sistemi SQL permette agli utenti di scrivere una procedura, un blocco di codice SQL che le altre istruzioni SQL possono richiamare. Comunque il SQL stesso rimane inadatto come linguaggio di programmazione, pertanto gli utenti possono sperimentare grandi difficolt\u00e0 nel costruire logiche complesse. Ancora peggio, il SQL stesso non supporta molti dei principali operatori di base dei linguaggi di programmazione, come le strutture di controllo di ciclo e condizionale. Pertanto ogni venditore ha scritto le sue estensioni al linguaggio SQL per aggiungere queste caratteristiche, e pertanto queste estensioni non per forza operano su diverse piattaforme di basi di dati.\nIn PostgreSQL i programmatori possono implementare la logica in uno dei molti linguaggi supportati.\nIl programmatore pu\u00f2 inserire il codice sul server come \"funzioni\", che rendono il codice riusabile come \"stored procedure\", in modo che il codice SQL possa richiamare funzioni scritte in altri linguaggi (come il C o il Perl).\nPunti di forza della programmabilit\u00e0 di PostgreSQL:\nQuesti vantaggi fanno di PostgreSQL, probabilmente, il pi\u00f9 avanzato sistema base di dati dal punto di vista della programmabilit\u00e0, il che aiuta a spiegarne il successo. Utilizzare PostgreSQL pu\u00f2 ridurre il tempo totale di programmazione di molti progetti, con i vantaggi suddetti che crescono con la complessit\u00e0 del progetto stesso, ovviamente se utilizzato da utenti esperti nel suo utilizzo.\nIndici.\nSupporta gli indici GiST e GIN (Indice generalizzato invertito) usa B+-tree, hash. Si possono creare indici di espressioni con un indice del risultato di un'espressione o una funzione anzich\u00e9 il semplice valore di una colonna, indici parziali dove si indicizza parte di una tabella con l'espressione SQL: CREATE INDEX. \u00c8 anche in grado di usare indici multipli insieme per eseguire interrogazioni complesse.\nSchemi.\nIn PostgreSQL, tutti gli oggetti (con l'eccezione di ruoli e tablespace) sono situati in uno schema. Esso agisce effettivamente come un namespace, permettendo agli oggetti con lo stesso nome di coesistere nella stessa base di dati.\nGli schemi sono analoghi alle cartelle nel sistema dei file, ad eccezione che non possono essere una dentro l'altra, e non \u00e8 possibile creare collegamenti simbolici che puntano ad un altro schema o oggetto.\nLe basi di dati sono create in modo predefinito con lo schema \"public\" (comune), ma pu\u00f2 essere aggiunto qualsiasi altro schema addizionale e il public non \u00e8 obbligatorio.\nUn \"percorso di ricerca\" determina l'ordine in quale schema sono controllati gli oggetti non qualificati (quelli senza uno schema prefissato) che possono essere configurati sulla base di dati o sul livello di ruolo. Il \"percorso di ricerca\" contiene in modo predefinito il nome di schema speciale di \"$user\" (utente) che prima cerca uno schema con nome dell'utente connesso alla base di dati. Se non viene trovato procede a cercare il prossimo schema.\nTipi di dati.\nSono inclusi nativamente una grande variet\u00e0 di tipi di dati:\nMVCC.\nPostgreSQL gestisce la concorrenza attraverso un sistema conosciuto come \"controllo della concorrenza multiversione\" (MVCC) che d\u00e0 ad ogni transazione un'\"immagine\" della base di dati, permettendo cambiamenti non visibili ad altre transazioni fino a che questi non sono eseguiti.\nCi\u00f2 permette di eliminare quasi sempre il bisogno di ricorrere all'utilizzo di lock di lettura (\"read locks\") e assicura il mantenimento dei principi ACID in maniera efficiente."}
{"id": "3383", "revid": "990063", "url": "https://it.wikipedia.org/wiki?curid=3383", "title": "Provincia dell'Ogliastra", "text": "La provincia dell'Ogliastra (\"prov\u00ecncia de Ollastra\" o \"prov\u00ecntzia de Ogiastra\" in sardo) \u00e8 una provincia italiana della Sardegna in fase di attivazione, avente come capoluoghi Tortol\u00ec (il comune pi\u00f9 popoloso del territorio provinciale) e Lanusei. Istituita nel 2001 e attiva tra il 2005 e il 2016, comprendeva il territorio della sub-regione barbaricina dell'Ogliastra, poi tornata alla gestione della provincia di Nuoro, situata nella zona centro-orientale della Sardegna e affacciata a sud e a est sul mar Tirreno.\nEra una delle sei province italiane con capoluogo condiviso tra due o pi\u00f9 citt\u00e0.\nCon la riforma degli enti locali sardi del 2021, l'ente intermedio ogliastrino \u00e8 in via di re-istituzione, distaccandosi dal restante territorio della provincia di Nuoro.\nDati.\nLa provincia contava ventitr\u00e9 comuni e si estendeva per 1 854\u00a0km\u00b2 (il 7,7% del territorio sardo). All'epoca in cui fu attiva risultava essere la provincia meno popolata d'Italia.\nGeografia fisica.\nTerritorio.\nFacevano parte del territorio provinciale:\nAlberi monumentali.\nL'Ogliastra \u00e8 la zona con il numero maggiore di alberi monumentali in Sardegna, ne sono stati censiti nel dicembre 2017 ben 116, le tipologie sono variegate, dai tassi ai peri domestici, sino ad arrivare alle viti millenarie.\nFlora.\nL'Ogliastra essendo un territorio molto isolato, ha conservato nei secoli una straordinaria variet\u00e0 di piante e di fiori, diverse specie sono autoctone e gi\u00e0 dagli inizi degli anni 1990 sono state oggetto di studio a livello scientifico, si menziona lo straordinario caso dell'Elicriso, pianta non autoctona ma che nel territorio di Arzana, oltre i 1 500 metri s.l.m ha sviluppato propriet\u00e0 necessarie alla lotta contro il cancro e dalla quale \u00e8 stato estratto il principio attivo dell'arzanolo e del talanolo, anche l'Hypericum scrugli (in questo caso autoctono delle montagne dei tacchi di Ulassai e Osini) che \u00e8 ancora oggetto di studio per la lotta contro l'HIV. \nSempre nel tacco tra il territorio di Osini e di Ulassai \u00e8 presente la Dactylorhiza elata, un'orchidea autoctona. \nFauna.\nCome per quanto riguarda il discorso delle piante cos\u00ec la fauna \u00e8 variegata e caratterizzata da specie rare e autoctone, si va dal muflone al cinghiale sardo, al cervo sardo per arrivare a pipistrelli rari e autoctoni come Plecotus sardus presente solo nei territori di Baunei.\nInfrastrutture e trasporti.\nStrade.\nQuesta zona della Sardegna ha sofferto a lungo di un isolamento causato dalla carenza infrastrutturale: sino agli anni ottanta dell'Ottocento questa zona non era raggiunta n\u00e9 dalle strade n\u00e9 dalle linee ferrate. Tale situazione nei primi decenni del XXI secolo \u00e8 invece superata dalla presenza di un discreto numero di strade statali che garantiscono i collegamenti con i principali centri della regione di Cagliari e Olbia.\nDi grande importanza, tale da rompere il millenario isolamento dell'Ogliastra, \u00e8 la non ancora completata Nuova SS125 Cagliari-Tortol\u00ec. Le strade statali che attraversano l'ex territorio della provincia sono:\nPorti.\nAd Arbatax \u00e8 presente un porto, da cui salpano navi dirette a Genova e a Civitavecchia.\nAeroporti.\nA Tortol\u00ec \u00e8 presente uno scalo aeroportuale di 3\u00ba livello che non era pi\u00f9 attivo al momento della dismissione della provincia.\nFerrovie.\nLa provincia negli anni di attivit\u00e0 non era interessata dal passaggio di nessuna linea ferroviaria attiva per il servizio viaggiatori o merci, caso unico in Sardegna e nell'intera Italia (ma va ricordato che, fino al 2001, il territorio di questa provincia era parte della provincia di Nuoro); le stazioni pi\u00f9 vicine erano quelle di Nuoro e di Isili, entrambe gestite dall'ARST.\nL'Ogliastra \u00e8 per\u00f2 attraversata dalla linea Mandas-Arbatax, chiusa al traffico passeggeri nel 1997 e da allora utilizzata esclusivamente come linea turistica del Trenino Verde dall'ARST: si tratta di un servizio turistico, effettuato anche con treni d'epoca e attivo soprattutto nei mesi estivi, che conduce i turisti attraverso le zone pi\u00f9 incontaminate dell'entroterra sardo. Questa linea, realizzata tra il 1893 e il 1894, con i suoi 159\u00a0km \u00e8 la pi\u00f9 lunga ferrovia turistica d'Italia.\nLe premesse storiche all'istituzione della nuova provincia.\nL'origine della Provincia risale al regio editto del 4 maggio 1807 con il quale la Sardegna \u00e8 stata divisa in quindici prefetture tra cui quella comprendente la regione storico-geografica dell'Ogliastra con sede a Tortol\u00ec. Nel 1821, Carlo Alberto riduce il numero delle province a dieci e sposta il capoluogo di quella di Ogliastra a Lanusei, che con Editto del 27 giugno 1837 diviene anche sede di uno dei sette Tribunali di Prefettura dell'isola. La Provincia di Lanusei, gi\u00e0 soggetta alla vice-intendenza di Cagliari, viene confermata anche con la riforma operata dopo la \"fusione perfetta\" della Sardegna al Piemonte, con la legge n. 807 del 12 agosto 1848 in base alla quale (unitamente alle province di Nuoro, Oristano e Cuglieri) rientra nella neoistituita \"divisione\" di Nuoro.\nCon l'unit\u00e0 d'Italia e la legge Rattazzi n.3702 del 23 ottobre 1859 la Sardegna viene suddivisa in sole due province e il circondario di Lanusei (sede di sottoprefettura) compreso nella provincia di Cagliari. Nel 1927 sono stati soppressi i circondari e le sottoprefetture e contestualmente istituita la Provincia di Nuoro, in cui l'Ogliastra \u00e8 stata inclusa.\nLanusei \u00e8 rimasta nel corso degli anni sede di Tribunale ed altri uffici pubblici statali e regionali (ASL, Comitato Regionale di Controllo).\nIstituzione delle province sarde del 2001 e successive modifiche.\nIn seguito alla legge regionale n. 9 del 2001 e successive integrazioni fu effettuata una nuova ripartizione del territorio della Regione Autonoma della Sardegna, che port\u00f2 il numero delle province da quattro a otto. Le modifiche hanno assunto piena operativit\u00e0 a partire dal maggio 2005, quando si sono svolte le elezioni per rinnovare tutti i consigli provinciali. La provincia dell'Ogliastra fu composta da ventitr\u00e9 comuni provenienti dalla Provincia di Nuoro.\nIn attesa della formalizzazione della scelta del capoluogo, la Giunta provinciale e gli uffici avevano sede a Lanusei, mentre il Consiglio provinciale aveva sede a Tortol\u00ec.\nDopo una lunga serie di dibattiti tra i sostenitori della conferma del modello del doppio capoluogo (con disponibilit\u00e0 a garantire la sede legale a Tortol\u00ec con atto deliberativo o nel preambolo dello Statuto ma non riportata al suo interno al fine di garantire la parit\u00e0 istituzionale tra i due centri) e i sostenitori (in testa il Comune di Tortol\u00ec) del capoluogo unico a Tortol\u00ec (o in seconda istanza della sede legale garantita dalla modifica dell'articolo 2 dello Statuto), sfociati nel tentativo di approvazione del 16 maggio 2006 e nell'occupazione dell'aula provinciale di Tortol\u00ec, era stata successivamente attivata la raccolta di firme per la richiesta di un referendum sul capoluogo unico.\nIl 14 giugno 2006, a seguito di un accordo, il Consiglio provinciale ha approvato all'unanimit\u00e0 (e quindi con la maggioranza qualificata superiore ai 2/3 prevista dalla legge istitutiva) lo statuto dell'ente, che al titolo 1 attribuisce la qualifica di capoluogo ai comuni di Lanusei (sede della Giunta provinciale, sede del presidente) e di Tortol\u00ec (sede legale, sede del Consiglio provinciale, sede del presidente) e ferma restando la distribuzione degli uffici gi\u00e0 presenti nei due comuni e la ripartizione degli uffici di nuova istituzione.\nIl Dipartimento funzione pubblica della Presidenza del consiglio dei ministri e il Ministero dell'economia, con circolare prot. 2006/189860 del dicembre 2006, comunic\u00f2 di aver definito la sigla di identificazione della Provincia in OG (sigla di Ogliastra), anche ai fini dell'immatricolazione automobilistica, confermando la sigla provvisoria gi\u00e0 precedentemente assunta in diversi documenti e tabelle ufficiali emessi dallo Stato (Ministero degli interni, agenzia delle dogane, CIPE etc.).\nQuesto codice non era stato fatto rientrare nel DPR n.133/2006 del 15 febbraio 2006 con cui erano state definite le sigle per le nuove province di Monza e Brianza, Fermo e Barletta-Andria-Trani mentre la sigla postale OG era invece stata recepita nell'ambito della revisione generale dei CAP operativa dal 20 settembre 2006, pur mantenendo provvisoriamente invariati i codici postali sia dei capoluoghi che del territorio della nuova provincia.\nCoi referendum del 2012 in Sardegna la maggioranza dei votanti ha sostenuto la soppressione, per effetto di quattro referendum abrogativi, delle quattro province istituite nel 2001 (tra cui quella ogliastrina), oltre all'abolizione (con referendum consultivo) delle altre quattro province preesistenti. In seguito al progetto di riforma delle province in Sardegna approvato dal Consiglio regionale il 24 maggio 2012, aveva avvio l'iter di dismissione dell'ente, che con la legge regionale 15 del 28 giugno 2013 veniva commissariato a partire dal 1\u00ba luglio 2013. Con l'approvazione della legge regionale 2 del 4 febbraio 2016 veniva ufficialmente stabilita la fine della provincia, concretizzatasi il 20 aprile successivo col ritorno del territorio amministrato dall'ente alla provincia di Nuoro, ad eccezione del comune di Seui, che diviene a far parte della provincia del Sud Sardegna.\nNel 2021, con legge regionale 12 aprile, n\u00b0 7 si \u00e8 proceduti nuovamente al riassetto delle province; la provincia dell'Ogliastra \u00e8 cos\u00ec stata ripristinata assieme a quella del Medio Campidano, creando anche due nuove province (Nord-Est Sardegna e Sulcis Iglesiente) ma sopprimendone una (Sud Sardegna) e riportando di conseguenza ad otto il totale delle province, sostanzialmente le stesse di prima del 2016. L'11 giugno successivo (circa) il provvedimento \u00e8 stato per\u00f2 impugnato dal governo nazionale e la sorte delle nuove province, a distanza di pochi mesi, risulta perci\u00f2 incerta. La nuova norma regionale \u00e8 stata impugnata dal governo nazionale e, perci\u00f2, sar\u00e0 la Consulta a pronunciarsi sulla sua legittimit\u00e0 costituzionale.\nIndustrie.\nGli insediamenti industriali in Ogliastra sono presenti nel territorio di Tortol\u00ec che dal 1962 ospita l'area industriale di Baccasara, nata come supporto logistico della cartiera di Arbatax. Il Consorzio di Industrializzazione di Tortol\u00ec-Arbatax provvide alle infrastrutture, tra cui la costruzione di un , la sottostazione di Baccasara dell'energia elettrica, il depuratore consortile delle acque reflue ed il sistema di adduzione delle acque industriali.\nNel 1992, alla cessazione della produzione dell'industria cartaria \u00e8 stato avviato un processo di riconversione industriale. Il cantiere dell'Intermare Sarda nel porto di Arbatax \u00e8 stato trasformato in stabilimento di produzione della Saipem (produzione cantieristica per l'industria petrolifera).\nDi supporto alla Saipem ci sono le cosiddette \"industrie separate\" che ricevono commesse internazionali legate al settore delle raffinerie di petrolio, la pi\u00f9 importante di queste \u00e8 la Saldimpianti s.r.l. \nL'agglomerato industriale di Tortol\u00ec \u00e8 stato suddiviso in lotti per nuovi insiedamenti, privilegiando le piccole e medie imprese e l'artigianato del territorio.\nA Ulassai \u00e8 inoltre presente un parco eolico gestito dalla Sardaeolica, con una produzione di circa 48 aerogeneratori pari a 96\u00a0MW con un aumento previsto di 13 aerogeneratori.\nA Perdasdefogu \u00e8 presente il Poligono sperimentale e di addestramento interforze, con attivit\u00e0 missilistiche e spaziali, alle quali sono di supporto i comparti delle industrie Vitrociset. Dal 2021 sempre all'interno dell'area industriale del poligono \u00e8 attiva l'industria di alta tecnologia dello Space Propulsion Test Facility di Perdasdefogu.\nTurismo\nSociet\u00e0.\nLa societ\u00e0 ogliastrina \u00e8 pressoch\u00e9 agropastorale, sia nei paesi di montagna che in quelli del mare, ad eccezione di Tortoli che conserva meglio la tradizione della pesca. Il territorio ha subito un isolamento plurisecolare, essendo sino alla fine dell'Ottocento privo di strade e collegamenti ferroviari, da un lato ha conservato degli aspetti positivi che vanno ricercati nella creativit\u00e0 manuale femminile del telaio, delle forme del pane \"pintau\", dall'altra in senso negativo poich\u00e9 il sistema pastorale imponeva all'uomo di trascorrere molto tempo della sua vita a badare al bestiame, spesso divenendo vittima o fautore di furti, grassazioni, bardane, poi bandito, e conservando un primato del quale la zona \u00e8 tristemente conosciuta, ancora oggi infatti a questa logica in numerosi centri della provincia si registrano gravi atti di violenza efferata, come omicidi, assalti ai portavalori, attentati di vario genere e sequestri di persona. Da questo ambiente fortemente turbolento la cultura ha restituito grandi nomi dell'arte, della politica, della magistratura quali Maria Lai, Stanis Dessy, Francesco Cannas, Anselmo Contu ecc., .\nLongevit\u00e0 in Ogliastra.\nL'Ogliastra appartiene alle cosiddette Zona blu della longevit\u00e0 Internazionale, assieme a Okinawa in Giappone, Ikaria in Grecia e Nicoya in Costa Rica. Essendo una delle aree pi\u00f9 contigue al Gennargentu, i centri abitati godono di aria pulita e di alimentazione sana e frugale. La societ\u00e0 di tipo agropastorale inoltre vede l'anziano come un saggio e non come un peso, da sempre in tutta la zona; nella zona dell'Ogliastra della Blue Zone si riscontra un'elevatissima densit\u00e0 di ultranovantenni e ultracentenari, che nell'ambito maschile \u00e8 la pi\u00f9 elevata del globo. Questo fenomeno ha dato luogo a vari studi sulla provenienza degli ogliastrini, rilevando nel loro DNA collettivo delle forti relazioni con quello degli antichi nuragici.\nVillagrande Strisaili (con la frazione di Villanova) detiene il Primato Mondiale di longevit\u00e0 maschile: dal dopoguerra al 2011, si sono registrati 32 ultracentenari, a cui si sono aggiunti altri 4 ultracentenari nel 2012 e nel 2013. Celebre fu il caso di Damiana Sette, morta a 107 anni.\nLa longevit\u00e0 ogliastrina viene accennatata dall'Angius Casalis gi\u00e0 nell'Ottocento.\nA Arzana nel 2007 \u00e8 morta Raffaela Monni, che aveva compiuto 109.\nA Perdasdefogu invece c'\u00e8 stato un Guinness dei primati: la famiglia pi\u00f9 longeva del mondo, nella quale sino al 6 giugno del 2015 era presente la capostipite Consola Melis di 107 anni.\nOltre ai centri gi\u00e0 citati, vanno ricordati a pieno titolo per la longevit\u00e0 anche i comuni di Baunei, Urzulei, Ulassai, Talana, Triei.\nGastronomia.\nL'Ogliastra \u00e8 conosciuta maggiormente per i culurgiones, tale tradizione poi \u00e8 stata adottata in buona parte dell'isola, oltre a questi ultimi sono tipici i gattulis di Villagrande Strisaili, su pistocu, la Paniscedda, le seadas, la cocoi prena, la cocoi de corcoriga detta anche \"Angule\", su casu agedu, su Cagliu o Cagiu, su casu martzu.\nIl vino ogliastrino \u00e8 soprattutto il Cannonau, ed \u00e8 famosa in tutto il mondo per le produzioni del Cannonau di Sardegna Jerzu.\nPoich\u00e9 la zona vanta il pi\u00f9 grande numero di capre di tutta l'isola, circa (50000 capi), conserva ancora una produzione di formaggio caprino molto pregiata, dalla quale se ne ricavano delle peculiatit\u00e0 quali su Casu Agedu e su Casu marsu.\nSino agli anni quaranta del Novecento, nei centri montani dell'Ogliastra era uso realizzare il cosiddetto \"pane ispeli\" o \"pane e landi\" ovvero il pane di ghiande.\nLauneddas in Ogliastra.\nIn Ogliastra le launeddas si chiamano propriamente \"Bisonas\" o \"Pisonas\", dell'areale intero non si conosce uno stile e un repertorio autoctono rispetto alle ritmiche del vicino Sarrabus, ma si ha notizia di suonatori nati e vissuti in questa regione e attivi musicalmente quasi da sempre, l'unica scuola considerata di interesse significativo \u00e8 legata alla figura di Raffaele Loi di Triei, amico corale del suonatore villaputzese Antonio Lara, anche lui di origini ogliastrine, che trasfer\u00ec al nipote Dante Tangianu e quest'ultimo al figlio Roberto, Roberto assai conosciuto oltre che per la sua abililit\u00e0 di suonatore, anche per la professione di giornalista e uomo di spettacolo. I suonatori contemporanei vanno ricercati tra i comuni di Loceri, Jerzu e Tertenia. L'usanza dello strumento a differenza di tutti gli altri areali sardi, \u00e8 conosciuto per tutte le processioni religiose e per i balli popolari in tutta l'Ogliastra, ma per buona parte dei casi i suonatori provenivano soprattutto dal Sarrabus.\nCanto a tenore.\nLa pratica del Canto a Tenore in Ogliastra si chiama \"A Ponne Passu\", la si pu\u00f2 individuare esclusivamente nei paesi del versante nord, quindi presso Urzulei, Baunei, Talana, Villagrande Strisaili, Lanusei, ognuno dei quali conserva un suo specifico stile, comunemente detto \"Tragiu\".\nCarnevale ogliastrino.\nNell'Ogliastra settentrionale il carnevale viene definito su Maimone, mentre nei due centri interni dell'Ogliastra centrale, cio\u00e8 della Valle del Pardu, (Ulassai, Gairo) il carnevale viene denominato Su Maimulu.\nLe maschere tipiche, per\u00f2 al giorno d'oggi si trovano solo ad Ulassai. La maschera principale ha lo stesso nome della manifestazione cio\u00e8 \"su Maimulu\", costituita da una grossa pelle e diversi campanacci sulla schiena \u00e8 seguita dalle altre maschere quali: sa Ingrastula, sa Martinicca, il fantoccio \"su Martisberri\", s'ursu e un numeroso gruppo di Assogadoris. Termina il giorno di marted\u00ec grasso \"Martisberri\" con la condanna del fantoccio e la sua aspersione nel grande fuoco \"Da studi di Damiano Rossi\".\nNel paese di Seui il giorno dei fuochi in onore di Sant'Antonio, esce la maschera tipica de sa \"Mamulada\", tale maschera \u00e8 costituita da un abbigliamento particolare, mastrucche e pelli di montone, con numerosi campanacci nella schiena, scorrazza per le vie del paese suonando con una particolare conchiglia, accompagnata da un numeroso gruppo di maschere della stessa foggia, il carnevale seuese termina il marted\u00ec Grasso \"Martis de erri\".\nAnche nel paese di Ussassai nel periodo di carnevale \"Santu Musconi\" escono a questuare per le vie del paese diversi giovani mascherati, con s\u00e9 portano un asinello dove depositare i doni ricevuti.\nLe stesse dinamiche carnevalesche erano in voga anticamente anche nei paesi di Gairo e Tertenia, ora per\u00f2 da diverso tempo non sono state pi\u00f9 praticate.\nGli altri carnevali ogliastrini non conservano le maschere antiche ma altrettanto conservano un grande spirito carnevalesco.\nI carnevali maggiori con carri allegorici di tipo moderno sono presenti a Tortol\u00ec, Lanusei, Cardedu, Barisardo e Jerzu.\nArte in Ogliastra.\nUlassai e Tortol\u00ec riguardano sostanzialmente il percorso dell'Arte Contemporanea, mentre Tertenia riguarda in particolare la figura straordinaria di Albino Manca.\nTortol\u00ec si affaccia all'arte contemporanea intorno agli inizi degli anni 1990-91, attraverso il museo diffuso Museo Su logu de s'iscultura disseminato nel territorio, il quale comprende opere di artisti di fama internazionale quali Maria Lai, Hidetoshi Nagasawa, Mauro Staccioli, Massimo Kaufman, e diversi altri. Alcune opere sono tuttavia state rovinate dai vandali e altre completamente distrutte. \nA Ulassai a partire dall'evento di Legarsi alla montagna realizzato da quasi tutti gli abitanti del paese si \u00e8 dato vita al Museo all'aperto Maria Lai, un percorso di opere sparse nel territorio ulassese da parte dell'artista e anche di altri artisti. A Ulassai si \u00e8 aggiunto anche il Museo di Arte Contemporanea la Fondazione Stazione dell'arte, in onore a Maria Lai, il museo sin dagli esordi propone convegni e mostre d'arte di alto livello. A Ulassai si celebra ogni anno l'ormai noto \"Festival dei Tacchi\" nel quale si esibiscono personaggi noti del mondo del teatro nazionale.\nA Tertenia \u00e8 presente il \"Museo Civico Albino Manca\" che contiene una vasta collezione delle opere dell'artista.\nArcheologia in Ogliastra.\nDel periodo nuragico si sono individuate alcune etnie guerresche e autoctone delle montagne dell'Ogliastra, gli Iliensi, suddivisi sostanzialmente in quattro trib\u00f9:\nIl territorio che era sotto l'amministrazione dell'ente \u00e8 assai popolato di siti archeologici di rilievo, in parte tutelati da cooperative archeologiche, altri ancora da valorizzare.\nSono presenti sul territorio nuraghi, pozzi sacri, templi M\u00e9garon, tombe dei giganti, domus de janas, dolmen, menhir e sparsi presso questi, diversi villaggi di capanne nuragiche.\nOltre al periodo nuragico sono di particolare rilievo i resti dei castelli e delle torri d'avvistamento delle varie dominazioni successive del periodo medievale e dei vari Giudicati sardi.\nAmministrazione.\nComuni.\nLa provincia dell'Ogliastra comprendeva 23 comuni, dei quali due, Lanusei e Tortol\u00ec, aventi il titolo di Citt\u00e0 (Italia). Tutti provenienti dalla provincia nuorese, vi tornarono tutti (eccetto il comune di Seui) alla soppressione della provincia."}
{"id": "3384", "revid": "1543377", "url": "https://it.wikipedia.org/wiki?curid=3384", "title": "Provincia di Carbonia-Iglesias", "text": "La provincia di Carbonia-Iglesias (\"prov\u00ecncia de Carb\u00f2nia-Igr\u00e8sias\" o \"prov\u00ecntzia de Carb\u00f2nia-Igr\u00e8sias\" in sardo; \"pruvincia de Carb\u00f2nia-Igr\u00e9xi\" in tabarchino) \u00e8 stata una provincia italiana della Sardegna, avente come capoluoghi le citt\u00e0 di Carbonia e Iglesias. Istituita nel 2001 e attiva tra il 2005 e il 2016, comprendeva 23 comuni dei territori del Sulcis e dell'Iglesiente, comprese le isole di Sant'Antioco e San Pietro (oltre ad altre minori), poi passati alla provincia del Sud Sardegna sino all'istituzione di una nuova provincia del Sulcis Iglesiente nel 2021.\nFu una delle 6 province italiane con capoluogo condiviso tra 2 o pi\u00f9 citt\u00e0.\nGeografia fisica.\nTerritorio.\nLa provincia era situata nell'estrema parte sud-occidentale della Sardegna, comprendendo buona parte del territorio del Sulcis-Iglesiente. Territorialmente si estendeva per 1.494\u00a0km\u00b2 (il 6,2% del territorio sardo), ed era la meno estesa delle province sarde sue contemporanee. La parte settentrionale del territorio provinciale, confinante all'epoca con la provincia del Medio Campidano a nord e con quella di Cagliari a est, era costituita dalla subregione dell'Iglesiente, mentre a sud della valle del Cixerri era presente quella del Sulcis, confinante a sud e a est con la provincia di Cagliari. A ovest il confine naturale della provincia era dato dal litorale che va dalle coste di Fluminimaggiore e Buggerru sino alla parte nord del arenile di Porto Pino, compresa nel comune di Sant'Anna Arresi: per tutta la sua estensione questa parte di costa, bagnata dal mare di Sardegna, alterna spiagge e calette a costoni rocciosi, in buona parte di origine vulcanica.\nIl territorio provinciale comprendeva anche alcune isole minori della Sardegna, di cui due popolate: l'isola di San Pietro e l'isola di Sant'Antioco (legata al territorio da un istmo artificiale e quarta per estensione in Italia). Una terza isola, l'isola Piana, \u00e8 invece una propriet\u00e0 privata e ospita un residence turistico. Queste isole e altre minori (prive di insediamenti umani) formano l'arcipelago del Sulcis.\nOrografia.\nDal punto di vista altimetrico il territorio provinciale comprendeva due principali aree montuose: la prima \u00e8 il massiccio del monte Linas i cui rilievi pi\u00f9 elevati all'interno del territorio dell'ente raggiungono quota 1000 m s.l.m., arrivando sino a quota 1094\u00a0m sulla cima del monte Lisone. Nell'area sud-orientale della provincia era ricompresa invece la catena dei monti del Sulcis: tra queste vette \u00e8 da citare il monte Is Caravius, che coi suoi 1.116 metri di altitudine costituiva la cima pi\u00f9 alta della provincia.\nTra i due sistemi montuosi si presenta una vasta pianura attraversata dal rio Cixerri e da altri corsi d'acqua minori.\nIdrografia.\nVari sono i corsi d'acqua che scorrono nel territorio, sebbene di modesta entit\u00e0: tra di essi il principale \u00e8 il Cixerri, che nasce nei monti tra Iglesias e Carbonia per poi proseguire verso est e andare a sfociare, dopo 40\u00a0km, nello stagno di Cagliari. Gli altri corsi d'acqua sono a carattere per lo pi\u00f9 torrentizio e di lunghezza modesta: tra questi da citare il rio Palmas, le cui acque alimentano nei pressi di Tratalias il lago di Monte Pranu, il maggiore degli invasi, tutti artificiali, che erano compresi nel territorio provinciale. Un altro bacino di questo tipo si trova a nord di Iglesias: si tratta del lago Corsi (o di punta Gennarta), inoltre anche una parte del lago di Bau Pressiu, sino al 2016 situato al confine con la provincia di Cagliari, ricadeva nel territorio della provincia, nel comune di Nuxis.\nTra San Giovanni Suergiu e Sant'Antioco si trova inoltre lo stagno di Santa Caterina, a est dell'istmo che collega l'isola di Sant'Antioco con la Sardegna. Altri specchi d'acqua di questo tipo sono lo stagno di Porto Botte, lo stagno di Porto Pino, lo stagno della Vivagna e le saline di Carloforte.\nClima.\nNel territorio della ex provincia il clima \u00e8 di tipo mediterraneo, con estati calde e aride e inverni piovosi, che si fa pi\u00f9 fresco nelle zone montuose, dove non mancano le precipitazioni nevose durante il periodo invernale.\nDal punto di vista dei venti la zona \u00e8 esposta in particolar modo al maestrale.\nStoria.\nStoria amministrativa.\nLe prime origini di una moderna suddivisione amministrativa intermedia del sud-ovest sardo risalgono al regio editto del 4 maggio 1807, con il quale la Sardegna era stata divisa in quindici prefetture, tra cui quella di Iglesias, comprendente la sub-regione storico-geografica del Sulcis-Iglesiente. Nel 1807 con tale regio editto furono istituite le regie prefetture e il territorio del Sardegna venne suddiviso in 15 province, otto nel Capo di Cagliari (tra cui quella di Iglesias) e sette in quello di Sassari. Nel 1821 Carlo Alberto ridusse il numero delle province a dieci e la provincia di Iglesias comprendeva anche il territorio della soppressa prefettura di Villacidro ma restava soggetta al Tribunale di Prefettura di Cagliari.\nProfonde trasformazioni cos\u00ec furono sancite dal regio editto del 19 luglio 1825, sulla base del quale, furono portate a 10 le circoscrizioni prefettizie. Nel 1838, con regio editto del 27 luglio, furono disciplinate definitivamente le Regie Prefetture con l'istituzione di 6 tribunali da cui dipendevano 85 mandamenti presieduti da giudici ordinari. Dal Tribunale di prefettura di Cagliari dipendevano 21 mandamenti, tra cui quelli di Iglesias, Carloforte, Sant'Antioco e Villamassargia.\nLa provincia di Iglesias, gi\u00e0 soggetta alla vice-intendenza di Cagliari, venne confermata anche con la riforma operata dopo la \"fusione perfetta\" della Sardegna al Piemonte, con la Legge n. 807 del 12 agosto 1848 in base alla quale (unitamente alle province di Cagliari, Isili e Lanusei) rientrava nella \"divisione\" di Cagliari. In questo modo, durante il Regno di Sardegna, con D.L. 12 agosto 1848 n. 245, la Sardegna fu ripartita in 3 divisioni (Cagliari, Nuoro e Sassari) guidate da un governatore; in 11 province (tra cui Iglesias) guidate da un vice-governatore; in 84 mandamenti (sedi di pretura e di collegi elettorali) e 363 comuni.\nSempre durante il regno sardo-piemontese e con l'unit\u00e0 d'Italia, tramite il successivo R.D. 23 ottobre 1859 n. 3702, il cosiddetto decreto Rattazzi o legge Rattazzi, la Sardegna fu suddivisa in due province (Cagliari e Sassari), che divennero sede prima di governatorato e poi di prefettura; in 9 circondari (tra cui quello Iglesiente), che furono sede prima di vice-governatorato e poi di sotto-prefettura; in 91 mandamenti e 371 comuni. Ogni provincia era guidata da un governatore (poi rinominato con il regio decreto n. 250 del 1860, prefetto), nominato dal re, coadiuvato da un vice-governatore, diretti dipendenti del ministro dell'Interno, con un consiglio provinciale eletto dal governo, che fungeva da giudice amministrativo. In questo periodo il circondario di Iglesias (sede di sottoprefettura), compreso nella provincia di Cagliari, si mantenne fino al 1927 quando furono eliminati tutti i circondari in Italia (cos\u00ec stabil\u00ec il regio decreto n. 1 del 2 gennaio 1927).\nNel 2001, la Regione Autonoma della Sardegna istitu\u00ec la provincia di Carbonia-Iglesias che \u00e8 divenuta operativa nel maggio del 2005 staccandosi da quella di Cagliari. Primo presidente eletto il carboniense Pierfranco Gaviano, a cui succeder\u00e0 cinque anni pi\u00f9 tardi il concittadino Salvatore Cherchi.\nCoi referendum del 2012 in Sardegna la maggioranza dei votanti ha sostenuto la soppressione, per effetto di quattro referendum abrogativi, delle quattro province istituite nel 2001 (tra cui quella di Carbonia-Iglesias), oltre all'abolizione (con referendum consultivo) delle altre quattro province preesistenti. In seguito al progetto di abolizione o riforma delle province in Sardegna approvato dal Consiglio Regionale il 24 maggio 2012, aveva avvio l'iter di dismissione dell'ente, che con la legge regionale 15 del 28 giugno 2013 veniva commissariato a partire dal 1\u00ba luglio 2013. Con l'approvazione della legge regionale 2 del 4 febbraio 2016 veniva ufficialmente stabilita la fine dell'ente, concretizzatasi il 20 aprile successivo col passaggio del territorio amministrato dall'ente alla provincia del Sud Sardegna.\nSimboli.\nLo stemma e il gonfalone della Provincia furono approvati dal consiglio provinciale il 30 settembre 2011. Lo stemma \u00e8 suddiviso in due campi: quello sinistro rappresenta una statua della dea madre, tra i pi\u00f9 antichi reperti rinvenuti nel territorio (nello specifico a Santadi) e risalente al neolitico. La forma stilizzata della grande madre si collega alle antiche civilt\u00e0 della Sardegna sud-occidentale, e rappresenta le prime attivit\u00e0 produttive dell'uomo in quel territorio e le sue risorse anche del sottosuolo, ma, nello stesso tempo, simboleggia il ruolo della donna nella societ\u00e0 moderna. La statua \u00e8 rappresentata sullo stemma in color oro su sfondo blu, che si ricollega a \"sa mantiglia\", il fazzoletto copricapo femminile, indossato, con il costume tradizionale, dalle donne del Sulcis-Iglesiente. Sul campo destro invece sono presenti i quattro mori, richiamo alla bandiera sarda, simbolo di autonomia e indicante anche sardit\u00e0, sentimento di orgogliosa appartenenza alla Sardegna e alla cultura sarda. Il gonfalone provinciale presentava lo stemma su campo rosso bordato d'oro e la scritta \"Sulcis Iglesiente\" in alto, sempre con caratteri dorati. Sino al momento dell'adozione dello stemma, come simbolo dell'ente veniva utilizzata la sola corona per il titolo di provincia.\nMonumenti e luoghi d'interesse.\nAree naturali.\nLa provincia, oltre che possedere le coste rocciose sulla fascia occidentale, era dotata anche di un entroterra di grande interesse paesaggistico. Queste aree interne della provincia sono infatti rimaste intatte per la loro fauna e flora ricca e rigogliosa. L'ambiente dunque incontaminato e selvaggio ha dato la riconoscenza di alcune aree di \"zona tutelata\". Nel territorio provinciale ricadeva infatti parte del Parco del Sulcis, in parte propriet\u00e0 dell'Ente foreste della Sardegna, che occupa grandi aree di aspro paesaggio quasi del tutto spopolate.\nAltre sono poi le aree di rilevante interesse turistico ed escursionistico, e con un'alta qualit\u00e0 naturalistica e paesaggistica, ma non riconosciute come aree protette:\nSociet\u00e0.\nEvoluzione demografica.\nLa tabella seguente riporta l'evoluzione del numero dei residenti nella provincia dal 2005, anno di attivazione dell'ente, fino al 2012:\nQualit\u00e0 della vita.\nDal 2009 l'annuale indagine de Il Sole 24 ORE sulla qualit\u00e0 della vita nelle province italiane ha interessato anche la Provincia di Carbonia-Iglesias: Nei primi due anni si \u00e8 classificata al 76\u00ba posto, scivolando al 90\u00ba nel 2011 e risalendo all'85\u00ba nel 2012\nEconomia.\nLe risorse minerarie.\nLa Sardegna presenta uno dei pi\u00f9 ricchi sottosuoli per estrazioni minerarie d'Italia. Fin dall'Ottocento \u00e8 stata predominante l'estrazione del carbone. La stessa citt\u00e0 di Carbonia, come suggerisce il toponimo, nasce come centro di alloggi per i minatori.\nTra le pi\u00f9 grandi miniere vi era quella di Serbariu, una delle principali per importanza di estrazione, ed \u00e8 simbolo del popolamento della citt\u00e0 di Carbonia. In pochi decenni miniere e centri di lavorazione sorsero quasi ovunque e la provincia divenne un polo minerario e per l'industria pesante. Il sito di Serbariu, insieme ad altre miniere, fu chiuso ufficialmente nel 1971 e gli impianti andarono incontro a un rapido deterioramento e furono oggetto di spoliazioni. Solo nel 2006 il sito minerario \u00e8 stato recuperato e riconvertito in Museo del carbone.\nInfrastrutture e trasporti.\nStrade.\nLa provincia come l'intera Sardegna era completamente sprovvista di autostrade, le comunicazioni e i trasporti su gomma sono garantiti in buona parte dalle strade statali. Le principali vie di comunicazione comprese nell'ex territorio provinciale sono:\nTra le strade non statali da segnalare la Strada Provinciale 2 (detta \"Pedemontana\"), che collega Portoscuso Carbonia e Villamassargia (tra questi due comuni la strada ha una carreggiata a 4 corsie) con l'hinterland cagliaritano, e le SP 78 e 85, che collegano alcuni comuni del Basso Sulcis con i due ex capoluoghi di provincia.\nFerrovie.\nAl momento della dismissione della provincia erano attive nel territorio gestito dall'ente due linee ferroviarie del gruppo FS, colleganti gli allora capoluoghi provinciali con Cagliari e altre destinazioni intermedie:\nTre le stazioni attive per il servizio passeggeri nella provincia al momento della sua dismissione, si tratta di quelle terminali di Carbonia Serbariu e di Iglesias e di quella di diramazione di Villamassargia-Domusnovas. L'originaria stazione carboniense delle FS di Carbonia Stato, era invece attiva per altre finalit\u00e0 di servizio.\nPorti.\nNella provincia di Carbonia-Iglesias i principali scali portuali erano quelli di Calasetta, Carloforte, Portovesme (comune di Portoscuso) e Sant'Antioco. I primi tre ospitano gli approdi delle due linee di traghetti che collegano l'isola di San Pietro col resto della Sardegna (va ricordato che l'isola di Sant'Antioco \u00e8 collegata da un istmo artificiale e da un ponte all'isola madre); i porti di Portovesme e Sant'Antioco sono attrezzati per il traffico merci industriale, legato in gran parte all'attivit\u00e0 delle fabbriche del territorio.\nVari gli approdi turistici o pescherecci nel territorio: porti di queste tipologie sono presenti a Buggerru, Portoscuso, Porto Pino (comune di Sant'Anna Arresi), Sant'Antioco, Calasetta, Carloforte e sull'isola Piana (quest'ultimo privato).\nMobilit\u00e0 provinciale.\nL'ARST gestiva tutte le autolinee extraurbane della provincia al momento della sua dismissione, collegando con i propri autobus l'intero territorio. L'azienda, di propriet\u00e0 della Regione Autonoma della Sardegna, ha in gestione anche i collegamenti interni all'isola di San Pietro, nonch\u00e9 le autolinee urbane di Carbonia e Iglesias.\nAmministrazione.\nIstituzione province sarde del 2001.\nIn seguito alla L.R. n. 9/2001 e successive integrazioni fu effettuata una nuova ripartizione del territorio della Regione Autonoma della Sardegna che ha port\u00f2 il numero delle province da quattro a otto. Le modifiche hanno assunto piena operativit\u00e0 a partire dal maggio 2005, quando si sono svolte le elezioni per rinnovare tutti i Consigli provinciali.\nLa sede provvisoria degli uffici, in attesa della formalizzazione della scelta dei capoluoghi da parte del Consiglio Provinciale, era stata istituita a Carbonia.\nCon Delibera del Consiglio Provinciale n. 21 del 12 ottobre 2005 (\"Determinazione del Capoluogo. Atto Statutario.\") e con maggioranza qualificata (superiore a 2/3) di 20 consiglieri su 25 fu deliberato con norma statutaria di attribuire la qualifica di capoluogo della provincia alle citt\u00e0 di Carbonia (sede degli organi della Provincia Presidente e Giunta Provinciale) e Iglesias (Sede dell'organo della Provincia Consiglio Provinciale).\nIl Dipartimento Funzione Pubblica della Presidenza del Consiglio dei ministri e il Ministero dell'Economia, con Circolare Prot. 2006/189860 del dicembre 2006, comunicarono di aver definito la sigla di identificazione della Provincia in CI (acronimo di Carbonia-Iglesias), anche ai fini dell'immatricolazione automobilistica, confermando la sigla provvisoria gi\u00e0 precedentemente assunta in diversi documenti e tabelle ufficiali emessi dallo Stato (Ministero dell'Interno, Agenzia delle Dogane, CIPE, ecc.).\nQuesto codice non era stato fatto rientrare nel D.P.R. n. 133/2006 del 15 febbraio 2006 con cui erano state definite le sigle per le nuove province di Monza e Brianza, Fermo e Barletta-Andria-Trani mentre la sigla postale CI \u00e8 invece stata recepita nell'ambito della revisione generale dei CAP operativa dal 20 settembre 2006, pur mantenendo invariati i codici postali sia dei capoluoghi sia del territorio della nuova provincia.\nNegli undici anni in cui fu attiva, la provincia \u00e8 stata amministrata da due presidenti eletti dalla popolazione locale, e da due commissari di nomina regionale:\nComuni.\nLa provincia di Carbonia-Iglesias comprendeva 23 comuni, dei quali due, Carbonia e Iglesias, hanno il titolo di Citt\u00e0."}
{"id": "3385", "revid": "76963", "url": "https://it.wikipedia.org/wiki?curid=3385", "title": "P2", "text": "P2 (acronimo di Propaganda due, fondata nel 1877 con il nome di Propaganda massonica), fu un\u2019associazione a delinquere e loggia della massoneria italiana aderente al Grande Oriente d'Italia (GOI). \nFondata nella seconda met\u00e0 del XIX secolo, venne sciolta durante il ventennio fascista e poi ricostituita alla fine della seconda guerra mondiale; nel periodo della sua conduzione da parte di Licio Gelli assunse forme deviate rispetto agli statuti della massoneria ed eversive nei confronti dell'ordinamento giuridico italiano. Fu sospesa dal GOI il 26 luglio 1976; successivamente, la Commissione parlamentare di inchiesta sulla loggia massonica P2 sotto la presidenza dell'onorevole Tina Anselmi concluse il caso P2 denunciando la loggia come una vera e propria \u00aborganizzazione criminale\u00bb ed \u00abeversiva\u00bb, venendo sciolta definitivamente nel 1982.\nStoria.\nL'unit\u00e0 d'Italia, la loggia \"Propaganda\" e lo scioglimento.\nCon la proclamazione del Regno d'Italia unitario, sorse l'esigenza, da parte del Grande Oriente d'Italia, cio\u00e8 la pi\u00f9 importante e numerosa comunione massonica d'Italia, di salvaguardare l'identit\u00e0 degli affiliati pi\u00f9 in vista, anche all'interno dell'organizzazione. Per tale motivo, l'adesione di questi ultimi non figurava in nessun elenco ufficiale, ma era nota al solo Gran maestro, risultandogli come iniziazione \u00aball'orecchio\u00bb. Fu solo nel 1877 che Giuseppe Mazzoni inizi\u00f2 a stilarne un elenco denominato \"Propaganda massonica\", costituendo ufficialmente la loggia in questione e diventandone il primo \"maestro venerabile\".\nAdriano Lemmi (Gran maestro dal 1885 al 1895) fu iniziato alla loggia Propaganda gi\u00e0 nel 1877 e contribu\u00ec a darle prestigio, riunendo al suo interno deputati, senatori e banchieri che, in ragione dei loro incarichi, erano costretti a lasciare le loro logge territoriali e stabilirsi a Roma. Tra gli iniziati o affiliati pi\u00f9 famosi della fine del XIX secolo si ebbero Agostino Bertani (1883), Giosu\u00e8 Carducci (1886), Luigi Castellazzo (1888), Giuseppe Ceneri (1885), Giuseppe Aurelio Costanzo (1889), Francesco Crispi (1880), Nicola Fabrizi, Camillo Finocchiaro Aprile, Menotti Garibaldi (1888), Pietro Lacava, Ferdinando Martini (1885), Ernesto Nathan (1893), Aurelio Saffi (1885), Gaetano Tacconi (1885) e Giuseppe Zanardelli (1889).\nAnche dopo la Gran maestranza di Lemmi, la loggia continu\u00f2 a rappresentare un riferimento importante nell'organizzazione del Grande Oriente massonico. Tra gli affiliati dell'inizio del XX secolo si ebbero Giovanni Ameglio (1920), Mario Cevolotto, Eugenio Chiesa (1913), Alessandro Fortis (1909), Gabriele Galantara (1907), Arturo Labriola (1914) e Giorgio Pitacco (1909).\nSin dalla fondazione, la caratteristica principale della loggia fu quella di garantire un'adeguata copertura e segretezza agli iniziati di maggior importanza, sia all'interno che al di fuori dell'organizzazione massonica. L'originale loggia oper\u00f2 fino alla promulgazione della legge 26 novembre 1925, n. 2029 che ebbe come conseguenza lo scioglimento di tutte le associazioni caratterizzate da vincoli di segretezza, costringendo il Gran maestro Domizio Torrigiani, a firmare il decreto di scioglimento di tutte le logge. La massoneria italiana, peraltro, si ricostitu\u00ec in esilio, a Parigi, il 12 gennaio 1930.\nIl secondo dopoguerra, la ricostituzione e la figura di Licio Gelli.\nDopo la caduta del regime fascista, alla fine della seconda guerra mondiale, con il rientro in Italia del Grande Oriente, la loggia venne ricostituita con il nome di \u00abPropaganda 2\u00bb, per ragioni di numerazione delle logge italiane imposte da necessit\u00e0 organizzative. Ripresero le attivit\u00e0 delle logge, che tornarono ad essere alle dipendenze dirette del Gran maestro dell'Ordine, sino all'avvento di Licio Gelli. Quest'ultimo venne prima delegato dal Gran maestro Lino Salvini a rappresentarlo in tutte le funzioni all'interno della loggia (1970), poi ne fu nominato \"Maestro venerabile\", cio\u00e8 capo a tutti gli effetti (1975) Sulla base ad alcuni appunti del SISMI e del SISDE scoperti dal magistrato Vincenzo Calia nella sua inchiesta sulla morte di Enrico Mattei, la Loggia P2 sarebbe stata fondata da Eugenio Cefis, che l'avrebbe diretta sino a quando fu presidente della Montedison: poi, dopo lo scandalo petroli, sarebbe subentrato il duo Licio Gelli-Umberto Ortolani. Secondo altre testimonianze il capo occulto della Loggia P2 sarebbe stato l'ex democristiano Giulio Andreotti.\nNel secondo dopoguerra Licio Gelli, un imprenditore toscano che in precedenza aveva aderito sia al fascismo (combattendo come volontario nella guerra civile spagnola ed essendo poi agente di collegamento con i nazisti durante l'occupazione della Jugoslavia), sia all'antifascismo (organizzando la fuga dei partigiani dal carcere delle Ville Sbertoli in collaborazione con il partigiano Silvano Fedi), fu iniziato alla massoneria il 6 novembre 1963, presso la loggia da Gian Domenico Romagnosi di Roma. : fu successivamente affiliato alla loggia Hod dal Maestro venerabile Alberto Ascarelli, e promosso al grado di \u00abMaestro\u00bb.\nSuccessivamente nella loggia \"Garibaldi \u2013 Pisacane di Ponza \u2013 Hod\" Gelli cominci\u00f2 a inserire numerosi personaggi di spicco, destando l'apprezzamento del suo Maestro venerabile, che lo present\u00f2 a Giordano Gamberini, Gran maestro dell'Ordine. Gelli convinse Gamberini a iniziare \u00absulla spada\u00bb (cio\u00e8 al di fuori dello specifico rituale massonico) i nuovi aderenti, e a inserirli nell'elenco dei \u00abfratelli coperti\u00bb della loggia P2.\nGli anni 1970 e l'influenza nella societ\u00e0 italiana.\nIl 15 giugno 1970, Lino Salvini (succeduto da poco a Giordano Gamberini come Gran maestro del Grande Oriente d'Italia), deleg\u00f2 a Gelli la gestione della loggia P2, conferendogli la facolt\u00e0 di iniziare nuovi iscritti, anche \u00aball'orecchio\u00bb \u2013 funzione che tradizionalmente fino ad allora era prerogativa esclusiva del Gran maestro \u2013 e nominandolo altres\u00ec \u00absegretario organizzativo\u00bb (19 giugno 1971). Da allora in poi, il solo Licio Gelli sarebbe stato a conoscenza dell'elenco dei nominativi degli affiliati alla loggia P2. Una volta preso il potere al vertice della loggia, Gelli la trasform\u00f2 in un punto di raccolta di imprenditori e funzionari statali di ogni livello (fra quelli alti), con una particolare predilezione per gli ambienti militari.\nNel dicembre 1970 secondo un dossier del SID Licio Gelli e la P2 avrebbero dovuto prendere parte al golpe Borghese, tale documentazione frutto degli interrogatori del colonnello Sandro Romagnoli nei confronti di Torquato Nicoli e Maurizio Degli Innocenti, entrambi esponenti del \"Fronte Nazionale\" verr\u00e0 inviata nel 1974 da Giulio Andreotti alla magistratura inquirente. Sempre nel 1974 il generale di brigata Giovanni Allavena, allontanato dal SIFAR il 12 giugno 1966 e affiliato alla P2, aveva fatto pervenire a Gelli i fascicoli riservati del SIFAR di cui era stata disposta la distruzione da parte del Ministero della Difesa. Tra essi i fascicoli relativi all'ex Ministro della Difesa Roberto Tremelloni, al pi\u00f9 volte Presidente del Consiglio Amintore Fanfani, a Giorgio La Pira, al futuro segretario generale del Ministero degli Affari Esteri Francesco Malfatti di Montetretto e al Presidente della Repubblica Giuseppe Saragat. L'utilizzo fattone da Gelli non \u00e8 stato del tutto chiarito.\nNella notte del 4 agosto 1974, a San Benedetto Val di Sambro, avvenne la strage dell'Italicus: morirono 12 persone e ne furono ferite 48. Pur concludendosi con l'assoluzione generale di tutti gli imputati, stante l'impossibilit\u00e0 di determinare concretamente le personalit\u00e0 dei mandanti e degli esecutori materiali, venne riconosciuto il contesto in cui l'attentato era maturato. La sentenza di assoluzione di primo grado attribu\u00ec la strage all'ambiente di Ordine Nero e alla P2 definendo come pienamente comprovata una notevole serie di circostanze del tutto significative e univoche in tal senso, che nel frattempo erano state richiamate dalla Relazione della Commissione Parlamentare sulla Loggia P2. La sentenza di appello condann\u00f2 come esecutori materiali Mario Tuti e Luciano Franci, appartenenti alla sigla terroristica Fronte Nazionale Rivoluzionario, inquadrando la strage in un disegno di colpo di Stato che doveva avvenire nell'agosto del 1974. La Cassazione annull\u00f2 la condanna, sentenziando che comunque la matrice neofascista era stata correttamente individuata. Nel frattempo erano emersi numerosi elementi di collegamento tra la P2 e i terroristi toscani, provenienti da diverse fonti: le dichiarazioni del principale teste d'accusa, Aurelio Fianchini, che gi\u00e0 nel 1976 parlava di massoneria dietro i terroristi neri; le ammissioni di Franci nel confronto con Batani il 13 agosto 1976, di fronte al giudice Pier Luigi Vigna; la testimonianza dell'estremista lucchese Marco Affatigato; il materiale ritrovato a Stefano Delle Chiaie in particolare l'appunto intitolato \"Italicus: Cauchi e massoni\"; le testimonianze che collegano l'estremista Augusto Cauchi direttamente con Licio Gelli fra cui anche quella del maresciallo di polizia Sergio Baldini; la testimonianza del collaboratore di giustizia Andrea Brogi, che asser\u00ec di essere stato testimone del pagamento di somme di denaro da parte di Gelli ad Augusto Cauchi: \u00abA Gelli e penso anche a Birindelli fu detto chiaramente che eravamo un gruppo che si armava e che era pronto alla lotta armata nel caso di una vittoria delle sinistre al referendum. Su insistenza del G.I. escludo che a Gelli sia stato fatto un discorso con riferimento specifico o ad attentati individuati oppure al procacciamento di queste armi o di questo esplosivo. Gelli sapeva che eravamo pronti per la lotta armata e che gli chiedevamo finanziamenti ma non gli fu detto nulla n\u00e9 di singoli attentati n\u00e9 di singoli armamenti\u00bb. \u00abPer quanto ne so tutto il denaro ricevuto dal Gelli \u00e8 stato speso per l'acquisto di armi ed esplosivo\u00bb.\nBen presto sorsero contrasti tra Gelli e Lino Salvini. Nel dicembre 1974, a Napoli la Gran Loggia dei Maestri venerabili del GOI, su proposta del Gran maestro, decret\u00f2 lo scioglimento della secolare loggia P2, offrendo agli iniziati, in alternativa alle dimissioni, la possibilit\u00e0 di entrare in una loggia regolare o di affidarsi \u00aball'orecchio\u00bb del Gran maestro.\nLa reazione di Gelli ebbe effetti devastanti per la carriera del Gran maestro Salvini. Nel 1973, si erano riunificate le due famiglie massoniche di Palazzo Giustiniani e quella di Piazza del Ges\u00f9 (quest'ultima nata da una scissione negli anni sessanta avvenuta nella Serenissima Gran Loggia d'Italia), guidata da Francesco Bellantonio, ex funzionario dell'Eni e parente di Michele Sindona. Come conseguenza di questa riunificazione (che ebbe vita breve, solo due anni) la loggia Giustizia e Libert\u00e0 \u2013 loggia coperta del gruppo massonico di Piazza del Ges\u00f9, che contava tra i suoi iscritti il direttore generale di Mediobanca Enrico Cuccia), il procuratore generale della Procura di Roma Carmelo Spagnuolo e l'avvocato Martino Giuffrida di Messina \u2013 aveva visto molti iscritti passare \u00aball'orecchio\u00bb del Gran maestro del GOI. Approfittando del malcontento di questi ultimi, Gelli prese immediatamente contatto con Bellantonio e il suo gruppo, con l'obiettivo di cambiare i vertici del Grande Oriente d'Italia.\nIn occasione della Gran Loggia tenutasi nel marzo 1975, l'avvocato Giuffrida produsse prove su presunti reati finanziari (finanziamenti illeciti ai partiti, provenienti dalla FIAT e dalla Confindustria, traffici illeciti e contrabbando nel porto di Livorno, tangenti private) compiuti dal Gran maestro, suscitando la richiesta a gran voce delle dimissioni di Salvini, da parte dell'assemblea.\nDurante una sospensione dei lavori Gelli e Salvini raggiunsero un accordo in base al quale la Gran Loggia avrebbe riconfermato la fiducia al Gran maestro; in contropartita, quest'ultimo ricostituiva nuovamente la Loggia P2, riaffidandola a Licio Gelli (nell'accordo, Gelli conveniva l'espulsione dal GOI di Bellantonio e Giuffrida e degli altri \u00abcongiurati\u00bb) e nominandolo Maestro venerabile il 12 maggio 1975. L'affiliazione alla loggia sarebbe stata sottoposta a verifica da parte dell'ex Gran maestro Giordano Gamberini, \u00aball'orecchio\u00bb del quale dovevano pervenire le iniziazioni coperte. Gelli, tuttavia, convinse Gamberini ad effettuare le eventuali \u00abconcelebrazioni\u00bb non in un tempio massonico, ma in un appartamento all'Hotel Excelsior di Roma e \u2013 soprattutto \u2013 a sottoscrivere in bianco almeno quattrocento brevetti di ammissione, cui in seguito avrebbe aggiunto i nominativi degli affiliati.\nNell'agosto 1975, subito dopo la vittoria elettorale del PCI alle elezioni regionali, Gelli mise a punto uno \u00abSchema R\u00bb, che trasmise al Presidente della Repubblica Giovanni Leone, senza ottenere riscontri. Nel documento il massone aretino propugnava l'instaurazione della Repubblica presidenziale, la riduzione del numero dei parlamentari e l'abolizione delle loro immunit\u00e0. Propose anche l'abolizione del servizio militare di leva e la sua sostituzione con un esercito di professione.\nPoco meno di un anno dopo, alcune indagini della magistratura condussero all'arresto nel nuovo segretario organizzativo della loggia P2, l'avvocato Gian Antonio Minghelli, con l'accusa di legami con il clan del gangster marsigliese Albert Bergamelli, quali i sequestri di persona e il riciclaggio di denaro sporco. Il 26 luglio 1976 Gelli ne approfitt\u00f2 per chiedere a Salvini la sospensione ufficiale di tutte le attivit\u00e0 della P2, circostanza che gli permise di evitare il passaggio elettorale per la regolare conferma della sua maestranza venerabile e di continuare a dirigere la loggia in regime di \"prorogatio\", a tempo indeterminato. In pratica, la P2 continu\u00f2 ad esistere come gruppo gestito direttamente da Gelli, il quale manteneva personalmente i rapporti con Salvini e Gamberini (che, dopo il 1976, nella sua veste di garante, continu\u00f2 a concelebrare molte iniziazioni per conto della Loggia P2) e gli altri vertici della massoneria. Il 15 aprile 1977, pur essendo ufficialmente sospese le attivit\u00e0 della P2, il Gran maestro Salvini confer\u00ec a Gelli una sorta di \u00abdelega in bianco\u00bb autorizzandolo a promuovere tutte le attivit\u00e0 che avesse reputato di interesse e di utilit\u00e0 per la massoneria, rispondendo unicamente al Gran maestro per le azioni intraprese a tale scopo.\nNel 1978, il Gran maestro Lino Salvini rassegn\u00f2 le dimissioni dalla guida del GOI in anticipo sulla scadenza del mandato. La Gran Loggia dei Maestri venerabili elesse al suo posto l'ex generale dell'aeronautica Ennio Battelli, il quale conferm\u00f2 la delega e la posizione speciale di Gelli nell'ambito della massoneria, imponendo peraltro la sua presenza o quella dell'ex Gran maestro Gamberini, durante le cerimonie di affiliazione dei nuovi aderenti ed escludendo pertanto ogni iniziazione \u00aball'orecchio\u00bb da parte del Gelli. Di conseguenza tutte le iniziazioni, a partire da tale data, ancorch\u00e9 effettuate in una sede irrituale quale l'Hotel Excelsior di Roma, furono celebrate alla presenza del Gran maestro in carica o di Giordano Gamberini.\nNella seconda met\u00e0 degli anni 1970 la P2 ebbe la massima espansione ed influenza e cominci\u00f2 ad operare anche all'estero (pare che abbia tentato proselitismo in Uruguay, Brasile, Venezuela, Argentina e in Romania, Paesi nei quali avrebbe, secondo alcuni, tentato di influire sulle rispettive situazioni politiche).: in particolare realizz\u00f2 ramificazioni estese e importanti in Uruguay, aiutato da uomini d'affari come Umberto Ortolani e Francesco Pazienza. Per una gestione efficace, Gelli dispone il decentramento degli affiliati in circoscrizioni regionali: ogni gruppo regionale dovr\u00e0 far riferimento a un coordinatore con il grado di \u00abMaestro\u00bb, responsabile della presentazione al Maestro venerabile dei nuovi adepti.\nIntanto gi\u00e0 intorno al 1978 risalirebbe un il primo rapporto riservato dei servizi segreti italiani in merito all'esistenza della loggia massonica P2, realizzato dal SISMI di Santovito.\nGli anni 1980, la scoperta e la fine.\nIl 5 ottobre 1980 Gelli rilasci\u00f2 un'intervista a Maurizio Costanzo (anch'esso affiliato con tessera n. 1819 della P2) per il \"Corriere della Sera\", all'epoca diretto da Franco Di Bella, tessera P2 1887 (che la pubblic\u00f2), nella quale si sintetizzavano gli obiettivi gi\u00e0 descritti nello \u00abSchema R\u00bb, e che saranno rinvenuti nel Piano di rinascita democratica. Il 17 marzo 1981 i giudici istruttori Gherardo Colombo e Giuliano Turone, nell'ambito di un'inchiesta sul presunto rapimento dell'avvocato e uomo d'affari siciliano Michele Sindona, fecero perquisire la villa di Gelli ad Arezzo, villa Wanda, e la fabbrica di sua propriet\u00e0 (la Giole a Castiglion Fibocchi presso Arezzo \u2013 divisione giovane di Lebole \u2013 e la Socam): l'operazione, eseguita dalla sezione del colonnello Vincenzo Bianchi della Guardia di Finanza, scopr\u00ec fra gli archivi della Giole una lista di quasi mille iscritti alla loggia P2, tra i quali il comandante generale dello stesso corpo, Orazio Giannini (tessera n. 832).\nDopo il ritrovamento della lista, che suscit\u00f2 grande scalpore nell'opinione pubblica italiana, sette mesi dopo, il 31 ottobre 1981, la corte centrale del Grande Oriente d'Italia espulse Licio Gelli dal consesso massonico: Gelli, in quel momento latitante all'estero, aveva gi\u00e0 presentato richiesta di \u00abassonnamento\u00bb in data 1\u00ba ottobre 1981. Pur tuttavia il Grande Oriente ritenne di non poter procedere allo scioglimento della Loggia Propaganda 2, essendo la sua attivit\u00e0 all'interno del GOI ufficialmente sospesa sin dal 1976; cos\u00ec in tale contesto la loggia afferm\u00f2 che tutte le attivit\u00e0 gestite dal Gelli dal 1976 sino a quel momento, eccedenti la normale amministrazione della loggia da lui diretta in regime transitorio, erano state adottate autonomamente e non dovevano essere ricondotte alla responsabilit\u00e0 dell'ordine massonico, ma nulla si disponeva nei confronti degli altri 961 iscritti alla loggia che \u2013 di conseguenza \u2013 restavano a far parte della massoneria italiana. Poco dopo una perquisizione, la polizia rinvenne nella sua villa oltre 2 milioni di dollari in lingotti d'oro.\nAi sensi della legge 23 settembre 1981, n. 527, nel dicembre dello stesso anno venne costituita una apposita commissione parlamentare d'inchiesta presieduta da Tina Anselmi, e successivamente con l'emanazione della legge 25 gennaio 1982, n. 17 la loggia venne definitivamente sciolta e venne sancita l'illegalit\u00e0 della costituzione di associazioni segrete con analoghe finalit\u00e0.\nLo scandalo e le conseguenze.\nLo scandalo conseguente al ritrovamento delle liste della P2 fu senza precedenti. Nel giugno 1981, al posto del dimissionario Presidente del Consiglio Arnaldo Forlani, fu insediato il repubblicano Giovanni Spadolini, che divenne cos\u00ec il primo Presidente del Consiglio non appartenente alla Democrazia Cristiana (DC) della Storia repubblicana, mentre il Presidente della Repubblica Sandro Pertini dichiar\u00f2: \u00abNessuno pu\u00f2 negare che la P2 sia un'associazione a delinquere\u00bb.\nDalle sinistre si era prontamente levata un'intensa campagna d'accusa, che di fatto non sgradiva un eventuale riconoscimento del coinvolgimento di esponenti dei partiti di governo e del Partito Socialista Italiano (PSI), antica \u00abconcorrente\u00bb a sinistra del partito di Enrico Berlinguer. Soprattutto i comunisti avevano da recriminare contro un organismo che clandestinamente lavorava per la loro espulsione dalla societ\u00e0 civile, e non risparmiarono ai partiti di governo e ai loro esponenti accuse di golpismo e di prono asservimento a interessi di potenze straniere.\nAltri politici, tra cui Bettino Craxi del PSI e alcuni deputati della DC, attaccarono invece l'operato della magistratura, accusandola di aver dato per scontato la veridicit\u00e0 di tutta la lista che invece, secondo Craxi, mischiava \u00abnotori farabutti\u00bb (di cui per\u00f2 non faceva i nomi) a \u00abgalantuomini\u00bb e di aver causato, con le indagini e l'arresto di Roberto Calvi, una crisi della Borsa, che nel luglio 1981 dovette chiudere per una settimana per eccesso di ribasso.\nMentre, intimoriti dal clima arroventato, alcuni personaggi di altro campo come Maurizio Costanzo negavano ogni coinvolgimento (Costanzo fu poi costretto a lasciare la direzione del telegiornale \"Contatto\" del network PIN, facente capo al gruppo Rizzoli), altri, come il deputato socialista Enrico Manca, che fu anche presidente della Rai, gi\u00e0 minimizzavano la loro condivisione delle esperienze piduiste.\nSi ebbe quindi una sorta di temporanea epurazione, in realt\u00e0 agevolata dal ridotto desiderio degli interessati di restare sotto i riflettori, e molti piduisti si eclissarono dalle cariche pi\u00f9 in vista, o si fecero da parte per poi ripresentarsi qualche tempo dopo.\nLa scoperta della lista degli appartenenti.\nDopo la scoperta della lista, il Presidente del Consiglio Arnaldo Forlani attese il 21 maggio 1981, prima di rendere pubblica la lista degli appartenenti alla P2, che comprendeva i nominativi di 2 ministri allora in carica (il socialista Enrico Manca, e il democristiano Franco Foschi) e 5 sottosegretari (Costantino Belluscio del PSDI, Pasquale Bandiera del PRI, Franco Fossa del PSI, Rolando Picchioni della DC e Anselmo Martoni del PSDI, quest'ultimo peraltro citato come \u00abin sonno\u00bb, cio\u00e8 dimissionario).\nTra le 962 persone che figuravano tra gli iscritti alla loggia massonica, vi erano politici, imprenditori, avvocati, dirigenti di imprese ma soprattutto membri delle forze armate italiane e dei servizi segreti italiani. Lo stesso Michele Sindona comparve nella lista degli iscritti alla P2, confermando le intuizioni dei giudici istruttori. Il colonnello Bianchi resistette a vari tentativi di intimidazione, in quanto erano ancora al potere gran parte delle persone che ivi erano citate, e trasmise la lista agli organi competenti. Fra i generali, la stampa fece pi\u00f9 volte il nome di Carlo Alberto dalla Chiesa, sebbene risultasse solo un modulo di iscrizione firmato di suo pugno e nessuna prova di un'adesione attiva.\nCirca i servizi segreti, si not\u00f2 che vi erano iscritti non solo i capi, (fra i quali Vito Miceli a capo del SIOS e successivamente direttore del SID, Giuseppe Santovito del SISMI, Walter Pelosi del CESIS e Giulio Grassini del SISDE) che erano di nomina politica, ma anche i funzionari pi\u00f9 importanti, di consolidata carriera interna. Tra questi si facevano notare il generale Giovanni Allavena (responsabile dei fascicoli SIFAR), il colonnello Giovanni Minerva (gestore dell'intricato caso dell'aereo militare Argo 16 e considerato uno degli uomini in assoluto pi\u00f9 importanti dell'intero Servizio militare del dopoguerra) e il generale Gianadelio Maletti, che con il capitano Antonio Labruna (anch'egli iscritto) fu sospettato di collusioni con le cellule eversive di Franco Freda e per questo processato e condannato per favoreggiamento.\nFu avanzata l'ipotesi che la lista trovata nella villa di Gelli non fosse la lista completa, e che molti altri nomi siano riusciti a non restare coinvolti. Nella ricostruzione della commissione parlamentare, ai 962 della lista trovata sarebbero da aggiungere i presunti appartenenti a quel vertice occulto di cui Gelli sarebbe stato l'anello di congiunzione con la loggia. Lo stesso Gelli, come evidenziato anche dalla Commissione Anselmi, in un'intervista del 1976, aveva parlato di pi\u00f9 di duemilaquattrocento iscritti.\nSecondo il procuratore di Roma del periodo, gli iscritti delle due liste dovevano essere complessivamente 2000, mentre il 29 maggio 1977 il settimanale \"L'Espresso\" scrisse: \u00abLoggia P2... \u00c8 il nucleo pi\u00f9 compatto e poderoso della massoneria di Palazzo Giustiniani: ha 2400 iscritti, la crema della finanza, della burocrazia, delle Forze Armate, dei boiardi di Stato, schedati in un archivio in codice... Gelli, interlocutore abituale delle pi\u00f9 alte cariche dello Stato (si vede spesso con Andreotti ed \u00e8 ricevuto al Quirinale), \u00e8 ascoltato consigliere dei vertici delle Forze Armate, con amici fidati e devoti nella magistratura\u00bb.\nLo stesso Gelli, commentando la presenza di numerosi iscritti alla P2 nei comitati di esperti che si occuparono del rapimento di Aldo Moro (marzo-maggio 1978), ha affermato che la presenza di un elevato numero di affiliati alla loggia in questi era dovuto al fatto che al tempo molte personalit\u00e0 di primo piano erano iscritte, quindi era naturale che in questi se ne trovassero diverse. Gelli afferm\u00f2 che normalmente gli aderenti non erano a conoscenza dell'identit\u00e0 degli altri iscritti, ma che l'esistenza della Loggia P2 era comunque nota, avendone parlato anche in diverse interviste ben prima della scoperta della lista.\nSi fecero delle ipotesi su chi potesse essere il vertice occulto dell'organizzazione, la vedova di Roberto Calvi dichiar\u00f2 che Giulio Andreotti fosse il vero capo della loggia, mentre l'incarico di vice sarebbe stato ricoperto da Francesco Cosentino (il quale risultava iscritto tra le liste della P2 con la tessera n. 1618): di tale affermazione per\u00f2 non sono mai stati raccolti riscontri attendibili. Anche Nara Lazzerini, per molti anni segretaria e amante di Licio Gelli, afferm\u00f2 nel 1981 e nel 1995 davanti ai magistrati che nell'ambiente della loggia si diceva che il vero capo fosse Giulio Andreotti:\nRosati e Giunchiglia erano due leader regionali della Loggia P2: il primo gestore di una clinica privata e capogruppo della P2 per la Liguria con simpatie per l'estrema destra (tessera n. 1906 e morto nel 1984); il secondo funzionario del Ministero della Difesa (tessera n. 1508) delle provincie Pisa e Livorno. Giunchiglia durante il processo \"Gelli pi\u00f9 622\" venne definito dalla PM Elisabetta Cesqui come un personaggio che si collocava \u00abnella zona di maggiore ombra della P2 tra la sponda dei contatti con ambienti militari e informativi USA e quella che riconduce al commercio di armi\u00bb. Durante il processo per la strage di Bologna Lia Bronzi Donati, Gran maestra della Loggia tradizionale femminile (e figura femminile all'epoca pi\u00f9 importante dell'universo massonico, e forse l'unica), dichiar\u00f2 ai magistrati che la interrogavano come testimone che la lista degli affiliati alla P2 era composta da almeno 6000 nomi e che Andreotti era \u00abla presenza al di sopra della Loggia P2\u00bb: notizia confidatale da William Rosati \u00abdivenuto il riferimento morale della P2 dopo il sequestro delle liste\u00bb.\nAndreotti da parte sua aveva sempre smentito di conoscere Gelli, sino alla pubblicazione della citata foto di Buenos Aires.\nLicio Gelli, per il quale la magistratura spicc\u00f2 un ordine di cattura il 22 maggio 1981 per violazione dell'art. 257 del codice penale (spionaggio politico o militare), si rifugi\u00f2 temporaneamente in Uruguay.\nLa commissione parlamentare.\nDopo la scoperta delle liste, Arnaldo Forlani nomin\u00f2 un comitato di tre saggi (Vezio Crisafulli, Lionello Levi Sandri e Aldo Mazzini Sandulli) per fornire elementi conoscitivi e critici sull'attivit\u00e0 della P2. \nAlla fine del 1981, per volont\u00e0 della Presidente della Camera Nilde Iotti, venne istituita una commissione parlamentare d'inchiesta, guidata dalla deputata democristiana Tina Anselmi, ex partigiana \u00abbianca\u00bb e prima donna a diventare ministro nella storia della Repubblica Italiana. La commissione affront\u00f2 un lungo lavoro di analisi per far luce sulla Loggia, considerata un punto di riferimento in Italia per ambienti dei servizi segreti americani intenzionati a tenere sotto controllo la vita politica italiana fino al punto, se necessario, di promuovere riforme costituzionali apposite o di organizzare un colpo di Stato. La commissione - che concluse i lavori nel 1984, produsse sei relazioni.\nLa P2 fu oggetto d'indagine anche della commissione Stragi per un presunto coinvolgimento in alcune stragi, ma non port\u00f2 a niente di rilevante. Gli appartenenti alla P2 e Gelli furono assolti con formula piena dalle accuse di \u00abcomplotto ai danni dello Stato\u00bb con le sentenze della Corte d'assise e della Corte d'assise d'appello di Roma tra il 1994 e il 1996.\nLe conseguenze e le inchieste giudiziarie.\nLa Procura di Roma inizi\u00f2 un procedimento contro Licio Gelli e una ventina di altre persone, accusate di cospirazione politica, associazione per delinquere ed altri reati. Dopo un'inchiesta durata quasi dieci anni, nell'ottobre 1991, il giudice istruttore presso il Tribunale penale di Roma chiese il rinvio a giudizio. Il processo dur\u00f2 un anno e mezzo e con sentenza in data 16 aprile 1994, depositata il successivo 26 luglio, la Corte pronunci\u00f2 una sentenza d'assoluzione di tutti gli imputati dal reato di attentato alla Costituzione mediante cospirazione politica perch\u00e9 il fatto non sussiste. L'appello, proposto, fu rigettato, e il 27 marzo 1996 la Corte d'appello conferm\u00f2 la sentenza.\nNonostante le successive inchieste giudiziarie abbiano (non senza ricevere critiche da pi\u00f9 parti) in parte rinnegato le conclusioni della commissione d'inchiesta, tendendo a ridimensionare l'influenza della loggia, la scoperta del caso della P2 fece conoscere in Italia l'esistenza, in altri sistemi ed in altri Paesi, del lobbismo, cio\u00e8 di un'azione di pressione politica sulle cariche detenenti il potere affinch\u00e9 orienti le scelte di conduzione della nazione di appartenenza in direzione favorevole ai lobbisti.\nIn altri Paesi il lobbismo si applicava e si applica in modo pressoch\u00e9 palese, e nemmeno \u2013 d'ordinario \u2013 desta scandalo: per l'Italia il fenomeno, almeno in questa forma subdola, illegale e sovversiva e con questa evidenza, era inusitato. In pi\u00f9, la circostanza che l'associazione fosse segreta ha immediatamente evocato allarmanti spettri, che le conclusioni dell'inchiesta della commissione parlamentare non hanno fugato. Il caso P2 ha certamente sensibilizzato la societ\u00e0 italiana sui meccanismi attraverso i quali le scelte ed il potere politico possono venir influenzati dagli interessi di gruppi di potere non eletti, e quindi non pienamente legittimati a prender parte al dialogo politico.\nNel 1987 Licio Gelli fu condannato a 8 anni di carcere dalla Corte d'assise di Firenze per aver finanziato esponenti dell'estrema destra toscana, coinvolti negli attentati sulla linea ferroviaria Firenze-Bologna. Due anni dopo, in appello, i giudici dichiararono di non dover procedere contro l'imputato perch\u00e9, al momento della sua estradizione dalla Svizzera, erano stati esclusi i reati di tipo politico. La Cassazione ordin\u00f2 un nuovo processo, affermando che Gelli avrebbe dovuto essere assolto con formula piena e il 9 ottobre 1991 la Corte d'assise d'appello di Firenze lo assolse con formula ampia.\nIl 23 novembre 1995 Gelli venne condannato in via definitiva per depistaggio nel processo per la strage di Bologna, avvenuta il 2 agosto 1980, nella quale furono uccise 85 persone e 200 rimasero ferite. Il depistaggio fu messo in atto, in concorso con il generale del SISMI Pietro Musumeci, aderente alla P2, il colonnello dei carabinieri Giuseppe Belmonte e il faccendiere Francesco Pazienza, sistemando una valigia carica di armi, esplosivi, munizioni, biglietti aerei e documenti falsi sul treno Taranto-Milano del 13 gennaio 1981. Licio Gelli \u00e8 stato anche riconosciuto colpevole della frode riguardante la bancarotta del Banco Ambrosiano collegato alla banca del Vaticano, lo IOR (vi si trov\u00f2 un buco di 1,3 miliardi di dollari).\nAltrettanta attenzione \u00e8 stata posta, nel tempo, al destino dei piduisti, qualcuno dei quali ha avuto pubblico successo, in politica o nello spettacolo, mentre altri sono tornati nell'anonimato. Ad alcuni \u00e8 stato revocato lo stigma sociale (Silvio Berlusconi \u00e8 sceso in politica con successo, conseguendo quattro volte la Presidenza del Consiglio nel corso di quindici anni; Fabrizio Cicchitto rientr\u00f2 in politica; Maurizio Costanzo pronunci\u00f2 un \"autodaf\u00e9\" e mantenne la sua carriera giornalistica). Proprio Berlusconi dichiar\u00f2 ad \"Iceberg\" (programma di approfondimento politico in onda su Telelombardia): \u00abIo non ho mai fatto parte della P2. E comunque, stando alle sentenze dei tribunali della Repubblica, essere piduista non \u00e8 un titolo di demerito. [...] Ho letto dopo, di questi progetti. Una montatura: la P2 \u00e8 stata uno scoop che ha fatto la fortuna di \"Repubblica\" e dell\"'Espresso\", \u00e8 stata una strumentalizzazione che purtroppo ha distrutto molti protagonisti della vita politica, culturale e giornalistica del nostro Paese\u00bb. Massimo D'Alema, all'epoca Presidente del Consiglio, replic\u00f2: \u00abEssere stato piduista vuol dire aver partecipato a un'organizzazione, a una setta segreta che tramava contro lo Stato, e questo \u00e8 stato sancito dal Parlamento. Opinione che io condivido\u00bb.\nTra i personaggi politici menzionati nel famoso \u00abprogramma di rinascita\u00bb elaborato per la P2 da Francesco Cosentino, Bettino Craxi conferm\u00f2 la previsione per cui avrebbe assunto il \u00abpredominio\u00bb nel suo partito e nel governo del Paese (anche grazie all'appoggio degli Stati Uniti d'America, che finanziarono il suo partito in chiave anti-PCI, come scriver\u00e0 poco prima di morire nel suo memoriale consegnato al cognato Paolo Pillitteri, ex sindaco di Milano). Ad Antonio Bisaglia, invece, la morte improvvisa non consent\u00ec di soddisfare le previsioni su di lui espresse nel medesimo testo.\nDal 2007 Licio Gelli fu posto in detenzione domiciliare nella sua villa Wanda di Arezzo, per scontare la pena di 12 anni per la bancarotta del Banco Ambrosiano. In un'intervista rilasciata a \"la Repubblica\" il 28 settembre 2003, durante il governo Berlusconi II, ha raccontato: \u00abHo una vecchiaia serena. Tutte le mattine parlo con le voci della mia coscienza, ed \u00e8 un dialogo che mi quieta. Guardo il Paese, leggo i giornali e penso: ecco qua che tutto si realizza poco a poco, pezzo a pezzo. Forse s\u00ec, dovrei avere i diritti d'autore. La giustizia, la tv, l'ordine pubblico. Ho scritto tutto trent'anni fa in 53 punti\u00bb.\nI contenuti del programma eversivo.\nIl \"Piano di rinascita democratica\".\nFu immediatamente intuito che i documenti sequestrati testimoniavano dell'esistenza di un'organizzazione che mirava a prendere il possesso degli organi del potere in Italia: il Piano di rinascita democratica, un elaborato a mezza via fra un manifesto ed uno studio di fattibilit\u00e0 sequestrato qualche mese dopo alla figlia di Gelli, conteneva una sorta di ruolino di marcia per la penetrazione di esponenti della loggia nei settori chiave dello Stato, indicazioni per l'avvio di opere di selezionato proselitismo e, opportunamente, anche un bilancio preventivo dei costi per l'acquisizione delle funzioni vitali del potere: \u00abLa disponibilit\u00e0 di cifre non superiori a 30 o 40 miliardi sembra sufficiente a permettere ad uomini di buona fede e ben selezionati di conquistare le posizioni chiave necessarie al loro controllo\u00bb.\nSi indicavano come obiettivi primari il riordino dello Stato all'insegna dell'autoritarismo, accompagnato da un'impostazione selettiva e classista dei percorsi sociali. Tra i punti principali del piano vi era la semplificazione del panorama politico con la presenza di due grandi macropartiti, portare la magistratura italiana sotto il controllo del potere esecutivo, separare le carriere dei magistrati, superare il bicameralismo perfetto e ridurre numero dei parlamentari, abolire le province, rompere l'unit\u00e0 sindacale e riformare il mercato del lavoro, controllo sui mezzi di comunicazione di massa, trasformare le universit\u00e0 in Italia in fondazioni di diritto privato, abolizione della validit\u00e0 legale dei titoli di studio e adozione di una politica repressiva contro la piccola delinquenza e avversari politici.\nLe persone \u00abda reclutare\u00bb nei partiti in cambio avrebbero dovuto ottenere il \u00abpredominio\u00bb (testuale) sulle proprie organizzazioni (nel piano vengono indicati \u00abper il PSI, ad esempio, Mancini, Mariani e Craxi; per il PRI: Visentini e Bandiera; per il PSDI: Orlandi e Amidei; per la DC: Andreotti, Piccoli, Forlani, Gullotti e Bisaglia; per il PLI: Cottone e Quilleri; per la Destra Nazionale (eventualmente): Covelli\u00bb), mentre i giornalisti \u00abreclutati\u00bb avrebbero dovuto \u00absimpatizzare\u00bb per gli uomini segnalati dalla loggia massonica. Una parte dei politici indicati ebbero poi ruoli di primo piano nei loro partiti e nell'esecutivo, tali personalit\u00e0 erano per\u00f2 considerate \u00abda reclutare\u00bb, tuttavia non \u00e8 mai stato accertato con chiarezza se Gelli si sia messo in contatto con loro per il perseguimento degli scopi della P2.\nIl controllo sui \"mass media\".\nLa scoperta del Piano di rinascita democratica ha permesso di comprendere le ragioni dei notevoli cambiamenti avvenuti all'interno dei mass media italiani alla fine degli anni settanta.\nLa scalata ai media italiani inizi\u00f2 dall'obiettivo pi\u00f9 ambito: il \"Corriere della Sera\", il quotidiano nazionale pi\u00f9 diffuso e allo stesso tempo pi\u00f9 autorevole.\nPer quest'operazione Licio Gelli fu coadiuvato dal suo braccio destro Umberto Ortolani, dal banchiere Roberto Calvi, dall'imprenditore Eugenio Cefis e dalle casse dello IOR, l'Istituto per le Opere di Religione. Infine era necessario un editore interessato all'acquisto della testata giornalistica pi\u00f9 importante d'Italia, e furono individuati i Rizzoli. I Rizzoli, Andrea e il figlio Angelo, acquistarono la propriet\u00e0 del \"Corriere\" di propria iniziativa da Giulia Maria Crespi, Gianni Agnelli e Angelo Moratti, poi si ritrovarono sotto una montagna di debiti. Bruno Tassan Din, direttore amministrativo del giornale, dichiar\u00f2: \u00abLa Rizzoli fatturava 60 miliardi di lire l'anno ed altrettanti ne fatturava il \"Corriere\": quindi la Rizzoli aveva acquistato un'unit\u00e0 grande come la Rizzoli facendo tra l'altro un debito a breve termine senza avere programmato e pianificato un eventuale ricorso al medio termine\u00bb. Angelo Rizzoli spieg\u00f2 che \u00abper ottenere finanziamenti dei quali il nostro gruppo aveva bisogno l'unica strada praticabile era quella di rivolgerci all'Ortolani\u00bb, giacch\u00e9 quando \u00abqualche volta tentavamo di ottenere finanziamenti senza passare attraverso l'Ortolani ed il Gelli ci veniva immancabilmente risposto di no\u00bb.\nSuccessivamente Andrea si ritir\u00f2 a vita privata e rimase a guidare il gruppo il figlio Angelo, il cui braccio destro Bruno Tassan Din gli present\u00f2 Gelli e Ortolani.\nI Rizzoli, sostenuti finanziariamente da Eugenio Cefis (secondo la ricostruzione di Alberto Mazzuca i Rizzoli non furono sostenuti da Eugenio Cefis), nel 1974 si decisero quindi per l'acquisto, ma si resero conto ben presto che l'operazione si sarebbe rivelata molto pi\u00f9 onerosa di quello che si aspettavano. I Rizzoli (Andrea e il figlio Angelo) quindi si misero alla ricerca di altri fondi presso le banche italiane, inconsapevoli del fatto che molte erano presiedute o dirette da affiliati della P2, e che quindi la decisione di conceder loro nuovi liquidi era condizionata dal parere di Gelli. Non vedendo altre vie di uscita, nel luglio 1977 si appellarono al capo piduista: a quel punto entr\u00f2 in scena Roberto Calvi, che aveva rapporti con lo IOR, e che grazie all'intermediazione di Gelli era entrato nell'operazione per rilevare il \"Corriere della Sera\". Si \u00e8 affermato che il pacchetto azionario, pagato 200 miliardi di lire, ne valesse al massimo 60. La concessione di nuovi fondi, provenienti dallo IOR, rese i Rizzoli sempre pi\u00f9 indebitati nei confronti della P2 ed economicamente deboli. In questo modo non fu difficile far passare il controllo della casa editrice al sistema Gelli-Calvi-IOR.\nLicio Gelli ottenne il suo primo obiettivo: inserire nei posti chiave della Rizzoli i suoi uomini, uno su tutti Franco Di Bella alla direzione del \"Corriere della Sera\" al posto di Piero Ottone. Il controllo del quotidiano dava alla P2 un'enorme capacit\u00e0 di manovra:\nNel 1977 la P2 spinse i Rizzoli verso l'acquisizione di molti altri quotidiani: \"Il Piccolo\" di Trieste, il \"Giornale di Sicilia\" di Palermo, l\"'Alto Adige\" di Bolzano e \"La Gazzetta dello Sport\". Nel 1978 fu fondato un nuovo quotidiano locale: \"L'Eco di Padova\": la casa editrice entr\u00f2 nella propriet\u00e0 de \"Il Lavoro\" di Genova e finanzi\u00f2 \"L'Adige\" di Trento. Nello stesso anno Andrea lasci\u00f2 il gruppo al figlio Angelo e si ritir\u00f2 a vita privata. Nel 1979 la Rizzoli port\u00f2 la propria quota azionaria del periodico \"TV Sorrisi e Canzoni\" al 52%, ottenendone il controllo. Infine fu fondato \"L'Occhio\", con direttore Maurizio Costanzo.\nSecondo il piduista Antonio Buono, magistrato gi\u00e0 presidente del Tribunale di Forl\u00ec, e collaboratore del \"Giornale nuovo\", nel corso di un incontro a Cesena Gelli lo avrebbe informato del progetto di creare una catena di testate, nell'ambito della Rizzoli, in funzione antimarxista e anticomunista, e si sarebbe dovuta creare anche, nell'ambito di questo progetto, un'agenzia di informazione \u2013 alternativa all'ANSA \u2013 che avrebbe trasmesso le veline ai vari direttori di questi giornali associati. Nell'occasione, il Venerabile incaric\u00f2 Buono di coinvolgere il direttore de \"il Giornale\": \u00abAvevo un grande ascendente su Indro Montanelli, e quindi avrei dovuto persuadere Montanelli, per il \"Giornale\", a entrare\u00bb.\nNonostante il tentativo non riuscisse (secondo persone vicine a Indro Montanelli, in realt\u00e0 Buono non aveva alcun ascendente su di lui) almeno due personaggi in contatto con gli ambienti massonici diventarono collaboratori del \"Giornale nuovo\": lo stesso Buono e Michael Ledeen, legato a CIA, SISMI e alla stessa P2.\nUna volta scoppiato lo scandalo, le ripercussioni sul gruppo Rizzoli furono enormi: il \"Corriere della Sera\" ne usc\u00ec pesantemente screditato e perse dal 1981 al 1983 100.000 copie. Firme come Enzo Biagi, Alberto Ronchey e Gaetano Scardocchia lasciarono via Solferino. Franco Di Bella lasci\u00f2 la direzione il 13 giugno e venne sostituito da Alberto Cavallari. \"L'Occhio\" e il \"Corriere d'Informazione\" chiusero, mentre \"Il Piccolo\", l\"'Alto Adige\" e \"Il Lavoro\" furono ceduti. Angelo Rizzoli e il direttore generale della casa editrice, Bruno Tassan Din (entrambi iscritti alla Loggia), ricevettero un mandato d'arresto e il gruppo fu messo in amministrazione controllata (4 febbraio 1983).\nAspetti dibattuti.\nIl ruolo nella \u00abstrategia della tensione\u00bb.\nNel periodo della maestranza di Gelli, la P2 riusc\u00ec a riunire in segreto almeno un migliaio di personalit\u00e0 di primo piano, principalmente della politica e dell'amministrazione dello Stato, a fini di sovversione dell'assetto socio-politico-istituzionale italiano e suscitando uno dei pi\u00f9 gravi scandali politici nella storia della Repubblica italiana.\nNel materiale presente negli atti della Commissione parlamentare di inchiesta vi sono gli stessi scritti inviati da Gelli agli aderenti della sua Loggia che, all'inizio degli anni settanta, invitavano ad azioni politiche di emergenza:\nInseriti nella P2 furono molti ufficiali o politici coinvolti nel Golpe Borghese del 1970 (gli ammiragli Giovanni Torrisi e Gino Birindelli, il generale Vito Miceli) e/o in tentativi di \"golpe\" successivi come il generale Giovanbattista Palumbo (coinvolto anche nei depistaggi per l'attentato di Peteano, in cui morirono tre carabinieri) o Edgardo Sogno nel 1974 (e altri militari a lui collegati).\nSempre nel 1974 Gelli avrebbe sovvenzionato estremisti di destra coinvolti in attentati ferroviari. Di sovvenzioni ne hanno parlato diversi ex estremisti (seppur riferendosi a episodi diversi) come Marco Affatigato, Giovanni Gallastroni, Valerio Viccei, Vincenzo Vinciguerra e in particolare Andrea Brogi:\nSono emersi collegamenti, non sempre colti dall'autorit\u00e0 giudiziaria, fra P2 ed estremisti di destra anche in delitti gravi, come quello al giudice Occorsio del 10 luglio 1976, dove il magistrato stava indagando sulla loggia di Gelli, per primo, mentre fu ucciso da un commando di Ordine Nuovo guidato da Pierluigi Concutelli. L'ex estremista nero Paolo Bianchi raccont\u00f2:\nA Gelli e alla P2 sono stati attribuiti tutti i misteri d'Italia, dal progetto di \"golpe\" del generale Giovanni de Lorenzo del 1964 (piano Solo) fino all'inchiesta del 1993 sui rapporti tra mafia e politica in cui fu coinvolto Giulio Andreotti. In particolare furono attribuiti alla Loggia P2 il presunto coinvolgimento nella strage dell'Italicus, il depistaggio sulla strage di Bologna, lo scandalo del Banco Ambrosiano, gli omicidi di Mino Pecorelli (a Roma) e di Roberto Calvi (a Londra), i mancati risultati delle indagini durante il rapimento di Aldo Moro, velleit\u00e0 golpiste (secondo alcune testimonianze nel 1973 Gelli ipotizz\u00f2 la formazione di un esecutivo di centro presieduto dal procuratore generale di Roma Carmelo Spagnuolo e appoggiato dall'Arma dei Carabinieri) e alcune affiliazioni con lo scandalo di Tangentopoli (conto protezione).\nI rapporti internazionali.\nA livello internazionale, la P2 \u00e8 stata associata alla preparazione del colpo di Stato argentino del 1976 (tramite Jos\u00e9 L\u00f3pez Rega) e il successivo sostegno al regime di Jorge Rafael Videla tramite l'ammiraglio piduista e membro della giunta militare Emilio Eduardo Massera, al furto delle mani della salma di Juan Domingo Per\u00f3n e di alcuni oggetti della sua tomba (apparentemente a scopo di riscatto, ma forse per usarne le impronte digitali onde accedere ai presunti conti svizzeri di Evita e Juan Per\u00f3n), e infine all'omicidio del politico svedese Olof Palme secondo una delle piste. Uomini della P2 risultarono collegati alla societ\u00e0 Permindex di cui facevano parte elementi della CIA e persone come l'imprenditore Clay Shaw, l'unico indagato per cospirazione nell'assassinio di John Fitzgerald Kennedy, e poi assolto.\nI giudizi critici sullo scandalo.\nUn giudizio critico estremamente drastico sulle origini, teorie e finalit\u00e0 dell'organizzazione \u00e8 stato dato da Massimo Teodori, che partecip\u00f2 come deputato radicale ai lavori della commissione parlamentare presieduta da Tina Anselmi, nel suo libro \"Complotto! Come i politici ci ingannano\" (2014): \u00abSono trent'anni che si spaccia la patacca P2 come il grande complotto dietro i tanti misteri dell'Italia repubblicana\u00bb: per lui la P2 non era altro che la faccia nascosta della partitocrazia denunciata dai radicali, non una centrale di complotti. Quarant'anni dopo ribadisce lo stesso giudizio.\nAnche il giornalista Indro Montanelli critic\u00f2 queste teorie, sostenendo che la P2 era una mera e semplice \u00abcricca di affaristi\u00bb in stile mafioso, senza volont\u00e0 n\u00e9 capacit\u00e0 di vero pericolo golpista, affermando: \u00abSpadolini propose lo scioglimento della P2 e fu un gesto doveroso. Ma \"il Giornale\" assunse subito una posizione controcorrente rispetto a quella ch'era la smisurata leggenda nera imbastita sulla P2. Che non aveva certo come fine l'eversione, la dittatura e le stragi, ma la creazione d'una societ\u00e0 di mutuo soccorso per incettare palanche e poltrone. Perch\u00e9 poi Gelli e i suoi compari avrebbero dovuto proporsi il rovesciamento d'un regime che sembrava studiato apposta per i loro comodi? Quel ch'\u00e8 certo \u00e8 che se i piduisti approfittarono della congrega per arraffar posti, molti di quelli che ne reclamarono il crucifige lo fecero per occuparli a loro volta, profittando della purga dei titolari. Ci fu chi sostenne che \"il Giornale\" minimizzava la portata della P2 perch\u00e9 il suo editore vi era coinvolto. Infatti il nome di Berlusconi risult\u00f2 nell'elenco. Ma prima di tutto non aveva mai avuto ruoli nella conduzione politica de \"il Giornale\". E poi, come ho gi\u00e0 raccontato soltanto il caso m'aveva salvato dal ritrovarmici anch'io. Sapevo quindi perfettamente quale valore dare a quella lista\u00bb. In un'intervista dichiar\u00f2 poi di non aver mai voluto infierire su chi avesse avuto la tessera piduista."}
{"id": "3386", "revid": "125464323", "url": "https://it.wikipedia.org/wiki?curid=3386", "title": "Provincia di Matera", "text": "La provincia di Matera \u00e8 una provincia italiana della Basilicata di abitanti. Fu istituita nel 1927.\nGeografia fisica.\nAffacciata ad est sul golfo di Taranto, confina a nord con la Puglia (la citt\u00e0 metropolitana di Bari e la provincia di Taranto), ad ovest con la provincia di Potenza, a sud con la Calabria (provincia di Cosenza). La provincia di Matera ha un'exclave, Serra del Ponte (frazione del comune di Tricarico), situata all'interno della provincia di Potenza.\nGeograficamente \u00e8 divisa in due tipologie, una pianeggiante (Metapontino) ed una collinare (Collina materana).\nCosta jonica lucana.\nLa prima, che si affaccia sulla costa jonica lucana, ha un clima mediterraneo con inverni miti ed estati secche e calde, la piovosit\u00e0 \u00e8 molto bassa (intorno ai 500\u00a0mm annui).\nCollina materana.\nLa zona collinare ha un clima pi\u00f9 freddo in inverno con escursioni termiche notevoli e man mano che aumenta l'altitudine aumenta anche la piovosit\u00e0. Spesso in inverno, dai 400 in su ci sono fitte nevicate.\nRiserve naturali.\nFanno parte del territorio provinciale tre riserve naturali regionali (la \"riserva regionale San Giuliano\", il \"bosco Pantano\" di Policoro, oasi del WWF, e la \"riserva naturale speciale dei Calanchi di Montalbano Jonico\"), il \"parco naturale di Gallipoli Cognato - Piccole Dolomiti Lucane\", il parco archeologico storico naturale delle chiese rupestri del Materano, detto anche \"parco della Murgia Materana\", ed infine una piccola porzione del \"parco nazionale del Pollino\".\nTrasporti e vie di comunicazione.\nFerrovie.\nSono due le compagnie che gestiscono la rete ferroviaria nella provincia: RFI e le Ferrovie Appulo Lucane.\nLe reti ferroviarie di RFI sono:\nFatto di rilievo \u00e8 che non \u00e8 presente una stazione gestita da RFI nel capoluogo della provincia.\nLe linee ferroviarie delle Ferrovie Appulo Lucane sono:\nNel 1986 iniziarono i lavori per collegare la citt\u00e0 alla rete ferroviaria nazionale presso la stazione di Ferrandina, ma non sono mai stati ultimati e la linea Matera-Ferrandina \u00e8 rimasta un'incompiuta. A tutt'oggi la citt\u00e0 risulta essere, insieme con Nuoro e Andria, l'unico capoluogo di provincia a non essere servito dalle Ferrovie dello Stato.\nPorti.\nNel territorio sono presenti il porto turistico di Pisticci e il porto turistico di Policoro.\nAviosuperfici.\nNel comune di Pisticci si trova l'aviosuperficie Enrico Mattei.\nEconomia.\nIl Metapontino \u00e8 il cuore agricolo della provincia con un'agricoltura intensiva di tipo industriale, ma anche una buona presenza di piccole e medie industrie. \u00c8 inoltre una zona a forte vocazione turistica con notevoli presenze nel periodo estivo sulle spiagge della costa jonica.\nNella collina materana invece l'agricoltura \u00e8 caratterizzata soprattutto da produzioni cerealicole, uliveti e vigneti. Gli insediamenti industriali pi\u00f9 importanti si trovano nella valle del Basento e nel territorio di Matera, facente parte del Distretto del salotto. La citt\u00e0 di Matera negli ultimi anni ha avuto un notevole incremento del turismo, influenzato dall'inserimento dei Sassi nel Patrimonio dell'umanit\u00e0 e dalla nomina a capitale europea della cultura per il 2019.\nAmministrazione.\nIl territorio della provincia di Matera comprende due exclave: il primo, presso Brindisi Montagna, \u00e8 la frazione \"Serra del Ponte\" del comune di Tricarico, ed \u00e8 totalmente circondato dalla provincia di Potenza; il secondo \u00e8 la contrada \"Iesce\" del comune di Matera, circondata dalla citt\u00e0 metropolitana di Bari."}
{"id": "3387", "revid": "106908", "url": "https://it.wikipedia.org/wiki?curid=3387", "title": "Pinales", "text": "Le Pinales sono un ordine di piante appartenenti alla divisione Pinophyta e alla classe Pinopsida; comprendono tutte le conifere viventi. Questo ordine era in precedenza noto come Coniferales.\nLa caratteristica distintiva \u00e8 la struttura riproduttiva nota come pigna, cono o strobilo, prodotta da tutte le Pinales. Tutte le conifere esistenti, come cedro, pino, abete, peccio, larice, cipresso, ginepro e tasso vi sono incluse. Alcune conifere fossili, comunque, appartengono ad altri ordini distinti all'interno della divisione Pinophyta.\nI tassi sono stati in passato separati in un ordine distinto (Taxales), ma le recenti prove genetiche indicano che sono monofiletici con altre conifere e sono ora inclusi nell'ordine Pinales."}
{"id": "3388", "revid": "1632387", "url": "https://it.wikipedia.org/wiki?curid=3388", "title": "Protone", "text": "Il protone \u00e8 una particella subatomica composta dotata di carica elettrica positiva, formata da due quark up e un quark down uniti dalla interazione forte e detti \"di valenza\" in quanto ne determinano quasi tutte le caratteristiche fisiche. \nCostituisce il nucleo atomico assieme al neutrone, con il quale si trasforma continuamente mediante l'emissione e l'assorbimento di pioni. In quanto formato da quark appartiene alla famiglia degli adroni, in particolare al gruppo dei barioni, e avendo spin semi-intero \u00e8 un fermione. Oltre che legato, sempre dall'interazione forte, nel nucleo atomico, pu\u00f2 trovarsi libero, stato nel quale \u00e8 fra le particelle pi\u00f9 stabili esistenti, con un tempo medio di decadimento spontaneo ipotizzato pari o superiore all'et\u00e0 dell'universo. \nScoperto da Ernest Rutherford nel 1919, il nome \"protone\" venne introdotto nel 1920 dallo stesso Rutherford e deriva dal greco antico \"pr\u00f2ton\" (\u03c0\u03c1\u1ff6\u03c4\u03bf\u03bd), che significa \"primo\", con l'aggiunta del suffisso -one. Esperimenti precedenti, fra cui quelli condotti dai fisici Eugen Goldstein e Wilhelm Wien, avevano gi\u00e0 messo in luce l'esistenza nei raggi canale di particelle con carica positiva.\nCaratteristiche generali.\nIl valore della carica elettrica del protone \u00e8 uguale a quello dell'elettrone, ma di segno opposto (). Nei nuclei la forza repulsiva fra i protoni \u00e8 bilanciata dalle presenza dei neutroni e dalla forza nucleare forte che attrae i nucleoni fra loro. La massa a riposo del protone \u00e8 pari a circa (/c\u00b2), leggermente inferiore a quella del neutrone e circa 1836 volte superiore a quella dell'elettrone.\nIl momento magnetico del protone in unit\u00e0 di magnetone nucleare \u00e8 pari a +2,793\u00a0\u03bcN: \u00e8 stato possibile spiegare il valore \"anomalo\" del momento magnetico del protone solo grazie al modello a quark costituenti introdotto negli anni sessanta.\nViene anche definito un raggio classico del protone:\npari a , il quale per\u00f2 non ha un significato fisico ben definito. Infatti, sperimentalmente, la sua carica elettrica si distribuisce in una sfera di raggio medio pari a . Il raggio del protone \u00e8 cio\u00e8 circa 60.000 volte pi\u00f9 piccolo di quello dell'atomo libero di elio, che \u00e8 di circa 50 picometri. Per avere un'idea della sua dimensione, si pu\u00f2 considerare che il diametro di un capello umano \u00e8 circa diecimila miliardi di volte maggiore di quello di un protone, oppure che il puntino di una i potrebbe contenerne circa 500 miliardi, seppure mediamente molto distanziati fra loro.\nPropriet\u00e0 chimiche.\nIl nucleo del pi\u00f9 comune isotopo dell'idrogeno, il prozio, \u00e8 costituito esclusivamente da un protone. I nuclei degli altri atomi sono composti da neutroni e protoni tenuti insieme dalla forza forte, che contrasta efficacemente la repulsione coulombiana dovuta all'interazione elettromagnetica fra cariche dello stesso segno. Il numero di protoni nel nucleo, detto numero atomico, determina, assieme al numero di elettroni, le propriet\u00e0 chimiche dell'atomo e la natura stessa dell'elemento.\nIn chimica e biochimica il termine viene usato quasi sempre impropriamente per riferirsi allo ione dell'idrogeno in soluzione acquosa (idrogenione), mentre in realt\u00e0 il protone libero in soluzione acquosa non esiste ed esiste invece il composto covalente catione idrossonio o semplicemente ossonio H3O+. In questo contesto, secondo la teoria acido-base di Br\u00f8nsted-Lowry, un donatore di protoni \u00e8 un acido e un accettore di protoni una base.\nPropriet\u00e0 quantistiche.\nIl protone, al contrario di altre particelle come l'elettrone, non \u00e8 una particella fondamentale ma \u00e8 costituito da quark e gluoni, legati dal meccanismo chiamato confinamento di colore. Il confinamento \u00e8 una fenomeno risultante dalla interazione forte, la cui natura \u00e8 per\u00f2 oscura ed elusiva. Ad esempio, \u00e8 interessante notare che la grandissima parte, il 99% circa, della massa del protone, come di quella del neutrone, \u00e8 determinata dall'energia della stessa interazione forte che tiene uniti i quark, piuttosto che dalla loro massa propria. L'intensit\u00e0 della forza nucleare forte decresce al crescere dell'energia delle particelle interagenti, sicch\u00e9 i quark e i gluoni si manifestano come particelle singole solo in collisioni ad alte energie o temperature, alle quali i protoni, come in generale gli altri adroni, fondono formando il plasma di quark e gluoni.\nLa struttura interna dei protoni \u00e8 studiata negli acceleratori di particelle attraverso gli urti elastici e anelastici ad alta energia fra protoni e nucleoni e fra protoni e leptoni, come gli elettroni. Da questo tipo di esperimenti, a partire da SLAC, \u00e8 stato possibile scoprire per la prima volta l'esistenza di particelle interne al protone. Sulla base di questi esperimenti, Feynman formul\u00f2 il modello a partoni, il primo che tenesse in considerazione la struttura composita del protone. Negli anni successivi, i partoni furono identificati con i quark e i gluoni, le cui interazioni sono descritte dalla cromodinamica quantistica. Dal punto di vista teorico, le funzioni di distribuzione dei quark e dei gluoni codificano la struttura composita del protone.\nFunzione d'onda dei quark di valenza.\nIl protone \u00e8 formato da tre quark detti \"di valenza\", che sono in grado cio\u00e8 di spiegare i suoi numeri quantici, come lo spin e la carica elettrica, ma che non catturano tutte le interazioni e le dinamiche interne al protone. Ad esempio, sapendo che il protone \u00e8 formato da due quark up e uno down di valenza, e sapendo che il quark up ha carica elettrica formula_2, mentre quello down formula_3, \u00e8 possibile calcolare che la carica elettrica del protone \u00e8 uguale a formula_4. \nLa funzione d'onda del protone deve essere totalmente antisimmetrica rispetto allo scambio di due quark di valenza, visto che il protone \u00e8 un fermione. L'antisimmetria nel caso dei barioni \u00e8 data dalle componenti di colore, mentre la funzione d'onda per le componenti di sapore e di spin \u00e8 simmetrica e uguale a\ndove a ciascun quark up formula_6 o down formula_7 \u00e8 assegnato uno spin up formula_8 o down formula_9.\nIl decadimento del protone.\nIn base agli attuali esperimenti di fisica particellare il protone \u00e8 una particella \"stabile\", il che significa che non decade in altre particelle e quindi, entro i limiti sperimentali, la sua vita \u00e8 eterna. Questo fatto \u00e8 riassunto dalla conservazione del numero barionico nei processi fra particelle elementari. Infatti il barione pi\u00f9 leggero \u00e8 proprio il protone e, se il numero barionico deve essere conservato, esso non pu\u00f2 decadere in nessun'altra particella pi\u00f9 leggera.\nTuttavia rimane aperta la possibilit\u00e0 che, in tempi molto pi\u00f9 grandi di quelli finora osservati, il protone possa decadere in altre particelle. Diversi modelli teorici di grande unificazione (GUT) propongono infatti processi di non conservazione del numero barionico, tra cui proprio il decadimento del protone. Studiando questo eventuale fenomeno sarebbe possibile indagare una regione energetica attualmente irraggiungibile (circa ) e scoprire l'esistenza o meno di un'unica forza fondamentale. Per questo motivo nel mondo sono attivi diversi esperimenti che hanno come obiettivo quello di misurare la vita media del protone. Tale evento per\u00f2, se esiste, \u00e8 estremamente difficile da osservarsi in quanto richiede apparati molto grandi e complessi per raccogliere un numero sufficientemente grande di protoni ed avere una probabilit\u00e0 non trascurabile di rilevare un decadimento. Attualmente esistono solo dei limiti sperimentali per i diversi canali di decadimento, tutti molto maggiori dell'et\u00e0 dell'universo.\nAd esempio, uno dei canali di decadimento maggiormente studiato \u00e8 il seguente:\ncon un limite inferiore per la vita media parziale pari a anni."}
{"id": "3390", "revid": "1942768", "url": "https://it.wikipedia.org/wiki?curid=3390", "title": "Provincia di Modena", "text": "La provincia di Modena \u00e8 una provincia italiana della regione Emilia-Romagna di abitanti, la seconda per popolazione dopo quella di Bologna.\nConfina a nord con la Lombardia (provincia di Mantova), a est con la provincia di Ferrara e la citt\u00e0 metropolitana di Bologna, a sud con la Toscana (provincia di Lucca e provincia di Pistoia), a ovest con la provincia di Reggio Emilia.\nGeografia fisica.\nOrografia.\nCome altre province emiliane la provincia di Modena \u00e8 abbastanza nettamente divisa in:\nIdrografia.\nI fiumi pi\u00f9 importanti della provincia sono la Secchia e il Panaro, due affluenti di destra del Po; da menzionare anche un affluente del Panaro, lo Scoltenna che d\u00e0 nome ad un'ampia vallata ove si affacciano quasi tutte le localit\u00e0 notevoli dell'Appennino e dominata dall'imponente presenza del Monte Cimone.\nModena si \u00e8 sempre fatta un vanto di essere l'unica citt\u00e0 ad avere due fiumi vicini; nel centro della citt\u00e0, la grande fontana di piazza Garibaldi (Fontana del Graziosi) \u00e8 detta anche Fontana dei due fiumi, ha infatti due sbocchi in cui si dice scorra acqua dei rispettivi bacini fluviali.\nStoria.\nIl passato della provincia \u00e8 costituito dal ducato di Modena e Reggio (una realt\u00e0 che precede di parecchio l'unit\u00e0 d'Italia) e alla cui voce si rimanda per la storia dettagliata dal XIII secolo al Regno d'Italia; basti qui ricordare che la casata nobiliare che ha segnato la storia del territorio \u00e8 quella degli Estensi e che le province di Ferrara e di Lucca (la Garfagnana) sono state per molti anni consorti del Ducato Estense.\nLa provincia di Modena venne istituita nel 1859, con decreto dittatoriale di Carlo Farini, in previsione dell'annessione dell'Emilia al Regno di Sardegna; era suddivisa nei circondari di Modena, di Mirandola, di Pavullo e di Castelnuovo di Garfagnana, quest'ultimo poi ceduto nel 1871 alla provincia di Massa e Carrara. Le prime elezioni provinciali si tennero il 12 febbraio 1860.\nNel 1929 venne assegnato alla provincia di Modena il comune di Castelfranco Emilia, gi\u00e0 in provincia di Bologna.\nA Modena uno degli edifici pi\u00f9 notevoli \u00e8 per l'appunto il Palazzo Ducale i cui giardini sono oggi in parte pubblici e in parte Orto Botanico; a Sassuolo \u00e8 pure presente un Palazzo Ducale di minori dimensioni che era la residenza estiva del Duca. Per il passato pi\u00f9 remoto si ricorda l'enorme produzione culturale ed economica determinata dalla presenza dell'abbazia di Nonantola, uno dei luoghi cardine del monachesimo in Italia (VIII secolo).\nAndando ancora pi\u00f9 indietro in epoca pre-romana si ricordano i Galli Boi e i Liguri Friniati come le prime popolazioni storiche del territorio.\nDurante la seconda guerra mondiale in provincia di Modena il campo di Fossoli fu tristemente noto per essere stato un campo di smistamento di deportati per ragioni politiche o razziali. Il campo fu poi utilizzato da don Zeno Saltini per le sue iniziative a favore degli orfani e dei diseredati da cui nacque l'esperienza di Nomadelfia. Nei territori di montagna, venne creata la prima repubblica partigiana: la Repubblica partigiana di Montefiorino, con sindaco Teofilo Fontana, che comprendeva i territori di Montefiorino, Palagano, Frassinoro, Prignano sulla Secchia, Polinago e alcuni territori reggiani.\nNel maggio e giugno 2012 la provincia di Modena \u00e8 stata soggetta a una serie di violente scosse di terremoto con epicentri nella zona della bassa modenese, che hanno causato alcune vittime e grossi danni al patrimonio storico, agricolo ed industriale.\nIn base al riordino istituzionale attuato dal governo Renzi con la legge Delrio le province cessano di esistere e vengono sostituite da \"enti territoriali di area vasta\" caratterizzati da elezione di secondo livello. Partecipano alla loro elezione i sindaci e consiglieri comunale dei comuni parte della vecchia provincia e, di conseguenza, parte anche del nuovo ente. Le prime elezioni si sono tenute il 4 ottobre 2014 e la cerimonia ufficiale di proclamazione \u00e8 avvenuta il 6 ottobre 2014.\nInfrastrutture e trasporti.\nLa provincia ha una rete di trasporto pubblico su gomma esercitata dalla SETA, ed una linea ferroviaria tra la stazione di Modena piazza Dante (stazione centrale) e Sassuolo, dal 2 gennaio 2008 gestita da Tper. Tper gestisce anche l'autolinea Modena-Cento-Ferrara (550/551/552), che nel suo ultimo tratto attraversa la provincia.\nDi grande utilit\u00e0 \u00e8 anche la ferrovia Verona-Mantova-Modena, che collega Modena con Carpi, e la Milano-Bologna, che la unisce a Castelfranco e Rubiera. L'intensit\u00e0 media \u00e8 di 20 corse al giorno.\nLa provincia \u00e8 attraversata anche dalla linea Bologna\u2013Verona, che passa per Mirandola, San Felice sul Panaro e Camposanto, nonch\u00e9 dalla linea Bologna - Vignola, con le stazioni in territorio modenese di Vignola, Savignano sul Panaro e Mulino.\nIn passato la provincia di Modena era il gestore di un fitto sistema di trasporti su rotaia che la collegavano vari centri della provincia, con tre linee ferroviarie e due tranvie a vapore, la Modena-Maranello e la Castelfranco-Bazzano. Altre due linee ferroviarie vennero progettate ma mai realizzate completamente.\nEconomia.\nLa provincia di Modena \u00e8 economicamente una delle maggiori realt\u00e0 europee. Infatti, qui hanno sede importanti industrie alimentari (tra cui Grandi Salumifici Italiani, Gruppo Cremonini e Gruppo Fini, centri di produzione del Parmigiano Reggiano e della lavorazione del maiale a cui Castelnuovo Rangone, il cuore di questo settore, ha dedicato addirittura un monumento), metalmeccaniche (Modena pu\u00f2 essere considerata la capitale mondiale dell'automobilismo sportivo con le sedi della Ferrari a Maranello, della Maserati in citt\u00e0, De Tomaso in periferia e Pagani a San Cesario), delle ceramiche (la zona di Sassuolo, nel modenese, e di Scandiano, nel reggiano, \u00e8 nota come \"distretto della ceramica\"), tessili (Carpi) e biomedicale (Mirandola).\nGastronomia.\nLa provincia \u00e8 al centro di una fortunatissima porzione della Pianura padana in cui si estendono le aree di produzione tipica del formaggio Parmigiano Reggiano e del prosciutto di Parma. Queste due glorie della gastronomia nazionale illustrano alla perfezione i caratteri della cucina modenese, basata sul formaggio e soprattutto sul maiale, l'animale d'allevamento pi\u00f9 diffuso nella zona.\nOltre al prosciutto (da segnalare la presenza anche di quello tipico di Modena, che \u00e8 pi\u00f9 sapido del parmense), tanti sono gli insaccati di suino che meritano di essere assaggiati: citiamo i salami, la mortadella e i ciccioli. Un piatto tipico delle feste invernali \u00e8 lo zampone, ottenuto con carne macinata di maiale insaccata nella cotica della zampa anteriore. Ma dal maiale si ottiene anche lo strutto indispensabile per il tipico gnocco fritto: una focaccia quadrata che si accompagna molto bene ai salumi. Originaria dell'Appennino \u00e8 invece la crescentina, detta anche \"tigella\", cotta sulla pietra nella caratteristica forma rotonda. Anche in questo caso formaggio e salumi sono l'ideale complemento. Tipico delle zone montane in particolare di Guiglia, Zocca, Marano sul Panaro, Serramazzoni \u00e8 anche il borlengo sottilissima sfoglia ottenuta cuocendo in apposite piastre \"rola\" un impasto di uovo latte acqua e sale, condito, una volta cotto, con la \"cunza\" ovvero lardo macinato, aglio e rosmarino. Delle zone pi\u00f9 ad ovest, come ad esempio Montefiorino e Palagano, \u00e8 tipico il ciaccio, una pietanza molto simile al borlengo. Sicuramente il territorio \u00e8 famoso per i tortellini (\"turtl\u00e9in\"), cio\u00e8 pasta all'uovo con un ripieno di carne; solitamente vengono serviti in brodo. Ma la provincia di Modena \u00e8 giustamente famosa per altri due prodotti tipici della tradizione: l'aceto balsamico e il vino lambrusco. Il primo si ottiene con l'uva bianca della zona collinare intorno a Spilamberto, e una sapiente lavorazione che prevede una complicata serie di passaggi tra botti di legni diversi (comunemente cinque). Di aceto balsamico esistono due tipi denominati il primo \"Aceto balsamico tradizionale di Modena\" il pi\u00f9 costoso invecchiato anche pi\u00f9 di venticinque anni prodotto con i metodi tradizionali e \"Aceto balsamico di Modena\" prodotto industrialmente e meno costoso. Quanto al lambrusco, \u00e8 forse il pi\u00f9 celebre dei vini rossi frizzanti. Gli intenditori sanno distinguere al primo sorso le differenti variet\u00e0: il Lambrusco di Sorbara rosso (prodotto nella pianura) ha un aroma pi\u00f9 delicato e un profumo di violetta; il Lambrusco Grasparossa di Castelvetro (prodotto sulla collina) ha una gradazione pi\u00f9 alta e una caratteristica schiuma rossa. Si tratta in entrambi i casi di un vivace vino da pasto che va bevuto rapidamente, prima che svapori: non \u00e8 un vino d'annata, anzi, esso d\u00e0 il meglio di s\u00e9 a un anno dall'imbottigliamento, mentre il novello \u00e8 un vino ideale per i brindisi e i festeggiamenti. Si dice che il lambrusco \"soffra\" particolarmente i trasporti: perci\u00f2 esso dovrebbe essere gustato appieno soltanto nel territorio modenese. Il che non gli ha impedito di essere commercializzato con successo un po' in tutto il mondo (anche se questa grande diffusione ha significato forse un abbassamento della qualit\u00e0).\nTra i liquori il pi\u00f9 tipico \u00e8 certo il nocino, un infuso in alcool dei malli verdi delle noci, che si raccomanda per il sapore intenso e le propriet\u00e0 digestive; tra i dolci va ricordato il bensone, una sorta di pane dolce, cotto al forno e decorato con grani di zucchero: si mangia tagliato a fette e intinto nel vino.\nSempre in provincia di Modena vengono prodotte le famose ciliegie di Vignola, rinomate per l'ottima qualit\u00e0.\nComuni.\nAppartengono alla provincia di Modena i seguenti 47 comuni:\nComuni pi\u00f9 popolosi.\nDi seguito \u00e8 riportata la lista dei primi 15 comuni della provincia di Modena (dati: Istat 30/09/2018):\nUnioni di comuni.\nLe sei unioni di comuni sono:"}
{"id": "3391", "revid": "72811", "url": "https://it.wikipedia.org/wiki?curid=3391", "title": "Doctor of Philosophy", "text": ""}
{"id": "3394", "revid": "1543377", "url": "https://it.wikipedia.org/wiki?curid=3394", "title": "Piante transgeniche", "text": "Le piante transgeniche sono piante il cui DNA \u00e8 stato modificato con tecniche di ingegneria genetica allo scopo di apportare miglioramenti o modifiche di una o pi\u00f9 caratteristiche. Le piante transgeniche, spesso indicate con il termine pi\u00f9 generale di OGM (Organismi Geneticamente Modificati), rappresentano una delle pi\u00f9 rilevanti innovazioni apparse nell'ultimo decennio nel settore dei mezzi tecnici agricoli.\nTecnicamente sono definiti \"organismi transgenici\" quegli organismi in cui i geni inseriti provengono da specie diverse (ad esempio geni di origine animale inseriti in piante, vedi transgenesi) mentre si indicano come \"organismi cisgenici\" quelli in cui si modificano/integrano geni appartenenti alla pianta stessa o a specie correlate.\nNella accezione comune si tende a utilizzare indifferentemente il termine \"pianta transgenica\" o OGM per indicare le piante modificate geneticamente trascurando le distinzioni tecniche.\nIl miglioramento genetico tradizionale.\nLa selezione e il miglioramento delle variet\u00e0 sono praticati da centinaia di anni, prima dai contadini nei campi coltivati e, successivamente, a partire dal XX secolo, nei laboratori e nei campi sperimentali dei genetisti. I metodi convenzionali di miglioramento genetico hanno il limite di non poter prescindere dall'incrocio sessuale seguito da ripetuti reincroci tra progenie e progenitori. Questo metodo, accanto ai caratteri di interesse, trasferisce anche caratteri non voluti. Per esempio, l'inserimento del carattere \"seme giallo\" in mais ha portato con s\u00e9 oltre al gene di interesse altri 20 geni che sono oggi presenti in tutte le variet\u00e0 a seme giallo; cosa siano e cosa facciano questi geni \u00e8 ancora oggetto di ricerca.\nI metodi oggi impiegati per superare la barriera sessuale comprendono sia le colture in vitro (dove per il miglioramento si usano, ad esempio, la fusione di protoplasti, la variazione somaclonale, l'embriogenesi somatica o altre tecniche) sia la mutagenesi (che prevede l'irradiazione di vaste popolazioni vegetali con raggi X, raggi gamma, neutroni lenti e veloci o altri tipi di radiazione, per poi selezionare quegli individui \u2013 pochi \u2013 che presentano caratteristiche migliorative).\nQuesti metodi per\u00f2 lasciano ampi spazi al caso e i criteri di selezione sono limitativi e non comprendono la conoscenza di cosa sia realmente mutato a livello genetico negli organismi selezionati. Si \u00e8 ad esempio scoperto recentemente come tra 2 variet\u00e0 di mais commerciali circa il 20% dei geni non sia condiviso, indicando come differenze fenotipiche all'apparenza piccole possano tradursi in profonde differenze genotipiche.\nLa creazione di piante transgeniche.\nIl \"paradigma biotecnologico\" rovescia l'approccio al miglioramento genetico: se fino a oggi si modificava in modo casuale e solo in un secondo momento avveniva la ricerca e selezione dei caratteri desiderati, oggi i biotecnologi si propongono di comprendere prima della modificazione i meccanismi di base dei caratteri che si intendono modificare e quindi di modificare o inserire solo quei geni che li controllano.\nPer inserire frammenti di DNA nelle piante possono essere utilizzate diverse tecniche, tra cui metodi biologici, impiegando l'agrobatterio (\"Agrobacterium tumefaciens\"), un microorganismo innocuo per l'uomo e molto diffuso in natura che possiede la capacit\u00e0 di trasferire alcuni suoi geni alle piante, oppure metodi fisici, utilizzando la biobalistica, ovvero \"sparando\" microproiettili ricoperti di DNA dentro le cellule vegetali.\nDal momento che le cellule vegetali contengono al loro interno dei plastidi dotati di un proprio corredo genetico (peraltro di tipo procariota), \u00e8 possibile modificare questo. Le piante cos\u00ec ingegnerizzate sono dette Transblastoniche.\nConfronto tra metodologie tradizionali e nuove.\nLe nuove tecniche di miglioramento basate sulla trasformazione genetica presentano due sostanziali differenze rispetto al miglioramento genetico tramite incrocio:\nSintetizzando dunque i due approcci, possiamo dire che gli incroci convenzionali chiamano in causa l'organismo intero, le tecniche di propagazione clonale si rivolgono alle cellule e l'ingegneria genetica si limita a modificare singole parti di DNA del genoma.\nScopo delle piante transgeniche.\nI campi nei quali le piante transgeniche vengono usate maggiormente a fini sperimentali sono quelli dei vaccini (sono state prodotte piante con antigeni di tantissimi agenti eziologici di malattie quali ad esempio AIDS, papilloma virus, epatiti, carie dentale, vaiolo), del biorisanamento di siti contaminati e della genomica funzionale (per scoprire cio\u00e8 le funzioni di geni e proteine poco conosciute).\nLa prima pianta transgenica posta in vendita fu ufficialmente il FlavrSavr (in USA nel 1994), un pomodoro modificato per rallentare il processo di decomposizione.\nSono molti i geni oggi identificati che presentano potenziali applicazioni sia nel settore propriamente agricolo sia in quello pi\u00f9 ampio del molecular farming (la produzione di sostanze industriali o farmecutiche dalle piante).\nTra le applicazioni gi\u00e0 in commercio o comunque prossime alla commercializzazione si trovano piante con caratteri di:\nLa lista \u00e8 largamente incompleta e in continua evoluzione, esiste comunque un database che contiene un elenco aggiornato degli eventi autorizzati (Agbios).\nSe si osserva la diffusione commerciale di piante transgeniche, che oggi investe a livello mondiale circa 160 milioni di ettari, pari a circa 10 volte la superficie agricola italiana, si nota comunque come il 99% di esse sia rappresentato da sole 4 variet\u00e0: soia, mais, cotone e colza modificate per ottenere la tolleranza agli erbicidi (principalmente al glyphosate o al glufosinato, cosiddetti erbicidi ad ampio spettro) o la resistenza ad alcuni insetti (ad esempio la piralide o la diabrotica per il mais).\nDiffusione delle piante transgeniche.\nSecondo i dati diffusi dall'ISAAA (International Service for the Acquisition of Agri-biotechnology Applications) nel 2005 le piante transgeniche occupavano pi\u00f9 di 81 milioni di ettari (pari a circa 190 milioni di campi da calcio), concentrati prevalentemente negli Stati Uniti, Argentina, Canada, Brasile e Cina. In tutte le nazioni d'Europa vengono coltivate piante transgeniche a fini sperimentali in condizioni controllate, vi sono anche piccole coltivazioni in campo aperto in Germania, Francia, Spagna, Repubblica Ceca, Romania, Bulgaria e altre nazioni dell'Europa orientale.\nSempre secondo la stessa fonte nel 2006 la superficie totale dei biotech crops \u00e8 di 102 milioni di ettari con un incremento del 135 rispetto all'anno precedente. Il numero dei Paesi interessati \u00e8 salito a 22 di cui 11 paesi industrializzati e 11 in via di sviluppo. Detti 22 Paesi rappresentano il 55% della popolazione mondiale e il 52% della terra arabile del mondo.\nLa graduatoria mondiale vedeva:\nPresunti rischi e relativo dibattito.\nC'\u00e8 ampio consenso in ambito scientifico nel ritenere che i cibi OGM non presentino rischi maggiori di quanti ne presenti il normale cibo.\nNon esistono infatti studi o report che documentino un qualche danno alla popolazione derivato da cibi OGM.\nCiononostante a livello europeo esistono delle linee guida volte a indicare quali potenziali rischi vanno valutati prima di diffondere nell'ambiente un OGM e prevede una valutazione preventiva dei seguenti aspetti:\nRischi ambientali:\nRischi per la salute umana o animale:"}
{"id": "3395", "revid": "228587", "url": "https://it.wikipedia.org/wiki?curid=3395", "title": "Piano", "text": ""}
{"id": "3397", "revid": "123469131", "url": "https://it.wikipedia.org/wiki?curid=3397", "title": "Propagazione clonale", "text": "La propagazione clonale \u00e8 un metodo di propagazione di una pianta che permette di ottenere un clone della pianta, ovvero un insieme di individui dotati dello stesso patrimonio genetico. Si tratta quindi di un metodo di clonazione di organismi vegetali. Tale risultato si pu\u00f2 ottenere con metodi diversi: moltiplicazione vegetativa (talea e margotta) e micropropagazione.\nFra le pi\u00f9 antiche e diffuse metodiche di propagazione di una pianta troviamo le talee e le margotte, le quali prendono spunto proprio dalla riproduzione vegetativa (o agamica) delle cormofite.\nLa riproduzione vegetativa determina l'aggressivit\u00e0 di una specie nel colonizzare l'ambiente, non porta vantaggi evolutivi perch\u00e9 gli organismi che nascono sono tutti geneticamente identici al capostipite. In molte crittogame pluricellulari (funghi, licheni, briofite e pteridofite) avviene per mezzo di spore, prodotte in seguito a mitosi e contenute negli sporangi, nelle cormofite (pteridofite e spermatofite) per mezzo di parti del corpo della pianta che una volta caduti a terra possono metter radici.\nLa talea \u00e8 una porzione di corpo vegetale (di solito fusto o ramo) tagliata subito sotto il nodo, senza foglie, e interrata. La riuscita dell'operazione dipende dalla capacit\u00e0 di mettere radici. La margotta consiste nel far formare le radici alla parte di corpo vegetale che si interrer\u00e0 mentre \u00e8 ancora unita alla pianta madre. Il ramo o il fusto \u00e8 inciso e cinto di un manicotto di terra o torba ben inumidita in cui affonderanno le nuove radici. \u00c8 quindi un metodo pi\u00f9 rapido ed efficiente della talea.\n\u00c8 evidente che queste metodiche non apportano cambiamenti genetici, ma servono solo per clonare la pianta.\nMicropropagazione.\nL'uso dei terreni di coltura con le cellule vegetali ha permesso ai ricercatori di studiare i cosiddetti calli, ammassi cellulari indifferenziati propagabili in vitro all'infinito. Per ottenere i calli occorre innanzitutto espiantare delle cellule dalla pianta. A seconda della specie si preferisce scegliere tra:\nLa pianta originale in questo processo non \u00e8 distrutta. Fondamentale si sono sterilizzati i tessuti prelevati, per evitare che la rapida crescita dei batteri presenti sulla superficie delle piante soffochi la crescita del callo; sminuzzando e trattando con cellulasi si libera il protoplasto, che dopo qualche ora incomincia a ricostruirsi la parete (ovviamente se l'enzima \u00e8 tolto dal medium). Fatta la nuova parete la cellula comincia a dividersi se sono presenti le giuste sostanze nutritizie (sali, zuccheri e vitamine) e tracce di ormoni vegetali. Incominceranno cos\u00ec a formarsi dei germogli, che potranno essere separati e trattati ancora con cellulasi per un nuovo ciclo di propagazione. Si possono ottenere calli sia da cellule somatiche sia da cellule sessuali.\nAttraverso il passaggio a protoplasto, le cellule tessuto-specifiche della pianta si differenziano in cellule totipotenti, capaci cio\u00e8 di esprimere qualsiasi parte della loro informazione genetica. Questa caratteristica, insieme alla capacit\u00e0 di formare stipiti cellulari immortali, differenzia le cellule vegetali da quelle animali. Ogni cellula di un callo pu\u00f2 rigenerare l'intera pianta da cui \u00e8 stata isolata in due modi principali:\nIn entrambi i casi la crescita in vitro avviene nei Fitotroni, celle climatiche sterili in cui temperatura, umidit\u00e0 e ciclo luce-buio sono controllati e programmabili. Con l'embriogenesi somatica si possono incapsulare gli embrioni vegetali di certe specie (come carote, sedano e pomodoro) per ottenere semi artificiali. Una parte importante spetta agli ormoni vegetali, il cui ruolo \u00e8 stato scoperto proprio grazie all'analisi del comportamento delle cellule in coltura; la produzione di radici \u00e8 controllata dalla classe di ormoni Auxine, mentre le Citochinine regolano la crescita dei germogli e quindi del fusto. Li si pu\u00f2 usare come induttori nelle talee e margotte.\n\u00c8 evidente quindi che queste tecniche di micropropagazione permettono di generare moltissime piante, anche milioni, nel giro di pochi mesi. Inoltre si ha la possibilit\u00e0 di evitare che si formino piante infette semplicemente usando tessuti meristematici o prelevando tessuti in zone sane della pianta e coltivando in presenza di antibiotici e antivirali.\nVariabilit\u00e0 somaclonale.\nSpesso le piante ottenute per micropropagazione non sono geneticamente identiche all'originale. Si verificano con maggior frequenza mutazioni quando le cellule sono coltivate in vitro. Questa variabilit\u00e0 somaclonale \u00e8 considerata utile, in quanto \u00e8 uno strumento per ottenere piante migliori dell'originale. Si distingue:\nOvviamente non tutte le mutazioni saranno vantaggiose, ma fra le tante che avvengono qualcuna lo sar\u00e0, e la si potr\u00e0 selezionare. Siccome \u00e8 improbabile che la stessa mutazione capiti su entrambi gli alleli di una pianta diploide (per non parlare delle piante tetraploidi...), quando si vuole sfruttare il fenomeno della variabilit\u00e0 somaclonale per ottenere mutanti migliori si coltivano in vitro cellule aploidi come il polline immaturo. Dosando opportunamente gli ormoni vegetali si induce l'embriogenesi di piante aploidi. Questo facilita il riconoscimento di mutazioni, visto che l'eterozigosi le pu\u00f2 mascherare fenotipicamente. Una volta riconosciuta e isolata la pianta mutata si pu\u00f2 ristabilire lo stato diploide con la colchicina, un alcaloide derivato dal colchicum autumnale che si lega alle molecole di tubulina impedendo la formazione del fuso mitotico e quindi la citodieresi. I cromatidi fratelli si separano e diventano cromosomi omologhi. Questa tecnica \u00e8 nota col nome di androgenesi. Molte specie di interesse commerciale (pi\u00f9 di un centinaio) portano miglioramenti ottenuti in questo modo, fra cui spiccano tabacco, orzo, vite, patata, riso, granoturco e frumento.\nMeccanismi che producono variabilit\u00e0.\nCambiamenti nella ploidia delle cellule in coltura.\nQuesti sono dovuti a:\nUn alto tasso di questi fenomeni non corrisponde a un'alta percentuale di cellule o piante poliploidi. Ci\u00f2 \u00e8 dovuto alla selezione diplontica: in una popolazione mista di cellule con diversa ploidia, le diploidi conservano il loro potenziale organogenetico meglio delle poliploidi, probabilmente per un'accresciuta abilit\u00e0 a formare meristemi.\nRiarrangiamenti chimerici di strati tissutali.\nMolte piante da ortocoltura sono chimere periclinali, cio\u00e8 hanno subito una mutazione in una cellula meristematica e questa ha dato origine a uno strato diverso dal precedente e dal successivo. Le cellule dei meristemi infatti possono dividersi in modo anticlinale (perpendicolarmente alla superficie) o periclinale (parallelamente); se una cellula continua a dividersi periclinalmente d\u00e0 origine a uno strato di tessuto. Questi strati possono mescolarsi durante una proliferazione rapida come quella dei calli (se viene usato proprio quel meristema). Quindi piante rigenerate con questi imprevisti possono contenere una diversa composizione chimerica o addirittura non esser pi\u00f9 chimeriche.\nCambiamenti strutturali nella sequenza del DNA.\nSono indotti da radiazioni e da sostanze chimiche ma possono esser anche spontanei. Le grossolane alterazioni del genoma sono la causa principale della variabilit\u00e0 somaclonale. Distinguiamo:\nQueste alterazioni, come i cambiamenti di ploidia, aumentano all'aumentare della durata della coltura.\nAlterazioni fenotipiche epigenetiche.\nSono cambiamenti temporanei e reversibili, ma possono persistere per tutta la vita della piantina rigenerata. Comune \u00e8 il fenomeno del ringiovimento, soprattutto in specie legnose (Gimnosperme), che porta a differenze morfologiche, fioritura precoce, aumento della formazione di radici avventizie e del vigore della pianta. Le cause di queste alterazioni non ereditabili non sono note, ma probabilmente son indotte dall'ambiente di coltura.\nSelezione in vitro.\nCon questo metodo si pu\u00f2 ottenere una pianta resistente a malattie, insetti e stress ambientali. Implica il sottoporre una popolazione calliforme a un'adatta pressione selettiva (come la crescita in piccole dosi di erbicidi) e il recupero di una linea variante di cellule che ha sviluppato resistenza o tolleranza allo stress. Si avvantaggia della velocit\u00e0 di propagazione in coltura dei calli per attuare una vera e propria selezione naturale (mutazioni spontanee) o per ottenere variabilit\u00e0 con agenti chimici o fisici (mutazioni indotte). I campi di ricerca tentano di selezionare linee resistenti alla salinit\u00e0, al freddo, agli erbicidi, ai metalli pesanti.\nIbridi cellulari.\nL'informazione genetica contenuta in cellule di diversa origine pu\u00f2 essere combinata in un singolo nucleo attraverso la fusione cellulare. La fusione cellulare richiede che delle cellule entrino in contatto e include una breve distruzione delle membrane cellulari usando agenti chimici. Quando avviene la ricostituzione delle membrane, le cellule adiacenti possono riformare insieme le loro membrane producendo una singola cellula ibrida. Inizialmente la cellula derivata da fusione conterr\u00e0 due nuclei (eterocarionte binucleato), ma dopo la divisione cellulare i corredi cromosomici delle due cellule si vengono a trovare dentro un singolo nucleo (sincarionte). \u00c8 possibile eseguire la fusione sia su due tipi di cellule che appartengono alla stessa specie (si parla in questo caso di ibridi interspecifici) sia su due tipi di cellule appartenenti a specie diverse. Nel primo caso la cellula ibrida conserver\u00e0 l'intero assetto cromosomico delle due cellule di partenza, mentre nel secondo caso la cellula fusa tende a eliminare i cromosomi appartenenti a un tipo di cellula. I prodotti della fusione di pi\u00f9 di due cellule hanno in genere scarse possibilit\u00e0 di sopravvivenza. Si possono ibridare qualsiasi cellula con qualsiasi altra, senza limiti; sono stati fatti esperimenti molto fantasiosi, nei quali si ottenevano cellule di uomo-topo, cellule animali-vegetali e addirittura con microrganismi!\nIsolando gli ibridi cos\u00ec ottenuti si potr\u00e0 propagare in coltura una linea cellulare ibrida, tanto pi\u00f9 stabile quanto pi\u00f9 simili erano gli organismi di partenza. Successivamente alla fusione dei nuclei, nel corso delle seguenti divisioni cellulari, i geni di una delle due specie vengono progressivamente eliminati.\nQuesto ha permesso lo studio dell'espressione genica in ambienti cellulari diversi del solito e soprattutto dell'organizzazione del genoma: controllando quale cromosoma o frammento di cromosoma \u00e8 stato perso, \u00e8 possibile stilare una mappa genetica dei cromosomi che contenga la localizzazione di ogni singolo gene.\nNonostante questo sbarramento alla formazione di una pianta completamente ibrida, si \u00e8 visto che una frazione dei geni pu\u00f2 essere conservata, con formazione del cosiddetto ibrido asimmetrico. Si ottiene cos\u00ec una pianta con tutte le caratteristiche di un progenitore pi\u00f9 qualche tratto dell'altro. In questo modo \u00e8 possibile trasferire qualit\u00e0 utili anche se l'ibridazione sessuale non lo permette.\nL'ibridazione sessuale altro non \u00e8 che l'impollinazione guidata dall'uomo di una pianta di variet\u00e0 o, quando \u00e8 possibile, di specie diversa. Si riuniscono cos\u00ec le qualit\u00e0 positive di variet\u00e0 diverse, selezionando poi per diverse generazioni fino a stabilit\u00e0 genotipica e fenotipica.\nCollegamenti esterni.\nMicropropagazione il Blog"}
{"id": "3398", "revid": "1805885", "url": "https://it.wikipedia.org/wiki?curid=3398", "title": "DNA ricombinante in botanica", "text": "Questa voce tratta del DNA ricombinante in botanica, e con specifico riferimento alle piante transgeniche.\nAgrobacterium.\nAgrobacterium tumefaciens.\nL'A. tumefaciens \u00e8 un batterio aerobio Gram negativo che induce tumori nella zona d'infezione, noti col nome di Galla del colletto, cio\u00e8 della parte di confine tra fusto e radici. Le cellule infette acquisiscono la propriet\u00e0 di crescere in modo non regolato, e la mantengono anche se il batterio non \u00e8 pi\u00f9 presente; sono perci\u00f2 vere e proprie cellule tumorali il cui genoma \u00e8 stato per\u00f2 integrato con porzioni estranee.\nCellule danneggiate di una pianta (per es. da una lesione) liberano fattori (quali ad esempio acetosiringone) che attivano nel batterio i geni \"vir\", responsabili della virulenza, localizzati nel plasmide Ti tumor inducing. Verranno sintetizzate proteine con funzione di fattori di trascrizione.\nI plasmidi sono molecole di DNA circolare extracromosomico non strettamente necessari ai batteri, ma che apportano vantaggi. Conferiscono resistenza ad antibiotici, patogenicit\u00e0, capacit\u00e0 di metabolizzare in nutrienti sostanze insolite, ecc. Sono trasmissibili sia verticalmente da un batterio alla progenie, sia orizzontalmente da batterio a batterio. Nell'ingegneria genetica sono usati come vettori per il trasporto di DNA.\nQuesto plasmide contiene anche un segmento denominato T-DNA, portante geni per la sintesi di opine, di enzimi che degradano le opine e di fitormoni (auxine e citochinine) responsabili dei sintomi della malattia.\nSegmento del plasmide Ti selvatico:\nLa sintesi di opine (derivati di amminoacidi) avviene grazie ad alcuni enzimi codificati dal T-DNA i quali portano alla modificazione di certi amminoacidi che solo il batterio infettante \u00e8 in grado di metabolizzare come fonte di carbonio e di azoto.\nIl T-DNA in seguito alla produzione dei TF (fattori di trascrizione) della virulenza, viene escisso all'altezza delle due sequenze border a monte e a valle del T-DNA stesso, che passa come singolo filamento nella cellula vegetale in un processo simile alla coniugazione batterica. Il plasmide \u00e8 riparato per replicazione del DNA. Una volta all'interno della cellula, al T-DNA non rimane che entrare nel nucleo e integrarsi col DNA cellulare in un sito casuale all'interno di un promotore genico e fuori da una sequenza codificante, di solito in copie multiple. Questo fa s\u00ec che vengono prodotti fitormoni (auxine e citochinine) con vie metaboliche diverse rispetto a quelle utilizzate normalmente dalla pianta e che essa non pu\u00f2 controllare; ci\u00f2 sovverte il metabolismo della cellula mettendola al servizio del suo sofisticato parassita genetico. Inoltre l'eccessiva produzione di fitormoni nelle cellule vegetali infettate causa una crescita abnorme dei tessuti infettati. Ai fini della infezione il T-DNA originario non \u00e8 importante, infatti i vettori di trasformazione agrobatterici usati in ingegneria genetica vengono detti \"disarmati\", in quanto il T-DNA originario \u00e8 sostituito con i geni che si vogliono esprimere in pianta.\nRicapitolando, il processo di infezione si compone di:\nAgrobacterium rhizogenes.\nEsiste anche A. rhizogenes, un altro Gram negativo che contiene al posto del plasmide Ti il plasmide Ri, \"root inducing\". Con lo stesso procedimento esso guida le cellule in cui \u00e8 integrato a differenziarsi in radici, dette \"hairy roots\", radici pelose, anche nelle quali si producono opine. Da radici hairy root indotte dal batterio \u00e8 stato possibile ottenere, direttamente o pi\u00f9 spesso via coltura di tessuti, intere piante transgeniche contenenti il T-DNA trasformante. L'analisi fenotipica di questi individui ha messo in evidenza una serie di modificazioni caratteristiche dette fenotipo hairy roots. Seppure con alcune diversit\u00e0 tra le specie studiate, le piante transgeniche presentano un colore verde pi\u00f9 intenso nelle foglie, un'altezza minore per accorciamento degli internodi, perdita della dominanza apicale con maggior sviluppo delle gemme ascellari, accartocciamento fogliare, una accentuata rizogenesi con parziale perdita del geotropismo radicale 2.1, una riduzione della fertilit\u00e0 e della produzione di seme, e in specie bi- e poliennali una riduzione del periodo di vita. Tutto ci\u00f2 non farebbe certo pensare a una possibile utilizzazione di un gruppo di geni in grado di scatenare alterazioni cos\u00ec negative della pianta.\nIl T-DNA di A. rhizogenes, di cui si conosce la sequenza nucleotidica, \u00e8 composto di 18 open reading frame (ORF), cio\u00e8 presumibilmente di 18 differenti funzioni geniche, la dissezione delle quali e il loro trasferimento in pianta ha permesso di appurare che il fenotipo hairy root pu\u00f2 essere indotto trasferendo nella pianta solo tre dei 18 geni presenti nel T-DNA, in particolare ORF 10, 11, 12 (secondo una definizione genetica rol A, B, C, dove \"rol\" sta per \"root locus\") e che l'intensit\u00e0 delle modificazioni \u00e8 funzione sia del numero di copie del frammento di T-DNA presente sia del livello di espressione dei geni stessi.\nMetodo della cointegrazione.\nViste le premesse si \u00e8 quindi ben pensato di sfruttare queste conoscenze per introdurre un carattere utile in una pianta. Questo metodo \u00e8 stato sviluppato per evitare i problemi associati alla manipolazione di frammenti di DNA grandi quanto il plasmide Ti. Il T-DNA \u00e8 stato clonato nel vettore standard pBR322 di E. coli assieme al gene NPT2 (per la resistenza alla kanamicina), al gene AMPr (per la resistenza all'ampicillina) e al gene d'interesse. Il risultato \u00e8 un plasmide detto \"integrativo\".\nSono semplici operazioni di taglia-cuci attuate con gli enzimi di restrizione adatti, cio\u00e8 che separano il frammento pi\u00f9 piccolo possibile senza toccare il gene utile.\nPlasmide integrativo:\nSi trasforma il plasmide (che \u00e8 in provetta) in E.Coli e si selezionano i batteri trasformati con l'ampicillina (e qui ci viene utile il marcatore che d\u00e0 la resistenza all'ampicillina, pBR322). Si mettono questi a contatto con Agrobacteria intatti, e, in condizioni adatte alla coniugazione, il plasmide ricombinante viene trasferito in Agrobacterium, che avr\u00e0 ora il suo Ti normale e il plasmide integrativo. Entrambi hanno il frammento T-DNA, le cui sequenze potranno interagire per dare ricombinazione omologa, cio\u00e8 la fusione del plasmide integrativo, grande circa 5 kilobasi (kb), col pi\u00f9 grosso plasmide Ti (200 kb). I plasmidi che non si integrano non si accumulano perch\u00e9 mancano di un'origine di replicazione per Agrobacterium (la cosiddetta oriC in E.Coli). Si selezionano con la kanamicina gli Agrobacteria contenenti il plasmide Ti ricombinato (e qui ci torna utile l'altro marcatore usato, NPT2).\nIl sistema \u00e8 straordinariamente efficiente, fino al 50 % dei protoplasti trattati contiene ed esprime il DNA trasferito dall'Agrobacterium. Quest'alta efficienza di trasformazione ci permette di selezionare e clonare facilmente i protoplasti modificati.\nSistema binario.\n\u00c8 oggi il metodo standard per il trasferimento del T-DNA. Fa uso di due plasmidi, vettore binario e plasmide \"helper\". Il vettore binario \u00e8 semplicemente un plasmide Ti senza il T-DNA, al posto del quale sono inseriti tra i border destro e sinistro il gene da trasferire nella pianta e un marcatore di selezione. Un altro marcatore \u00e8 inserito all'esterno dei border per la futura selezione in E. coli. Da notare che questo vettore mantiene l'origine di replicazione per Agrobacterium.\nVettore binario\nIl plasmide helper \u00e8 un plasmide Ti senza il T-DNA ma con ancora i geni vir. Il vettore binario \u00e8 trasformato in E. coli, dopo selezione i trasformanti sono fatti coniugare con un ceppo di Agrobacterium contenente il plasmide helper ma non il Ti. In questo modo, in seguito all'attivazione da parte di una pianta ferita, le proteine dei geni vir (del plasmide helper) traslocano il frammento di DNA tra i due border (del vettore binario) nella cellula vegetale. Il vettore binario, cio\u00e8 il plasmide contenente il DNA da trasferire, \u00e8 mantenuto come vettore che si replica separatamente in Agrobacterium; in ci\u00f2 sta la differenza col metodo della cointegrazione.\nTecnica dei dischi fogliari.\nNon \u00e8 facile far crescere piante intere a partire da protoplasti, anche per le specie pi\u00f9 adatte. Un miglioramento lo si ebbe con questa tecnica, visto che le foglie sono una buona fonte di cellule rigeneranti. Si ritagliano piccole forme a disco dalle foglie, i cui margini sono prontamente infettati se si inocula con Agrobacteria. I dischi sono poi trasferiti su carta da filtro posta sopra cellule nutrici che producono fattori di crescita. Dopo 2-3 giorni di coltura si trasferisce in terreno stimolatore di germogli (citochinine) dove le cellule che recano il plasmide sono selezionate grazie a un marcatore (antibiotico). Per non correre il rischio di diffondere Agrobacteria ricombinanti nell'ambiente si aggiunge alla coltura un antibiotico come il cefotaxima che uccide il batterio.\nI germogli si sviluppano in poche settimane, si trasferiscono quindi in terreno che induce la formazione delle radici (auxine). L'intero processo prende da 4 a 7 settimane ed \u00e8 applicabile a un'ampia variet\u00e0 di dicotiledoni.\nMarcatori di selezione.\nI Geni \"reporter\" ci forniscono supporto nel visualizzare le cellule trasformate. Il gene di E. coli per l'enzima \u03b2-glucuronidasi (GUS) viene spesso affiancato al DNA da trasfettare alle piante perch\u00e9 esse hanno livelli inapprezzabili di quest'enzima. Quando cellule che esprimono il GUS sono incubate con X-glucuronide, si produce una colorazione blu individuabile con metodi istochimici. Oppure se si usa un substrato differente, il GUS pu\u00f2 essere misurato quantitativamente con un fluorimetro. Unico svantaggio \u00e8 che le cellule devono essere uccise per l'analisi istochimica. Altrimenti, usando il gene della luciferasi come gene reporter, all'aggiunta di adenosintrifosfato (ATP) e luciferina nel terreno di coltura viene prodotta luce, rilevabile anche per mezzo di un film fotografico. Spesso, quando si \u00e8 gi\u00e0 certi di un metodo e non c'\u00e8 bisogno di confermare l'avvenuta trasformazione, si usano antibiotici in modo da eliminare direttamente le cellule non trasformate.\nUso di virus.\nI virus sarebbero la soluzione ideale per trasferire del DNA a tutte le cellule di una pianta adulta, visto che si sono adattati nell'evoluzione a fare proprio questo, ma la quasi totalit\u00e0 dei virus vegetali sono a RNA. Solo due classi di virus contenenti DNA sono note, il virus del Mosaico del cavolfiore (caulimovirus) e i Geminvirus. Il caulimovirus ha una molecola circolare di DNA di piccole dimensioni, si diffonde nella pianta attraverso il sistema vascolare e non pu\u00f2 esser trasmesso attraverso i semi. L'ultima caratteristica \u00e8 molto interessante perch\u00e9 permette di controllare la diffusione dei geni nuovi, ma il virus del mosaico del cavolfiore ha due grandi svantaggi, infetta solo qualche pianta della famiglia del cavolfiore ed \u00e8 in grado di trasportare nel suo capside solo brevi sequenze di DNA (300-400 basi). I geminivirus hanno genomi fatti da due molecole a singola elica di DNA, ciascuna delle quali passa attraverso una forma replicativa a doppia elica. La molecola A da sola \u00e8 capace di replicarsi nelle cellule della pianta, ma per l'infettivit\u00e0 \u00e8 richiesta la molecola B. Poich\u00e9 il DNA replicativo a doppia elica (molecola A) \u00e8 infettivo anche in assenza del rivestimento proteico, molte delle regioni che codificano proteine di rivestimento possono venir eliminate per far luogo a un transgene. Il DNA A pu\u00f2 quindi esser inserito fra le sequenze border del T-DNA, e cos\u00ec il DNA B fra altri border, per costituire il vettore binario, che verr\u00e0 usato nel sistema binario.\nAltro.\nTrasformazione diretta.\nLa sorte di un acido nucleico introdotto come tale in una cellula \u00e8 quella di esser rapidamente degradato enzimaticamente. Qualche cellula, detta \"cellula competente\", \u00e8 in condizioni particolari e accetta l'integrazione del DNA estraneo nel genoma. Il principale vantaggio \u00e8 che richiede poca manipolazione del DNA, ma ha una frequenza di trasformazione a tutt'oggi piuttosto bassa, circa l'1%.\nMicroiniezione.\nManovrando un sottilissimo ago di vetro con meccanismi che permettono spostamenti minimali e lavorando costantemente al microscopio \u00e8 possibile perforare la membrana di una cellula senza ucciderla e iniettarvi piccole quantit\u00e0 di DNA. La microiniezione pu\u00f2 scavalcare i problemi legati all'uso dei protoplasti e delle colture in vitro con le monocotiledoni importanti per l'agricoltura. In teoria basterebbe iniettare il gene nel polline e impiantare questo nell'ovario della specie per ottenere il seme transgenico e quindi la pianta.\nBombardamento.\nIl DNA pu\u00f2 esser precipitato con CaCl2 su sfere di tungsteno (o di oro) di 1\u00a0\u00b5m di diametro e sparato con un cannone speciale su vari bersagli alla velocit\u00e0 di circa 430\u00a0m/s. Il cannone e la camera del campione devono essere sottovuoto 2.2 altrimenti la resistenza dell'aria rallenta i microproiettili. I bersagli finora usati sono colture in sospensione di cellule embrionali piastrate su filtri, foglie intatte e chicchi di mais. Le cellule situate nella traiettoria diretta di tiro vengono uccise, ma c'\u00e8 una zona concentrica in cui i proiettili penetrano senza uccidere la cellula. L'analisi con vettore GUS ha dimostrato che le particelle penetrano nel mesofillo delle foglie attraversando l'epidermide. Un importante risultato \u00e8 stato ottenuto con questa tecnica nel rendere resistente a un erbicida (PPT, fosfinotricina) cellule embriogeniche di mais.\nTest finali.\nArrivati al punto in cui si \u00e8 riusciti a far crescere una pianta transgenica occorre fare dei test per valutare:\nSe una variet\u00e0 transgenica passa questi test, molto probabilmente non sar\u00e0 comunque coltivata, ma sottoposta a una serie di incroci per ottenere ancora variet\u00e0 migliori. Questo perch\u00e9 le poche variet\u00e0 di una specie che possono essere efficientemente trasformate, generalmente non possiedono tutte quelle qualit\u00e0 richieste dal produttore e dal consumatore. Per cui la pianta transgenica \u00e8 sottoposta a ripetuti incroci con una pianta di una variet\u00e0 migliore al fine di recuperare il pi\u00f9 possibile del genoma di quest'ultima con in pi\u00f9 il transgene. Il passo successivo \u00e8 rappresentato dai test per valutare le prestazioni della pianta transgenica negli anni e nei diversi ambienti in cui sar\u00e0 coltivata, quali il campo o la serra. Questa fase include anche la valutazione degli effetti sull'ambiente e della sicurezza dell'alimento.\nLa lista \u00e8 largamente incompleta, anche perch\u00e9 non \u00e8 ancor del tutto conosciuta; Per inquadrare meglio l'argomento possiamo dire che gli incroci convenzionali chiamano in causa l'organismo intero, le tecniche di propagazione clonale si rivolgono alle cellule, l'ingegneria genetica manipola la molecola di DNA."}
{"id": "3401", "revid": "404338", "url": "https://it.wikipedia.org/wiki?curid=3401", "title": "Pat\u00f9", "text": "Pat\u00f9 (\"P\u00e0tu\" in dialetto salentino) \u00e8 un comune italiano di abitanti della provincia di Lecce in Puglia.\nSituato nel basso Salento, all'estremit\u00e0 meridionale del Capo di Leuca, dista 63,5\u00a0km dal capoluogo provinciale. Fa parte dell'Unione dei comuni Terra di Leuca. Sorge presso l'antica citt\u00e0 messapica di Veretum e conserva i resti della notevole costruzione megalitica delle Centopietre. Dal 2004 si fregia del titolo di citt\u00e0 e nel 2016 entra a far parte dell'associazione \"Borghi Autentici d'Italia\"\nGeografia fisica.\nTerritorio.\nPat\u00f9 sorge nell'estremo lembo meridionale della penisola salentina su un declivio tufaceo digradante verso sud-ovest a 124 metri sul livello del mare. Il comune occupa una superficie di 8,54\u00a0km\u00b2 e risulta compreso tra gli 0 e i 155 m s.l.m. Si affaccia sul mare Ionio per circa 3\u00a0km con le localit\u00e0 di Felloniche e Torre San Gregorio. L'intero territorio comunale \u00e8 sottoposto a vincolo paesaggistico per la composizione naturale caratterizzata da macchia mediterranea ed essenze locali e per la presenza di antichi monumenti dall'inestimabile valore estetico e tradizionale come le pajare. Importante \u00e8 la presenza di flora tipica del luogo come l'Alisso di Leuca, il timo, il mirto e varie specie di orchidee selvatiche.\nIl territorio comunale confina a nord e a est con il comune di Castrignano del Capo, a ovest con il comune di Morciano di Leuca, a sud con il mare Ionio.\nClima.\nDal punto di vista meteorologico Pat\u00f9 rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +16,8\u00a0\u00b0C, mentre quella dei mesi pi\u00f9 caldi, agosto e settembre, si aggira sui +28,5\u00a0\u00b0C. Le precipitazioni medie annue, che si aggirano intorno ai 321mm.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nSi presume che il nome derivi dal termine greco \"pathos\" (patimento \u2013 dolore), in quanto ricorderebbe le sofferenze della citt\u00e0 di Vereto (\"Veretum\"), dalla cui distruzione ad opera dei saraceni deriva la nascita del paese. Secondo altre ipotesi, essendo un granaio dove i veretini riponevano le vettovaglie, ebbe il nome del custode: \"Verduro Pato\". Poi, per influenza della dominazione francese, Pato divenne Pat\u00f9.\nStoria.\nIl territorio di Pat\u00f9 \u00e8 stato abitato sin dall'antichit\u00e0; ha ospitato l'importante citt\u00e0 messapica di Vereto distrutta dai Saraceni nel IX secolo d.C. con lo scopo di guadagnare un punto di riferimento nel Capo di Leuca e invadere cos\u00ec l'intera penisola salentina. L'invasione saracena venne tuttavia sventata dall'imponente esercito mandato dal re di Francia Carlo il Calvo durante la battaglia del 24 giugno 877. Dalle rovine del centro messapico ebbe origine l'agglomerato urbano di Pat\u00f9 fondato, secondo la tradizione, nel 924 da alcuni superstiti veretini che si spostarono pi\u00f9 a valle. A ricordo della vittoria sui Saraceni venne edificata la chiesa di San Giovanni Battista, la cui memoria liturgica ricorre proprio il 24 giugno.\nDurante il periodo feudale si avvicendarono varie famiglie: nel 1318 erano feudatari i \"Sambiasi\"; ad essi succedettero i \"Capece\" e i \"De Electis\". Contemporaneamente appartenne alla \"Curia Vescovile di Alessano\" e al \"principe d'Aragona di Cassano\", pass\u00f2 poi ai \"Guarino\" ed infine ai \"Granafei\".\nSimboli.\nDescrizione araldica dello stemma:\nDescrizione araldica del gonfalone:\nMonumenti e luoghi d'interesse.\nArchitetture religiose.\nChiesa madre di San Michele Arcangelo.\nLa chiesa madre di San Michele Arcangelo venne eretta nel 1564 su progetto dell'architetto neretino Francesco Centolanze. Il prospetto tardo-rinascimentale, inquadrato da due robuste paraste, \u00e8 costituito da un rosone posto in asse col portale d'ingresso su cui \u00e8 riportata la discussa iscrizione Terribilis est locus iste, talvolta considerata di origine esoterica. L'interno \u00e8 a navata unica con altare maggiore e quattro altari laterali dedicati a san Michele Arcangelo, a san Francesco d'Assisi, alla Madonna del Rosario e alla Madonna del Carmine. Alla destra dell'altare maggiore \u00e8 posta una statua lignea di san Michele. Del 1723 \u00e8 l'organo a 25 canne posto sulla cantoria, situata sopra la porta d'ingresso. Il campanile, a pianta quadrata, fu ricostruito nel 1940 in adiacenza al prospetto principale della chiesa.\nAccoglie cinque campane, di cui la pi\u00f9 antica \u00e8 datata 1752.\nChiesa di San Giovanni Battista.\nL'edificio nella sua struttura architettonica rispecchia lo stile romanico-bizantino. L'interno \u00e8 a tre navate divise da pilastri, con il tetto a spioventi. Sul frontone troneggia una bifora, mentre sull'abside vi \u00e8 un rosone. Questo monumento, edificato tra il X e l'XI secolo con lastroni provenienti da edifici dell'antica citt\u00e0 di Vereto, custodisce nel suo interno alcune testimonianze monumentali e calcaree di questa citt\u00e0.L'episodio immortalato della costruzione di tale chiesa, per unanime consenso, si riferisce alla terribile battaglia combattuta tra cristiani e saraceni il 24 giugno dell'877 d.C. alla periferia di Pat\u00f9, nella vasta piana denominata ancora oggi \"Campo Re\" ai piedi di Vereto. L'edificio \u00e8 stato pi\u00f9 volte restaurato nel corso dei secoli. Bisogna riconoscere nella chiesa almeno tre fasi; alla prima fase appartengono oltre che l'impianto essenziale, la bifora e l'arco a tutto sesto della facciata principale. La copertura attuale fu realizzata nel primo decennio del Novecento. Degli antichi affreschi rimane un San Giovanni Battista. Ha svolto anche la funzione di cimitero comunale. \nChiesa della Madonna di Vereto.\nLa chiesa della Madonna di Vereto venne edificata agli inizi del XVII secolo dal Principe Zunica, Signore di Alessano. Sorge nel punto pi\u00f9 alto della Serra di Vereto corrispondente all'acropoli della citt\u00e0 messapica. La chiesa presenta una semplice facciata; gli unici elementi decorativi sono rappresentati da una croce e dal piccolo campanile a vela posti sulla sommit\u00e0. L'interno, a navata unica rettangolare, conserva le tracce degli affreschi seicenteschi che ricoprivano interamente le pareti. Interessante \u00e8 l'iconografia di san Paolo raffigurato con una spada intorno alla quale sono attorcigliati due serpenti; ai piedi del santo vi \u00e8 uno scorpione sormontato da due serpenti intrecciati a forma di caduceo.\nCripta di Sant'Elia.\nLa cripta di Sant'Elia, anticamente nota come cripta dei Verginelli, risale ai secoli VIII-IX e venne realizzata dai monaci basiliani. Posizionata fuori dal centro abitato, nel recinto di pertinenza di un calzaturificio dismesso, la cripta si presenta con un ingresso costituito da un varco scavato nella roccia. Mediante tre scalini si accede nell'ipogeo a pianta quadrilatera irregolare sulla cui parete nord-orientale \u00e8 stato ricavato l'altare. Tra le deboli tracce di affreschi ancora visibili si distingue una figura di un santo benedicente che regge nella mano sinistra un libro con scritte greche e, in prossimit\u00e0 dell'architrave, una figura velata e circondata di angeli che potrebbe raffigurare la \"Vergine Maria\".\nSiti archeologici.\nVereto.\nVereto \u00e8 un'antica citt\u00e0 messapica situata a poca distanza dal centro abitato. Situata sull'omonima collina, fu un importante centro per il commercio, sia con la Grecia che con la Magna Grecia. A tale proposito, i cittadini di Vereto costruirono un porto nella vicina baia di San Gregorio i cui resti possono essere visibili sul fondo del mare. Divenne municipio romano e poi fu rasa al suolo nel IX secolo ad opera dei Saraceni. Di tale centro rimangono alcune testimonianze monumentali come le fondamenta delle mura che cingevano la citt\u00e0, diverse sepolture, ecc..Tutti gli studiosi concordano che il sito occupato attualmente dalla chiesetta della Madonna di Vereto, fosse il centro, l'acropoli, sia della Vereto messapica, che quello della Vereto romana e medievale.\nCentopietre.\nCentopietre \u00e8 un antico monumento funerario dichiarato Monumento nazionale di seconda classe nel 1873. Databile al IX secolo, venne edificato come mausoleo sepolcrale del cavaliere \"Geminiano\", messaggero di pace trucidato dai saraceni subito prima della battaglia finale tra cristiani e islamici del 24 giugno 877.La struttura, di forma rettangolare, \u00e8 costruita con 100 blocchi di roccia calcarea provenienti dalla citt\u00e0 messapica di Vereto. All'interno presenta diversi strati sovrapposti di affreschi a soggetto sacro risalenti al XIV secolo.\nSociet\u00e0.\nEtnie e minoranze straniere.\nAl 31 dicembre 2017 a Pat\u00f9 risultano residenti 71 cittadini stranieri.\nLingue e dialetti.\nIl dialetto parlato a Pat\u00f9 \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nA Pat\u00f9 hanno sede una scuola dell'infanzia, una scuola primaria e una scuola secondaria di I grado.\nEconomia.\nL'economia di Pat\u00f9 \u00e8 basata principalmente sull'agricoltura e piccole imprese commerciali. Considerevole \u00e8 la produzione di olio extravergine d'oliva. Lungo la costa \u00e8 sviluppato il turismo balneare.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne:\nFerrovie.\nLa stazione ferroviaria pi\u00f9 vicina \u00e8 quella di Barbarano del Capo posta sulla linea locale Novoli-Gagliano del Capo gestita da Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "3403", "revid": "599013", "url": "https://it.wikipedia.org/wiki?curid=3403", "title": "Pretore", "text": ""}
{"id": "3405", "revid": "22475", "url": "https://it.wikipedia.org/wiki?curid=3405", "title": "Presicce", "text": "Presicce \u00e8 stato un comune italiano di abitanti della provincia di Lecce in Puglia. Dal 15 maggio 2019 \u00e8 fuso con Acquarica del Capo a costituire il nuovo comune di Presicce-Acquarica.\nGeografia fisica.\nTerritorio.\nIl territorio del comune di Presicce, che si estende su una superficie di 24,09\u00a0km\u00b2, sorge nel territorio delle serre salentine, nel Capo di Leuca.\nIl territorio possiede un profilo orografico caratterizzato dai modesti rilievi delle serre: risulta compreso tra i 65 e i 169\u00a0m s.l.m. con la casa comunale a 104\u00a0m s.l.m. Il centro abitato, posizionato in una vallata particolarmente ricca di acqua, \u00e8 dominato dalla \"Serra di Pozzomauro\", un'altura organizzata in terrazzamenti e muretti a secco lungo i pendii e ricoperta di macchia mediterranea, distese di uliveti secolari, pini e specie arbustive di querce spinose.\nConfina a nord con i comuni di Acquarica del Capo e Specchia, a est con il comune di Alessano, a sud con il comune di Salve, a ovest con il comune di Ugento.\nClima.\nDal punto di vista meteorologico Presicce rientra nel territorio del basso Salento che presenta un clima prettamente mediterraneo, con inverni miti ed estati caldo umide. Le precipitazioni presentano un minimo in primavera-estate e un picco in autunno-inverno.\nFacendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nStoria.\nLa storia delle origini di Presicce non \u00e8 ben delineata. Probabilmente fu la grande presenza di falde acquifere superficiali ad attirare i primi insediamenti, che sembrano risalire intorno al VII secolo. Lo stemma di Presicce, un cervo che beve da una fonte, sembra ricalcare questa abbondanza di acqua nel territorio presiccese.\nDare una precisa derivazione al nome \"Presicce\" \u00e8 una impresa non facile. La mancanza di fonti storiche accreditabili ha favorito la diffusione di leggende, fantasticherie e addirittura storie miracolose riguardo alla sua origine. Il Cepolla affermava che il nome derivi dall'unione dei termini \"Praesi\"(nome con cui venivano chiamati gli Eterocretesi) e \"Sixos\"che significa abitazione. Il Colella si bas\u00f2 sulla voce latina \"Praesepe\"; in seguito si sarebbe evoluta in \"Praesippum\" ed infine in Presicce. Molti pensano che il paese fosse un presidio romano; il termine deriverebbe appunto da \"Praesidium\". Particolare \u00e8 la versione di chi sostiene che il paese fu originato da un miracolo di S. Ilarione, il quale, pregando, in un periodo di carestia, riusc\u00ec a convincere il Padre Celeste ad ottenere una fonte d'acqua per gli abitanti. La fonte pi\u00f9 attendibile comunque, \u00e8 Giacomo Arditi, storico locale, il quale afferma che l'etimologia del termine sia \"Praesitium\" \"Praesitio\", \"Presicce\". La causa che determin\u00f2 la nascita del paese fu il bisogno di acqua, che spinse a valle gli abitanti del casale di Pozzomauro e dei vicini, quali Specchiano, Ugento, Pompignano.\nAlcune fonti affermano che la fondazione vera e propria del borgo sia stata opera degli abitanti di Pozzomauro un insediamento individuato sulla collina a sud-ovest dell'attuale centro abitato. Di questo insediamento rimangono ancora ben visibili le rovine di un'antica torre usata come difesa dalle invasioni dei saraceni, una cripta basiliana scavata nella roccia e una chiesetta dallo stile molto essenziale. Nel 1481 i saraceni invasero Pozzomauro distruggendolo. Anche le origini del nome del paese sembrano legate a questo insediamento, si pensa infatti che Presicce derivi dalla parola latina \"praesidium\" come ad indicare un presidio militare.\nNel 1088 Presicce entra a far parte del Principato di Taranto, da qui si sa che il feudo pass\u00f2 tra le mani di diverse famiglie nobiliari tra cui i Securo, i De Specola, i Gonzaga, i Brayda ed ai Principi Bartilotti. Nel 1714 il feudo venne elevato a principato ed affidato successivamente ai de' Liguoro.\nUna storia di sangue \u00e8 quella legata alle origini del termine \"Mascarani\", soprannome degli abitanti di Presicce. Un tempo nel principato seicentesco era in vigore la legge dello ius primae noctis, ovvero un presunto diritto del feudatario, mai documentato, di passare con le novelle spose la prima notte di nozze fino a che una notte, durante il carnevale dell'anno 1655 secondo la leggenda (nella realt\u00e0 l'episodio avvenne in novembre, durante la festa del santo patrono, sant'Andrea apostolo), il principe si affacci\u00f2 da una finestra dell'antico Castello per salutare i festosi cittadini, quando tra la folla apparve un uomo mascherato che spar\u00f2 un colpo, uccidendo il principe. Proprio da questo episodio scaturisce il soprannome degli abitanti di Presicce, \"Mascarani\". In seguito all'avvenimento delittuoso perpetrato da un abitante del luogo, i de' Liguoro acquistarono il principato approntando una riforma agricola con la redistribuzione dei terreni in enfiteusi ai contadini e installando una serie di frantoi atti alla produzione d'olio d'Oliva esportato a Napoli ed in Spagna.\nMonumenti e luoghi d'interesse.\nArchitetture religiose.\nChiesa madre di Sant'Andrea Apostolo.\nLa chiesa madre di Sant'Andrea Apostolo sorge sullo stesso luogo dell'antica parrocchiale distrutta dal terremoto del 1743. Venne ricostruita tra il 1778 e il 1781 con il contributo dell'Universitas e dell'intera popolazione di Presicce. Conserva ancora intatto il campanile rinascimentale risalente alla met\u00e0 del XVI secolo.La facciata si presenta maestosa nel suo elegante e sobrio stile barocco. All'interno, a croce latina ad una sola navata, vi sono nove altari; gli otto laterali sono decorati da pregevoli stucchi. L'altare maggiore, in marmi policromi, \u00e8 di scuola napoletana. Di marmo sono pure la balaustra, il battistero, e le acquasantiere. Queste furono donate dal re Francesco I delle Due Sicilie per intercessione del presiccese Michele Arditi, fondatore del Museo archeologico nazionale di Napoli. L'architetto esecutore dell'opera fu Saverio Negro. Adiacente alla chiesa, della quale \u00e8 parte integrante, vi \u00e8 la \"chiesa dei Morti\", cos\u00ec definita per le bocche dei sepolcri sotterranei che essa contiene, oggi chiuse e non pi\u00f9 visibili. La chiesa dei Morti porta incisa sull'architrave la data 1575.Numerose sono le opere pittoriche di vari artisti salentini (Catalano, Riccio, Tiso, Lillo): il quadro del protettore sant'Andrea Apostolo, che sovrasta il coro in legno, \u00e8 datato 1601 e firmato da Giovan Battista Catalano; questo dipinto si trovava gi\u00e0 nella vecchia chiesa parrocchiale. Altri dipinti: \"Mos\u00e8 salvato dalle acque\", i \"Santi Medici\", il \"Trasporto dell'Arca dell'Alleanza\".\nChiesa del Carmine e convento.\nLa chiesa del Carmine, con l'annesso convento dedicato a san Giovanni Battista, sorse nella seconda met\u00e0 del XVI secolo in seguito a una donazione di un cittadino di Presicce, Martino Alfarano, ai Carmelitani di Lecce. I lavori di edificazione del complesso conventuale si protrassero dal 1585 al 1590. Il convento, soppresso una prima volta nel 1652, ha ospitato i frati sino al 1809, anno in cui fu soppresso definitivamente e incamerato dallo Stato. Ceduto successivamente all'amministrazione comunale, nel 1883 sub\u00ec una prima ristrutturazione necessaria per adattarlo ad ospitare il municipio, la pretura, la scuola e le prigioni. Una seconda ristrutturazione venne effettuata fra il 1930 e il 1935. Attualmente ospita il comando di polizia municipale, la biblioteca comunale ed \u00e8 destinato a sede di attivit\u00e0 socio-culturali.La chiesa, a unica navata con due arcate per lato ospitanti quattro altari (\"Sant'Anna e San Gioacchino con Maria Bambina\", \"Santa Teresa\", \"Crocifissione\", e \"Sant'Angelo Martire con Sant'Eligio\"), venne consacrata nel 1605. Pregevole \u00e8 l'altare maggiore in pietra leccese finemente scolpito con colonne tortili ricche di intagli, bassorilievi e statue; al centro \u00e8 presente l'immagine della Madonna del Carmelo e la statua di san Giovanni Battista mentre ai lati sono posizionate le statue di sant'Alberto Magno, sant'Eliseo, sant'Elia e sant'Angelo Martire. Ancora presenti sono il coro e il pulpito in legno. Il campanile, abbattuto da un fulmine nel 1945, venne ricostruito nel 1951.\nChiesa di Santa Maria degli Angeli e convento.\nLa chiesa di Santa Maria degli Angeli, con l'attiguo convento dei Padri Riformati, \u00e8 ubicato fuori dal centro urbano, sul luogo dove sorgeva l'abitato medievale di Pozzo Magno (o Pozzomauro) distrutto dai saraceni nel XV secolo. L'attuale chiesa \u00e8 sorta sul sito di un antico edificio sacro databile al XII-XIII secolo. L'edificazione della nuova chiesa \u00e8 legata secondo la tradizione a due eventi prodigiosi avvenuti nel 1596; alla presenza di un'immagine della Vergine che invita un contadino a farsi portavoce della ricostruzione dell'edificio e alla guarigione di un cieco. Nel 1598, su progetto del barone di Presicce Filippo De Cito che era anche architetto, si d\u00e0 avvio alla riedificazione della chiesa. Nel 1603, con l'insediamento dei Padri Riformati si edifica ex novo il convento.La chiesa, con pianta a croce latina commissa (cio\u00e8 a T) ad un'unica navata, presenta una copertura con volte a crociera attraversate da costoloni a festoni e riccamente decorate da stucchi settecenteschi. Lungo le pareti della navata sono addossati otto altari dedicati alla Nativit\u00e0, all'Adorazione dei Magi, asant'Oronzo e a san Pasquale Baylon sul lato destro; alla Deposizione di Ges\u00f9, alla Madonna di Costantinopoli, al Crocifisso e a san Gerolamo sul lato sinistro. Nel transetto sono presenti gli affreschi pi\u00f9 antichi della chiesa, segno evidente dei resti dell'antica struttura. Si tratta di opere pittoriche di fattura bizantineggiante databili tra il XII e il XIV secolo e che raffigurano un santo con la barba, una Madonna col Bambino e altre figure di difficile comprensione. Sempre nel transetto, tra dipinti di epoca seicentesca, vi \u00e8 l'immagine di un'altra Madonna col Bambino del XV secolo che \u00e8 l'immagine dell'evento miracoloso. Dall'altare maggiore si accede a due porte che conducono al coro e nel quale \u00e8 possibile vedere le porte murate che mettevano in comunicazione l'edificio sacro con il convento. Il convento \u00e8 distribuito intorno al chiostro con pozzo centrale che presenta alcuni dipinti murali di scuola francescana. Al piano terra \u00e8 il refettorio e le stanze necessarie per le attivit\u00e0 dei frati; al piano superiore, lungo il corridoio, si affacciano le celle dei monaci e altri ambienti. Soppresso nel 1866, il complesso conventuale cadde in un profondo abbandono e fu oggetto di numerosi furti.\nChiesa S. Maria dei Dolori o dell'Addolorata.\nLa chiesa dell'Addolorata emerge dal crinale della collina ad ovest di Presicce su un costone di formazioni rocciose tagliato per far posto al basamento dell'edificio stesso. La cappella ha una invidiabile posizione panoramica e guarda la vallata sottostante nella quale \u00e8 adagiato il centro abitato di Presicce. \nGiacomo Arditi paragona la chiesetta dell'Addolorata ad una sentinella che guarda e presidia dall'alto il suo paese natio. L'intento e la volont\u00e0 dei Presiccesi di costruire una cappella alla Beata Vergine dei Dolori a spese dell'Universit\u00e0 e dei cittadini risalgono ai primi anni del 1700. Tra i rogiti dei notai presiccesi dei primi decenni del diciottesimo secolo troviamo diversi lasciti, talvolta cospicui, a volte meno per la costruzione della futura chiesa dei Dolori. Tra i lasciti dei Presiccesi vogliamo ricordare che nel 1710 il notaio concittadino Leonardo Paiano roga il testamento del Sacerdote Oronzo Cicco nel quale si legge: \" \u2026. item (inoltre) lascio alla Madonna dei Dolori, quando si fabbricher\u00e0, tutti i vestimenti sacerdotali con il calice da conservarsi in detta chiesa\u201c. \nPer circa 30 anni il desiderio di costruire questa chiesa rest\u00f2 solo nell'elenco delle buone intenzioni dei Presiccesi. Non avendo un mecenate che potesse dare un sostanzioso aiuto alla costruzione dell'edificio, la costruzione della chiesetta pot\u00e9 avere inizio solo nei primi mesi del 1739. Sul finire del 1740 tuttavia la sua costruzione era gi\u00e0 completata. In un documento di quest'anno infatti incontriamo il nome dell'oblato (custode) della Cappella: Gregorio Trotta di anni 65. \nIl sentimento religioso degli abitanti di Presicce dei primi del settecento trov\u00f2 la sintesi nella costruzione della chiesetta dell'Addolorata e nella fondazione della Confraternita di \"Santa Maria dei Sette Dolori\" che aveva la sua sede nelle stessa cappella. La Confraternita dell'Addolorata si aggiunse alle confraternite gi\u00e0 esistenti in Presicce nel 1700: quella del Sacramento, del Rosario e dell'Assunta. La Cappella dell'Addolorata non aveva benefici ecclesiastici n\u00e9 in terreni n\u00e9 in capitali censi. Nel Catastuolo del 1742 si documenta che \"La venerabile cappella universale (dell'Universit\u00e0) dei Dolori tiene solo un giardinello che serve per uso dell'oblato che serve la Vergine e non porta nessuna rendita. Confina da ogni pare col demanio e sta attaccato alla Cappella\". \nL'edificio, essendo stato costruito sul costone della collina aveva la facciata ad un notevole dislivello dal piano di calpestio per cui fu necessario costruire una gradinata per raggiungere la porta d'entrata della chiesetta. Nel 1766 la gradinata era malridotta perch\u00e9 fatta male ed i Presiccesi riuniti in pubblico Parlamento decisero di \"fare ancora la gradinata davanti alla Madonna dei Sette Dolori, per maggior commodo dei naturali (cittadini) di questa Terra\". \nLa Cappella, essendo stata costruita col denaro pubblico, era di natura sua \"laicale\"; all'Universit\u00e0 spettava perci\u00f2 il diritto di nominare il \"procuratore\", nonch\u00e9 il priore della confraternita e gli altri amministratori. Ci\u00f2 doveva avvenire nel pubblico Parlamento. Era parroco di Presicce al tempo della costruzione della chiesa dell'Addolorata don Persio Fococelli. Il suo successore don Ippazio Martano, inizi\u00f2 una controversia circa il diritto di nomina degli amministratori del sodalizio. Tale controversia si protrasse per alcuni anni finch\u00e9 il Cavaliere Bausan, Preside del regio tribunale di Lecce comunic\u00f2 nell'agosto 1770 al Governatore di Presicce che Sua Maest\u00e0 il Re ordinava al parroco Martano \"di non prendere alcuna ingerenza e governo della cappella suddetta la quale si appartiene alla Universit\u00e0 e deve essere amministrata da procuratori laici eletti in Pubblico Parlamento, giusto l'antico solito.\" \nLa chiesetta nel suo interno non ha molto da mostrare. Nella sua povert\u00e0 di elementi decorativi rappresenta un esempio di tipologia architettonica propria degli ambienti rurali salentini. Sull'altare tuttavia vi \u00e8 un quadro del celebre pittore ottocentesco Sampietro firmato e datato, e che ha sub\u00ecto orrendi ritocchi nel 1988 da un \"pittore\" ... locale. Ai lati della chiesetta quattro capanne con volta ad arco sfalsate erano nel passato il rifugio di uomini e bestie. La costruzione delle arcate probabilmente fu un'esigenza non solo pratica, ma \u00e8 verosimile che fosse dovuta anche alla necessit\u00e0 di dover coprire il taglio della roccia in pi\u00f9 parti sporgente in maniera difforme dai lati della chiesetta . \nNel 1875, quando lo Stato incamer\u00f2 i beni della Chiesa, il sindaco di Presicce dichiarava all'Intendenza di Finanza che la cappella dell'Addolorata non ha mai tenuto patrimonio \"salvo un piccolo giardino che si tiene dall'oblato da sempre\". Nel 1878 fu nominato un sacerdote che si prendesse cura delle chiese suburbane presiccesi: chiesa dell'Addolorata, degli Angeli, del Soccorso, di Loreto e provvedesse alla pulizia ed al decoro; tale manutenzione doveva essere fatta con le offerte ricevute dai cittadini. \nLa celebrazione della festa dell'Addolorata fu fissata sin dall'antichit\u00e0 al venerd\u00ec precedente la settimana di Pasqua: Era una festa con fiera di animali, conosciuta e frequentata dagli abitanti dei centri vicini. Nel 1906 troviamo registrato in un manoscritto un evento luttuoso accaduto durante lo svolgimento di tale festa. \n\" Il 6 aprile giorno di Maria Santissima Addolorata, facendosi lo sparo del giorno successero delle disgrazie: allo scoppio delle bombe (sic!) uno fu colpito e ucciso immediatamente e questo era di Salve, e cos\u00ec altre piccole e grandi disgrazie del medesimo sparo\". \nLa cappella dell'Addolorata, una volta meta di pellegrinaggi dei Presiccesi nei giorni di venerd\u00ec di quaresima, attualmente negli stessi giorni \u00e8 meta di uno sparuto numero di donne anziane, ultimo retaggio di un tempo passato . L'edificio fiero dei suoi 270 anni di vita, continua dalla collina a sovrastare le case del centro abitato presiccese, nell'attesa di un serio restauro che gli dia maggior dignit\u00e0 e decoro. \nChiesa Madonna di Loreto e Cripta di San Mauro.\nLa chiesa della Madonna di Loreto, meglio conosciuta con l'espressione dialettale di Madonna del Rito o te lu Ritu, \u00e8 una piccola chiesetta rurale di origine basiliana situata sull'altura della Serra di Pozzomauro. La piccola costruzione presenta una facciata a capanna terminante con un piccolo arco, sede di campana rubata nel 1950. L'interno, ad aula rettangolare con volta a botte, presenta un modesto altare sul quale campeggia l'affresco di una Madonna col Bambino fra angeli. Alle spalle della cappella \u00e8 situata una cripta bizantina trasformata in seguito in frantoio ipogeo come deducibile dai resti di una macina per la molitura delle olive. L'ipogeo \u00e8 noto col nome di San Mauro e i dipinti frammentari si possono datare tra il XII ed il XIV secolo. Gli affreschi ancora visibili sono concentrati nella navata di destra; si tratta di sette figure sacre e di una scena dell'Annunciazione.\nArchitetture civili.\nCase a corte.\nLe numerose case a corte presenti nel borgo antico dell'abitato di Presicce risalgono al Cinquecento. Sono delle umili abitazioni, composte principalmente da un unico vano (massimo due) e dalla cantina, raggruppate attorno ad uno spazio scoperto, la corte. In questo spazio, in cui si svolgevano le principali attivit\u00e0 domestiche, \u00e8 sempre presente il pozzo e la pila, un lavatoio in pietra utilizzato per lavare i panni.\nMasserie e casine.\nNell'agro di Presicce sono presenti le seguenti masserie:\nNel XVIII secolo, ad esse si affiancarono eleganti ville di campagna edificate dai ricchi proprietari terrieri, dette casine, delle quali si conservano:\nFrantoi ipogei.\nIl clima caldo e il terreno fertile hanno permesso ai presiccesi di sviluppare il settore agricolo, intensificando particolarmente la produzione di vino e soprattutto d'olio d'oliva, principale fonte economica del paese nei tempi andati.\nIntorno al XI-XIII secolo si diffuse l'uso di scavare frantoi ipogei a grotta, detti trappeti. La loro presenza suggerisce che Presicce avesse un'economia fiorente e consente di ricostruire le tappe del suo sviluppo: i primi furono costruiti sulle pendici della Serra di Pozzomauro; in seguito, dopo il prosciugamento della palude \"Arnea\", le attivit\u00e0 iniziarono a spostarsi a valle. La maggior parte dei trappeti si concentra lungo l'asse viario che collegava i primi due nuclei urbani dal quale si snoda l'intero paese.\nIn passato, in piazza Villani, erano presenti banditori che fissavano il prezzo sul mercato. Tra i commercianti vi era il veneziano Pietro David, noto per i suoi rapporti commerciali in tutto il mondo.\nLa tipologia dei trappeti di Presicce \u00e8 semplice: sono scavati nella roccia tufacea, il pavimento in \u00e8 terra battuta, vi erano torchi \"alla genovese\" o frantoi \"alla francese\". Le modeste dimensioni degli ambienti, inadatte a contenere nuovi frantoi e torchi, non consentirono di apportare modifiche tecnologiche.\nVerso la fine del XIX secolo i trappeti vennero abbandonati, alcuni trasformati in discariche o cantine e altri, ubicati in campagna, in ovili o stalle. A partire dagli anni '90, successivi interventi di bonifica e ristrutturazione hanno consentito il recupero di questi ambienti come meta turistica.\nArchitetture militari.\nPalazzo Ducale.\nLe pi\u00f9 antiche notizie dell'edificio sono di epoca normanna, ma a difesa dei primi nuclei abitativi, probabilmente in epoca bizantina, venne realizzato un primo castrum. L'attuale Palazzo Ducale, quindi, ingloba le testimonianze di oltre mille anni di storia.\nCasa Turrita.\nLa Casa Turrita, o Torre di San Vincenzo, risale con molta probabilit\u00e0 alla met\u00e0 del XVI secolo. La torre rientra nel contesto di protezione territoriale messo in atto da Carlo V contro le incursioni nemiche. La costruzione era infatti parte integrante del sistema difensivo dell'abitato di Presicce insieme ad altre due torri che erano posizionate in corrispondenza degli accessi al borgo. Successivamente la torre, perdendo la sua funzione difensiva, venne trasformata in residenza e furono aggiunti nuovi ambienti. Mantiene ancora gli elementi originari come le caditoie e le feritoie e nella parte inferiore \u00e8 presente un bugnato a punta di diamante.\nRestaurata e resa accessibile \u00e8 di propriet\u00e0 del Comune di Presicce dall'anno 2012.\nAltro.\nColonna di Sant'Andrea.\nLa Colonna di Sant'Andrea \u00e8 situata al centro di Piazza Villani, di fronte alla chiesa Madre. Fu edificata nei primi anni del Settecento dalla nobile famiglia dei principi Bartilotti. In stile barocco, \u00e8 costituita da un alto fusto con capitello su cui \u00e8 posizionata la statua del santo; il fusto poggia su un basamento circondato da balaustra sulla quale sono presenti quattro figure femminili che simboleggiano le quattro virt\u00f9 cardinali (Prudenza, Giustizia, Fortezza e Temperanza).\nSociet\u00e0.\nEtnie e minoranze straniere.\nAl 31 dicembre 2017 a Presicce risultano residenti 170 cittadini stranieri. Le nazionalit\u00e0 principali sono:\nLingue e dialetti.\nIl dialetto parlato a Presicce \u00e8 il dialetto salentino nella sua variante meridionale. Il dialetto salentino si presenta carico di influenze riconducibili alle dominazioni e ai popoli stabilitisi in questi territori che si sono susseguite nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nInsistono nel comune di Presicce due scuole dell'infanzia (di cui una privata paritaria), una scuola primaria e una scuola secondaria di I grado.\nCucina.\nIl comune aderisce all'associazione nazionale citt\u00e0 dell'olio.\nEconomia.\nDal 2011 Presicce fa parte \u00e8 dell'associazione \"I borghi pi\u00f9 belli d'Italia\".\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne \"SP 76 Presicce-Specchia\", \"SP 79 Presicce-Alessano\", \"SP 193 Presicce-Lido Marini\", \"SP 360 Acquarica del Capo-Presicce-Salve\".\nFerrovie.\nLa cittadina \u00e8 servita dalla stazione ferroviaria Presicce-Acquarica posta sulla linea Novoli-Gagliano del Capo gestita dalle Ferrovie del Sud Est.\nAmministrazione.\nA Presicce, dal 1\u00ba ottobre 2013 il viceprefetto Guido Aprea per guidare il commissariamento\nPRESICCE - Parte la stagione del commissariamento a Presicce: con decreto del Prefetto di Lecce, Giuliana Perrotta, infatti, Guido Aprea, vice prefetto, \u00e8 stato nominato commissario del comune salentino, con poteri di sindaco, di giunta e consiglio comunale.\nL'atto arriva dopo che il sindaco, in quota Pdl, Leonardo La Puma aveva rassegnato le proprie dimissioni irrevocabili. Docente di storia delle dottrine politiche presso l'Universit\u00e0 del Salento, era stato eletto primo cittadino nel 2009, a capo di una lista civica, superando nell'occasione il 60% dei consensi"}
{"id": "3407", "revid": "1300584", "url": "https://it.wikipedia.org/wiki?curid=3407", "title": "Platyhelminthes", "text": "Il Phylum Platyhelminthes (in italiano platelminti) o vermi piatti (dal greco: \u03c0\u03bb\u03b1\u03c4\u03cd\u03c2 \"plat\u00fds\", \"piatto\"; \u1f15\u03bb\u03bc\u03b9\u03bd\u03c2 \"h\u00e9lmins\", genit. \u1f15\u03bb\u03bc\u03b9\u03bd\u03b8\u03bf\u03c2 \"h\u00e9lminthos\", \"verme\"; cio\u00e8 \"vermi piatti\") \u00e8 costituito da circa specie di animali vermiformi. I platelminti comprendono sia specie conducenti vita libera che parassiti, i quali infestano molti tipi di organismi incluso l'uomo.\nI platelminti conducenti vita libera appartengono tutti alla classe dei Turbellari e sono presenti sulle rocce, nel fango e nella sabbia dei fondali acquatici (marini, salmastri e dulciacquicoli).\nMolti turbellari vivono negli stagni o in pozze temporanee mentre solo alcune specie, come la geoplanaria, sono tipiche dei terreni umidi.\nI turbellari pi\u00f9 noti e studiati sono quelli appartenenti al genere \"Planaria\".\nI platelminti parassiti rappresentano l'85% del phylum e vengono raggruppati in quattro classi: i Turbellari, i Monogenei, i Trematodi e i Cestodi.\nFra questi ultimi i pi\u00f9 conosciuti, per i danni che provocano agli uomini, sono le specie del genere Tenia (\"Taenia\" o \"Taeniarhynchus\")\nAnatomia e fisiologia.\nI platelminti sono organismi acelomati, quindi non sono dotati di una cavit\u00e0 che separa il canale alimentare dalla parete del corpo, e mostrano uno schiacciamento dorso-ventrale che conferisce loro il nome di vermi piatti, distinguendosi cos\u00ec dai Nematodi (\"vermi cilindrici\") e dagli Anellidi (\"vermi segmentati o metamerici\").\nGeneralizzando sulla loro morfologia, si pu\u00f2 dire che tutti i platelminti sono costituiti da un \"sacco muscolo-cutaneo\" che avvolge e protegge il parenchima, un tessuto connettivo di origine mesodermica, all'interno del quale si trovano immersi i vari organi ed apparati.\nDei \"liquidi interstiziali\" impregnano gli spazi extracellulari nel parenchima offrendo un sostegno idrostatico all'organismo e agevolando, con il movimento, la circolazione delle sostanze nutritive e dei gas respiratori.\nEpiderma.\nI platelminti sono rivestiti da un tessuto epidermico monostratificato.\nNelle forme conducenti vita libera, come i raggruppamenti pi\u00f9 basali (Turbellari), le cellule dell'epitelio sono pluriciliate, soprattutto nella zona ventrale, e sono atte alla locomozione che avviene per strisciamento su una sostanza mucosa secreta da apposite cellule ghiandolari. Un altro tipo di cellule presenti nell'epitelio sono quelle \"rabditogene\", che producono strutture bastoncellari dette \"rabditi\".\nLa loro espulsione provoca la formazione di una guaina mucosa a scopo di difesa dai predatori.\nIn altre specie, come quelle dei Trematodi e dei Cestodi, adattati ad una vita di parassitismo, l'epitelio \u00e8 di tipo sinciziale e talvolta, come nel caso dei Cestodi, presenta microvilli. Nell'epidermide sinciziale le cellule sono fuse a formare una continua massa citoplasmatica connessa ai corpi cellulari, che si trovano sotto la muscolatura, da sottili ponti citoplasmatici.\nMolti tipi di Turbellari e di specie parassite mostrano invece un epitelio di tipo \"insunk\" (cio\u00e8 affondato): i corpi cellulari contenenti i nuclei si trovano protetti al di sotto di una lamina basale sopra la quale poggia il \"tegumento\" citoplasmatico che riveste l'organismo.\nNelle forme parassite il tegumento secerne uno strato protettivo esterno detto glicocalice, costituito da polisaccaridi e glicoproteine che hanno lo scopo di eludere le difese immunitarie dell'organismo ospitante.\nL'epidermide dei parassiti \u00e8 munita, inoltre, di organi di attacco: uncini e ventose organizzati in rostelli, spicole o botri, necessari per l'ancoraggio alle superfici interne od esterne dell'ospite.\nMuscolatura.\nAl di sotto dello strato epidermico, i platelminti sono dotati di una serie di strati muscolari lisci (longitudinali, circolari e diagonali) che permettono movimenti ondulatori utili per la torsione ed il nuoto.\nAll'interno del parenchima, sottili strati muscolari si estendono dorso-ventralmente assicurando una maggiore consistenza alla massa corporea (nonostante ci\u00f2 i platelminti sono facilmente sgretolabili in mano).\nAlimentazione e digestione.\nTutti i platelminti sono aprocti.\nLa bocca si trova in posizione anteriore o ventrale ed \u00e8 quasi sempre munita di una faringe che la collega all'intestino.\nIn alcune specie la faringe \u00e8 muscolosa e pu\u00f2 essere protrusa per catturare la preda e succhiarne le parti nutrienti prima di giungere all'intestino dove la digestione continua poi intracellularmente.\nLa regione intestinale \u00e8 a fondo cieco e si pu\u00f2 trovare in varie forme: a sacco (come nei Rabdoceli), ramificata (Tricladi e Policladi) oppure formata da un semplice strato di cellule digestive come negli Aceli che, come dice il nome, sono privi di qualsiasi cavit\u00e0 compreso il canale alimentare.\nCircolazione, respirazione ed escrezione.\nI platelminti non hanno un apparato circolatorio e le sostanze nutritive e i gas respiratori raggiungono le cellule grazie ai liquidi interstiziali che bagnano il parenchima.\nIl tutto \u00e8 facilitato dai movimenti dell'animale.\nEssendo privi di organi respiratori, gli scambi gassosi avvengono per diffusione attraverso la superficie corporea: a questo riguardo, risulta particolarmente vantaggiosa la forma appiattita del corpo dei platelminti, cosicch\u00e9 nessuna cellula si trovi troppo distante dall'ambiente esterno.\nL'escrezione dei cataboliti e l'osmoregolazione sono affidati ad un apparato protonefridiale.\nSistema nervoso e sensoriale.\nNei Turbellari Aceli, i platelminti meno evoluti, il sistema nervoso \u00e8 simile a quello degli Cnidari: una semplice rete nervosa subepiteliale non centralizzata.\nNei platelminti pi\u00f9 evoluti si assiste invece ad una cefalizzazione e centralizzazione del sistema nervoso, con la comparsa di uno o pi\u00f9 gangli cefalici dai quali si dipartono da 1 a 4 paia di cordoni nervosi longitudinali submuscolari, che innervano l'intero organismo, collegati tra di loro attraverso \"commissure\" trasverse.\nDal ganglio cefalico si diramano inoltre fasci di fibre nervose dirette agli organi di senso.\nGli organi sensoriali comprendono \"ocelli\" fotosensibili, \"statocisti\" e recettori superficiali.\nGli organi visivi sono formati da cellule pigmentate e fotorecettori localizzati nell'estremit\u00e0 anteriore del corpo in prossimit\u00e0 dei gangli cefalici.\nLa statocisti \u00e8 un organo di senso statico che permette all'organismo di riconoscere la sua posizione nello spazio.\n\u00c8 formata da una capsula rivestita da cellule meccanorecettrici e contenente al suo interno lo \"statolite\", una sferetta di calcite che in base alla posizione dell'animale tocca alcuni punti della capsula e trasmette informazioni ai gangli cefalici.\nRecettori superficiali ciliati sono diffusi su tutto il corpo e permettono la ricezione di stimoli fisici e chimici.\nIn alcune specie, come le planarie, cellule chemiorecettrici sono concentrate ai lati del capo formando campi sensori detti \"auricole\".\nRiproduzione e Biologia dello sviluppo.\nAd eccezione di poche specie, tutti i platelminti sono ermafroditi ed utilizzano una fecondazione incrociata, mentre l'autofecondazione si ha pi\u00f9 frequentemente nei Cestodi.\nAlcune specie utilizzano anche la riproduzione asessuale che pu\u00f2 avvenire per \"scissione trasversale\" (detta \"schizogenesi architomica\" - Turbellari dulciacquicoli) o per \"amplificazione\" dei diversi stadi larvali nei Trematodi e Cestodi.\nIl sistema riproduttivo maschile \u00e8 formato da 1 o pi\u00f9 testicoli collegati, tramite dotti deferenti, ad una \"vescicola seminale\" dove vengono raccolti gli spermatozoi.\nLa vescicola continua con un apparato copulatore rappresentato da un pene o un \"cirro\".\nL'apparato riproduttore femminile \u00e8 costituito da 1 o pi\u00f9 ovari che si collegano tramite ovidotti ad una \"borsa seminale\", dove vengono momentaneamente raccolti gli spermatozoi dopo la copulazione.\nIl gonoporo femminile pu\u00f2 coincidere o no con quello maschile.\nNei Turbellari Arcoofori gli ovari producono uova ricche di vitello o endolecitiche mentre nelle forme pi\u00f9 evolute (Turbellari Neoofori e le altre 3 classi) si hanno due strutture: i \"germari\", che producono uova prive di vitello, e i \"vitellari\", che producono cellule vitelline che, in seguito, verranno accorpate alle uova con la formazione dei \"bozzoli\". Le uova, dai Neoofori in poi, sono quindi ectolecitiche.\nDopo la fecondazione, lo zigote subisce una segmentazione spirale.\nIn molti Turbellari lo sviluppo \u00e8 diretto e porta alla formazione di un individuo adulto.\nNei Turbellari Policladi e nei parassiti si assiste ad uno sviluppo indiretto con formazione di 1 o pi\u00f9 stadi larvali che precedono la forma adulta.\n(I cicli biologici dei platelminti parassiti saranno descritti nella parte riguardante ciascuna classe).\nSistematica.\nPhylum \"Platyhelminthes\" viene generalmente suddiviso in 4 classi:"}
{"id": "3408", "revid": "1632387", "url": "https://it.wikipedia.org/wiki?curid=3408", "title": "Planaria", "text": "Le planarie sono i pi\u00f9 noti tra i platelminti che conducono vita libera.\nSi tratta di organismi simili a vermi, di pochi centimetri, che vivono nel fondo sabbioso o fangoso degli stagni.\nIl loro corpo \u00e8 appiattito o allungato. Nel capo presentano degli ocelli molto semplici e una fossetta con recettori per le sostanze chimiche.\nL'apparato digerente \u00e8 ramificato, e fornito di un'apertura ventrale, unica, all'estremit\u00e0 di una corta proboscide.\nIl sistema nervoso centrale \u00e8 costituito da due cordoni longitudinali, uniti da collegamenti simili ai pioli di una scala, e da due gangli cefalici.\nL'apparato escretore \u00e8 formato da canalicoli che drenano il liquido intracellulare e da semplici protonefridi che lo filtrano.\nL'apparato riproduttore comprende sia testicoli, sia ovaie e dei gonodotti.\nIn alcune specie la fecondazione avviene mediante una sorta di spina che inietta gli spermatozoi nel corpo della femmina.\nLo strato esterno del corpo \u00e8 formato da un sacco muscolare ricoperto da un tegumento.\nLe planarie hanno una notevole capacit\u00e0 rigenerativa: se si taglia una planaria in due parti, destra e sinistra, si rigenerano due individui distinti. La planaria \u00e8 capace di rigenerare pi\u00f9 della met\u00e0 del suo corpo.\nEssendo animali molto sensibili agli agenti inquinanti, la presenza di planarie in uno specchio d'acqua \u00e8 indice di assenza di inquinamento chimico nelle acque stesse."}
{"id": "3409", "revid": "1222", "url": "https://it.wikipedia.org/wiki?curid=3409", "title": "Plathelminthes", "text": ""}
{"id": "3410", "revid": "1868193", "url": "https://it.wikipedia.org/wiki?curid=3410", "title": "Perla", "text": "Una perla \u00e8 una struttura generalmente sferica costituita da carbonato di calcio in forma cristallina (aragonite) deposto in strati concentrici, prodotta dai tessuti viventi \u2013 in particolare dal mantello \u2013 dei molluschi (tipicamente le ostriche) bivalvi e gasteropodi. Anche le conularie producevano perle, composte, tuttavia, da fosfato di calcio. Il termine \"perla\" deriva dal latino \"pernula\", il nome con cui si indicava la conchiglia che la contiene, e la cui forma ricorda la \"coscia del maiale\".\nFormazione e caratteristiche.\nUna perla si forma quando un corpo estraneo, come parassiti o pezzi di conchiglie, si ferma nella cavit\u00e0 palleale. Esso viene ricoperto da strati successivi di madreperla allo scopo di difendere i tessuti dell'animale dall'irritazione. Si depositano vari strati di calcio che, in combinazione con altri minerali, creano questi particolari oggetti preziosi. Per creare perle con forme speciali, quando si estrae la perla dall'ostrica, si immette un frammento di plastica con la forma scelta, che l'ostrica coprir\u00e0 con la madreperla. Il risultato \u00e8 che, dopo anni di attesa, la perla che nasce ha la forma ingrandita del frammento iniziale.\nIl colore pi\u00f9 comune nelle perle \u00e8 il bianco, ma si possono trovare anche perle rosa, color crema, viola scuro, grigie e nere. Grazie alla tecnologia e ad anni di studio, possiamo anche avere perle con colori bizzarri come il verde, l'azzurro, l'arancione, che vengono usate soprattutto nella bigiotteria. Quando si parla di perle nere, oltre alla Akoya e a quelle di fiume, si pensa subito alla costosissima perla di Tahiti, molto pregiate e particolarmente belle. Il valore delle perle per\u00f2, non si distingue solo dal colore, ma anche dalla forma e dal lustro, cio\u00e8 la luce che riesce a riflettere. Una curiosit\u00e0 particolare \u00e8 che, a differenza delle altre, le ostriche che creano le perle nere sono molto pi\u00f9 delicate e in ogni coltivazione ne muoiono tantissime. Questo \u00e8 un altro fattore che le rende cos\u00ec costose e rare.\nCi sono due categorie di perle: le perle di acqua dolce e le perle di acqua salata. Come dice la parola stessa, le perle d'acqua dolce vengono coltivate nei laghi e nei fiumi, mentre le altre provengono dall'oceano e molto spesso dalle lagune. Le tre categorie di perle d'acqua salata sono le Akoya, le perle di Tahiti e le costosissime e rare perle South Sea.\nTipi di perle.\nLe perle generalmente non vengono intagliate, ma recentemente in commerci si trovano perle polinesiane incise dai nativi .\nLa forma tuttavia pu\u00f2 essere variabile:\nMateriali simili.\nAnticamente vetro e plastica.\nLe imitazioni di solito vengono fatte di madreperla, ma anche in plastica e in rari casi vetro ricoperta di \"essenza d'oriente\" una sostanza che viene ottenuta da scaglie di pesci d'acqua dolce.\nImitazioni.\nSono molte, tutte a base di sferette di vetro.\nAnticamente si usava la guanina, nelle \"Perle delle Antille\" si usavano i gusci dei gasteropodi o dai denti di dugongo."}
{"id": "3411", "revid": "1573940", "url": "https://it.wikipedia.org/wiki?curid=3411", "title": "Polychaeta", "text": "I policheti (Polychaeta ) sono la classe filogeneticamente pi\u00f9 antica del phylum degli Anellidi, comprendente circa specie. Sono animali bentonici e hanno habitat marino.\nMorfologia.\nPresentano uno sviluppo indiretto per larva di tipo trocofora, nella quale vi \u00e8 la presenza di tasche celomatiche gi\u00e0 differenziate e metamerizzate. La trocofora dei policheti rappresenta la forma classica, \u00e8 caratterizzata da una tipica forma a trottola e da due bande ciliate, prototroco e metatroco, che ne circondano la superficie all'incirca a livello del piano equatoriale. Queste bande funzionano sia per il movimento che per l'alimentazione attraverso la filtrazione del plancton. Lo sviluppo avviene con l'allungamento nella parte posteriore e l'inizio della segmentazione, dunque i segmenti di pi\u00f9 recente formazione sono quelli in prossimit\u00e0 del pigidio.\nLe dimensioni della maggior parte delle specie variano dai 5 ai , ma ci sono specie che misurano pochi millimetri e altre (\"Dasybranchus caducus\") che possono oltrepassare il metro di lunghezza e lo spessore di .\nIl corpo mostra una chiara segmentazione metamerica.\nSi distinguono tre regioni, prostomio o regione cefalica, metastomio o tronco e pigidio o coda. Sono privi di clitello (rigonfiamento paracentrale ricco di ghiandole mucipare presente invece nei lombrichi).\nI restanti segmenti metamerici possono essere somiglianti (metamero, segmentazione omonoma) o formare regioni chiaramente distinte (metamero, segmentazione eteronoma); questo \u00e8 il caso di alcuni policheti sedentari. le strutture pi\u00f9 caratteristiche del metastomio sono i parapodi. solitamente i parapodi sono costituiti da due parti, una dorsale detta notopodio, e una ventrale detta neuropodio, entrambe presentano un cirro e sono provviste di setole, delle formazioni chitinose a forma di ago molto caratteristiche da cui deriva il nome del gruppo, le quali sono connesse mediante muscoli al mesenterio ventrale, questo permette il loro movimento e il conseguente movimento dell'animale.\nAlcune specie hanno parapodi presenti e ben visibili che permettono loro di strisciare sul fondo (cosiddetti policheti \"erranti\").\nIn molte altre specie (cosiddetti policheti \"sedentari\") mancano invece i parapodi: sono forme spesso semisessili, affondate nel sedimento attraverso un tubo prodotto dalle secrezioni di cellule epidermiche (tubicolati). La composizione del tubo \u00e8 molto varia, potendo essere mucoso, frequentemente misto a particelle di fango, sabbia o resti organici, membranoso, chitinoso o calcareo.\nAlcune specie, come lo spirografo, sono ornate di una ricca e colorata corona di tentacoli a spirale.\nAnatomia.\nLe loro appendici (o chete) sono carnose ed espanse. Questi ultimi sono sostenuti da parapodi, i quali a loro volta sono mossi da fasci muscolari parapodiali o circolari. Sono presenti anche altri due diversi tipi di fasci muscolari, quelli longitudinali e quelli obliqui; del primo tipo in particolare ne sono presenti 4 all'interno di un polichete e percorrono tutta la lunghezza del corpo accoppiati in posizione ventrale e dorsale.\n\u00c8 presente una robusta cuticola collagenica composta da fibre a fasci crociati (perpendicolari tra loro) attraversata da microvilli che si ramificano all'esterno. Importante la presenza di questo organo attraverso il quale \u00e8 impedita la disidratazione dell'organismo; da notare che nei policheti le fibre collageniche sono pi\u00f9 sottili rispetto a quelle degli oligocheti a causa dell'abbondanza di materiale matriciale.\nIl sistema nervoso rispecchia molto bene le caratteristiche del phylum: cerebro dorsale collegato alla catena gangliare ventrale tramite un cingolo periesofageo agganciato allo gnatocerebro.\nIl sistema circolatorio risulta essere chiuso.\nIl sistema escretore \u00e8 di tipo metanefridiale, e da notare \u00e8 il fatto che il nefridioporo presente su un metamero sia in collegamento attraverso un canale ciliato e un tunnel ciliato (nefrostoma) al metamero precedente.\nRiproduzione.\nLa riproduzione \u00e8 in genere di tipo sessuale e avviene, a seconda delle specie, per liberazione di uova e sperma in acqua o per accoppiamento.\nAlcune specie (ad esempio \"Microstomum lineare\") si riproducono per paratomia, cio\u00e8 una rigenerazione cellulare che precede la fase in cui l'individuo si divide in pi\u00f9 animali (fino a 30) che rimangono allineati e uniti per un certo periodo per poi staccarsi.\nTassonomia.\nSi conoscono circa specie di policheti, di cui almeno presenti nel Mar Mediterraneo.\nLa loro sistematica \u00e8 ancora problematica, ma vi \u00e8 ormai accordo nell'abbandonare la tradizionale classificazione in Policheti Erranti (\"Errantia\") e Policheti Sedentari (\"Sedentaria\").\nLa classificazione in atto pi\u00f9 accreditata \u00e8 la seguente:"}
{"id": "3412", "revid": "83531", "url": "https://it.wikipedia.org/wiki?curid=3412", "title": "Phylum", "text": "Il phylum (; plurale \"phyla\"), raramente italianizzato in filo, \u00e8 il gruppo tassonomico gerarchicamente inferiore al regno e superiore alla classe.\nIl termine \"phylum\", in Italiano, \u00e8 sinonimo di tipo quando si riferisce alla zoologia ed \u00e8 sinonimo di divisione in botanica. \nGli organismi dello stesso \"phylum\" hanno un piano strutturale comune (derivato da un antenato comune che per primo ha originato tale piano strutturale), non necessariamente evidente dalla morfologia esterna.\nNome scientifico.\nIl nome scientifico latino attribuito a un \"phylum\" \u00e8 sempre un neutro plurale (finisce con la lettera \"a\"):"}
{"id": "3413", "revid": "0", "url": "https://it.wikipedia.org/wiki?curid=3413", "title": "Procellariformi", "text": ""}
{"id": "3418", "revid": "1833487", "url": "https://it.wikipedia.org/wiki?curid=3418", "title": "Pesca sportiva", "text": "La pesca sportiva \u00e8 uno sport che pu\u00f2 essere praticato sia in corsi d'acqua dolce che in mare. \u00c8 molto diffusa in diverse regioni italiane attraverso circoli di appassionati.\nCategorie di pescatori.\nLa pesca sportiva si suddivide in:\nTutte e tre le categorie sono accomunate nella stessa federazione sportiva, la FIPSAS (Federazione Italiana Pesca Sportiva e Attivit\u00e0 Subacquee). \nL'etica della pesca sportiva pone colui che la pratica \"(pescasportivo)\" in condizioni di parit\u00e0 con la sua preda. Chi pratica la pesca sportiva nella sua autenticit\u00e0 non si pone come unico obiettivo di catturare pesce per nutrirsene, ma cerca la sfida nella cattura stessa; ne \u00e8 la prova il recente diffondersi del \"No-kill\" cio\u00e8 (pesca) senza uccisione e del Catch &amp; Release ovvero cattura e liberamento.\nIl \"No-Kill\" \u00e8 una particolare regolamentazione adottata specialmente nelle acque cosiddette \"a salmonidi\" e che prevede che ogni pesce catturato venga rilasciato. Il \"Catch &amp; Release\" \u00e8 il complesso sempre in evoluzione di quegli accorgimenti che, se adottati dal pescatore di superficie, favoriscono la sopravvivenza del pesce catturato e rilasciato.\nLa continua evoluzione dei suddetti accorgimenti \u00e8 dettata dalla volont\u00e0 di garantire la sopravvivenza del pesce; attualmente tale garanzia manca in quanto una percentuale non bene identificata delle catture pu\u00f2 riportare ferite tali da causarne la morte per via dell'impossibilit\u00e0 ad alimentarsi.\nPer quanto riguarda la pesca subacquea essa pur non permettendo il \"Catch &amp; Release\", offre la possibilit\u00e0 di evitare di catturare le prede che non hanno valore gastronomico o venatorio, e in ogni caso di selezionare preventivamente le prede di cui effettuare la cattura.\nInoltre esistono degli accorgimenti nelle varie tecniche di pesca sportiva che permettono di selezionare in anticipo le prede da catturare evitando catture indiscriminate e prede sottomisura (ad esempio la misura degli ami, il tipo di esca... e nella pesca in apnea la possibilit\u00e0 di vedere la preda prima di scoccare il tiro per valutare la specie e le dimensioni). \nComunque il pescatore sportivo, in quanto tale, non trae profitto economico dalla pesca e non cattura prede di cui poi non si ciba, integrandosi quindi nella catena alimentare che lega tutti gli esseri viventi.\nTecniche di pesca.\nLa pesca sportiva di superficie ha le sue discipline rappresentate dalle diverse tecniche di pesca. Le principali sono:\nTra le tecniche utilizzate per la pesca subacquea citiamo:\ninvece, tra le tecniche di pesca dalla barca ricordiamo:\nNo-kill o Catch &amp; Release.\nIl \"No-kill\" (o \"Catch and Release\" \u2013 letteralmente \"Prendi e Rilascia\") \u00e8 una filosofia di pesca diffusasi da pochi anni che svincola definitivamente la pesca sportiva dalla sua anziana parente commerciale e \"nutrizionale\".\nDiffusasi recentemente, \u00e8 oggi applicata da un numero sempre crescente di pescasportivi e consiste nel rilasciare il pescato immediatamente dopo la cattura, procurandogli meno danni possibile.\nLa pratica del \"Catch and Release\" \u00e8 particolarmente diffusa nelle tecniche di pesca a mosca, spinning e \"carp fishing\", e adotta una serie di regole per recare il minor danno possibile al pesce catturato: utilizzare ami singoli senza ardiglione, bagnare le mani prima di toccare il pesce per liberarlo e maneggiare il pesce il meno possibile; l'ideale sarebbe liberarlo senza toglierlo dall'acqua e senza toccarlo, facendo leva unicamente sull'esca o sull'amo.\nQuesta filosofia sembra piacere anche ad alcune associazioni ambientaliste che, come ad esempio nel caso del fiume Nera, appoggiano o addirittura si fanno carico dell'istituzione di tratti di fiumi o torrenti riservati al \"No-kill\", per pescare nei quali \u00e8 spesso necessario pagare una quota, a volte anche rilevante, per ottenere un permesso oltre l'ordinaria licenza di pesca.\nAltre associazioni animaliste considerano il \"No-kill\" come una pratica inutile e sadica che, anche se quasi mai porta alla morte immediata dell'animale, gli infligge comunque inutili sofferenze solo per appagare il protagonismo del pescatore. Secondo questa corrente di pensiero la pesca, a prescindere da come venga praticata, non \u00e8 uno sport, ma solo violenza ed il \"No-Kill\" sarebbe una tortura poco accettabile sotto tutti gli aspetti."}
{"id": "3419", "revid": "9", "url": "https://it.wikipedia.org/wiki?curid=3419", "title": "Pesistica", "text": ""}
{"id": "3421", "revid": "1652635", "url": "https://it.wikipedia.org/wiki?curid=3421", "title": "Pallanuoto", "text": "La pallanuoto o palla a nuoto (inglese: \"water polo\" dalla pronuncia inglese della parola palla in lingua balti, \"pulu\") \u00e8 uno sport di squadra acquatico nato nel XIX secolo in Inghilterra e in Scozia, le cui regole furono definite per la prima volta nel 1887 da William Wilson.\nUna partita di pallanuoto vede affrontarsi due squadre, ognuna rappresentata in campo da sette giocatori (per le competizioni agonistiche, per quelle giovanili possono variare), chiamati pallanuotisti, che possono essere sostituiti nell'arco della partita per un numero illimitato di volte, tranne nel caso commettano tre falli gravi; in quel caso, viene decretata una espulsione definitiva con relativo obbligo di sostituzione. Nuotando in uno specchio d'acqua gli atleti devono tirare con le mani (vige per tutto l'incontro, tranne che per il portiere, l'obbligo di toccare la palla obbligatoriamente con una mano sola) un pallone il maggior numero di volte possibile nella porta avversaria. Ogni volta che ci\u00f2 avviene si effettua un punto (detto gol o rete). Al termine dei quattro tempi di gioco la squadra con il maggior numero di punti \u00e8 proclamata vincitrice.\nInserita nel programma olimpico fin dal 1900, la pallanuoto \u00e8 diventata nel tempo uno degli sport pi\u00f9 popolari di tale competizione. Nonostante la grande popolarit\u00e0 che conquist\u00f2 agli inizi del ventesimo secolo, resta una disciplina diffusa principalmente in Europa, Stati Uniti e Australia, anche se la sua diffusione sta aumentando grazie all'iniziativa di numerose nazioni che stanno aumentando l'interesse e le iniziative intorno a questo sport, come per esempio il \"Development Trophy\", torneo tra le squadre asiatiche.\nCaratteristiche.\nLa pallanuoto \u00e8 uno sport che mette costantemente sotto sforzo chi lo pratica. Il giocatore durante una partita esegue con un ritmo veloce sia fasi di accelerazione che di decelerazione, nonch\u00e9 cambi di direzione e gesti tecnici che richiedono precisione, potenza e freddezza. La caratteristica che accomuna molti pallanuotisti \u00e8 la possenza fisica in quanto nello svolgimento del gioco sono frequenti i contatti tra i nuotatori. Tale prerogativa non \u00e8 per\u00f2 indispensabile; la pallanuoto offre difatti la possibilit\u00e0 di trovare un ruolo adatto alla propria costituzione corporea. Nella pallanuoto \u00e8 richiesta capacit\u00e0 natatoria, fondamentale per gli spostamenti, e coordinamento.\nEssendo uno sport sviluppatosi dal nuoto, i muscoli esercitati in questa attivit\u00e0 sportiva sono gli stessi dell'attivit\u00e0 originaria. Per questo sviluppa armonicamente tutti i muscoli del corpo. Rispetto allo sport d'origine lo sforzo \u00e8 maggiormente concentrato negli arti inferiori e nel busto. Come il nuoto, questo sport migliora la capacit\u00e0 polmonare e inoltre favorisce un miglioramento della coordinazione motoria.\nStoria.\nLa storia della pallanuoto trova le sue origini in Inghilterra e in Scozia, alla fine del XIX secolo, dove si diffuse con il nome di \"aquatic hand-ball\" e successivamente di \"water-polo\". Originariamente la pallanuoto fu una competizione esclusivamente maschile ed era una dimostrazione di forza bruta e abilit\u00e0. Le prime partite si giocarono fra i galeotti che venivano portati a lavarsi nel mare e nei fiumi e successivamente si estese a mostre, festival e fiere delle contee.\nAlcuni testi riportano che una prima forma di pallanuoto si svilupp\u00f2 ad Aberdeen, Scozia, dove il Bon Accord Club of Aberdeen, una locale associazione di sport acquatici, organizz\u00f2 nel 1873 delle partite di uno sport simile al rugby nelle acque del fiume Dee. Il nuovo sport riscosse un successo tale che la London Swimming Association nel 1870 affid\u00f2 a una commissione il compito di elaborare un apposito regolamento. Quattro anni pi\u00f9 tardi, nel 1874, si disput\u00f2 a Londra la prima partita di pallanuoto.\nNel 1887 William Wilson, istruttore e allenatore di nuoto scozzese, apport\u00f2 una modifica fondamentale allo sport, prendendo ispirazione dal calcio. Fino ad allora la palla doveva essere posizionata con le mani in un punto prestabilito. Wilson mise in acqua delle porte simili a quelle usate nel gioco del calcio, permettendo cos\u00ec ai giocatori di poter lanciare la palla in porta. Wilson, oltre all'inserimento delle porte, stil\u00f2 una serie di nuove regole per il neonato sport, che egli stesso ribattezz\u00f2 con il nome di \"aquatic football\" (it: calcio acquatico).\nNel 1888 si disput\u00f2 il primo campionato ufficiale, quello inglese. Due anni pi\u00f9 tardi, nel 1890, a Kensington ebbe luogo il primo incontro tra due rappresentative nazionali tra inglesi e scozzesi, vinto 4-0 a favore dei primi.\nTra il 1890 e il 1900 il gioco della pallanuoto si diffuse in tutta Europa; furono organizzati tornei in Germania, Austria, Francia, Belgio, Ungheria e Italia, che seguivano le regole elaborate in Inghilterra.\nNel 1900 la pallanuoto maschile fece la sua prima comparsa ai Giochi olimpici, nella seconda Olimpiade tenuta a Parigi. A rappresentare le nazioni in detta manifestazione non erano presenti singole selezioni nazionali, bens\u00ec squadre di club. Il torneo, al quale partecipavano quattro club francesi tra gli otto totali, si disput\u00f2 con un formato ad eliminazione diretta. A vincere furono gli inglesi dell'Osborne Swimming Club, che batterono in finale i belgi del Brussels Swimming and Water Polo Club per sette a due. Con la sua partecipazione alla seconda Olimpiade la pallanuoto conferm\u00f2 il suo successo, annoverandosi tra i primi sport di squadra nel programma Olimpico.\nNel 1929 venne costituita una commissione, formata da quattro rappresentanti della pallanuoto britannica e da alcuni loro pari della Federazione Internazionale di Nuoto. La commissione elabor\u00f2 nuove regole per le partite internazionali, che vennero attuate solo nel 1930. Da allora la FINA \u00e8 l'organismo internazionale che disciplina la pallanuoto.\nCon il passare del tempo il gioco della pallanuoto divenne sempre pi\u00f9 tecnico. Nel 1928 l'allenatore B\u00e9la Komj\u00e1di invent\u00f2 il passaggio sulla mano; fino ad allora, infatti, la palla veniva sempre passata solamente sull'acqua, con un conseguente notevole rallentamento del gioco \u2014 con il passaggio sulla mano lo stesso acquis\u00ec invece un discreto dinamismo. Nel 1949 venne modificato il regolamento per giocare senza troppe interruzioni; la modifica apportata stabiliva che il gioco non si doveva fermare quando l'arbitro fischiava un fallo semplice. Negli anni settanta l'espulsione definitiva fu sostituita con l'espulsione temporanea durante la quale, per un minuto, la squadra che la subiva giocava con un uomo in meno. Fu inoltre imposto un limite di durata per ogni azione di quarantacinque secondi. Nel 1994 fu inserito nel regolamento il rigore dai quattro metri, modificato poi a cinque metri nel 2005.\nRegolamento.\nLe regole della pallanuoto vengono elaborate e pubblicate con un intervallo di quattro anni dalla pubblicazione precedente dalla FINA, l'associazione internazionale che coordina l'attivit\u00e0 agonistica internazionale della pallanuoto, oltre che quella del nuoto, del nuoto sincronizzato e dei tuffi.\nCampo da gioco.\nLe partite di pallanuoto si svolgono in specchi d'acqua, solitamente piscine. In partite ufficiali il campo dove si disputa l'incontro deve essere conforme alle norme FINA. Nella pallanuoto maschile la distanza tra le due linee di porta deve essere compresa tra i 20 e i 33 metri (salvo diversa disposizione per impossibilit\u00e0 o per i campionati giovanili) e la larghezza del campo deve essere almeno 10 metri e non superare il limite di 20 metri. Per le partite femminili, invece, il campo deve essere lungo 25 metri e largo 17 metri.\nNelle competizioni FINA il campo per le squadre maschili deve essere lungo 33 metri e largo 20 metri, mentre per le squadre femminili le dimensioni del campo restano invariate. Per le partite di entrambi i sessi l'acqua deve avere una profondit\u00e0 minima di 3.20 metri in tutti i punti della piscina.\nLungo il perimetro del campo devono essere presenti, contrassegnati da colori diversi e ben visibili durante la partita, dei segnali che indichino le linee di porta e di met\u00e0 campo (segnali bianchi), la linea dei 2 metri (segnale rosso), la linea dei 6 metri (segnale giallo o verde). Spesso le corsie che delimitano la lunghezza del campo, sono colorate in base all'area che \"coprono\"; se vi dovesse essere una di queste corsie, la zona di corsia compresa tra i 6 e i 2 metri dalla porta sar\u00e0 gialla, dai 2 metri alla linea di porta rossa e cos\u00ec via.\nPorte.\nLa porta \u00e8 lo strumento che delimita la linea che la palla deve attraversare per segnare un punto; durante una partita di pallanuoto ne vengono impiegate due, una per ogni squadra. Queste sono formate da due assi verticali, dette montanti, e una orizzontale posizionata sopra di esse, la traversa. Il tutto deve avere una tinta unica di colore bianco. Il galleggiamento delle porte \u00e8 dovuto a una sezione apposita posizionata sotto di esse.\nLe porte, per essere omologabili, devono comprendere una lunghezza di 3 metri tra un montante e l'altro, la traversa deve essere posta a 90 centimetri dal pelo dell'acqua e la rete deve essere attaccata sia ai montanti che alla barra trasversale in modo da chiuderne completamente lo specchio. Le altezze e le distanze variano in caso di campionati giovanili.\nPallone.\nIl pallone da pallanuoto, usato anche nelle varianti dello sport, \u00e8 caratterizzato dalla sua superficie molto ruvida, che permette una pi\u00f9 agevole presa utilizzando un'unica mano, nonostante le discrete dimensioni del pallone.\nNel corso della storia il pallone usato in questa disciplina ha subito delle frequenti modifiche. Inizialmente, nel XIX secolo, si utilizzava una palla di gomma, che venne poi sostituita dal pallone di cuoio usato nel calcio; questo, assorbendo l'acqua, diveniva per\u00f2 eccessivamente pesante. Cos\u00ec, nel 1936, James Smith, un allenatore di pallanuoto, progett\u00f2 un pallone che era dotato di una camera d'aria gonfiabile e di un rivestimento in tessuto di gomma. Inizialmente rosso, il pallone divent\u00f2 giallo per acquisire visibilit\u00e0, per venire poi dotato in epoca moderna di una striscia centrale colorata. tuttavia i recenti palloni sono di diverse colorazioni, nelle quali \u00e8 presente il colore giallo o bianco. In Italia, per i campionati di Serie A1, A2 e di serie B \u00e8 obbligatorio l'uso di palloni Arena Waterpolo Ball Italia, con colorazione tricolore.\nIl pallone da pallanuoto pesa 400-450 grammi ed \u00e8 gonfiato a una pressione relativa di 90-97\u00a0kPa (13-14\u00a0psi) per gli uomini e 83-90\u00a0kPa (12-13\u00a0psi) per le donne. La circonferenza dei palloni \u00e8 di 68-71\u00a0cm per gli uomini e di 65\u201367\u00a0cm per le donne. la misura dei palloni degli uomini \u00e8 detta \"5\", mentre quella delle donne \u00e8 \"4\".\nAbbigliamento.\nI giocatori durante una partita di pallanuoto indossano un abbigliamento specifico, idoneo all'attivit\u00e0. Sul capo portano una cuffia da pallanuoto, chiamata anche \"calotta\", la quale ha due scopi principali: quello di permettere all'arbitro di identificare i giocatori e la loro squadra di appartenenza e quello di proteggere gli stessi atleti. Essa \u00e8 dotata di due protezioni rigide per le orecchie, che proteggono da eventuali urti.\nIl costume, altro indumento utilizzato nella pallanuoto, presenta delle differenze tra quello maschile e quello femminile. I pallanuotisti indossano il costume a slip, mentre le omologhe femmine il costume intero, generalmente del tutto chiuso anche sul dorso. Solitamente i costumi riportano il logo o i colori societari. Gli atleti, per via del grande agonismo che \u00e8 presente in questo sport, indossano per regolamento sopra il primo un ulteriore costume, chiamato \"copricostume\"; ci\u00f2 a causa dei frequenti contatti con gli avversari, dove accade spesso che il proprio marcatore si aggrappi all'indumento, col rischio di strapparlo. Ci\u00f2 accade soprattutto nelle competizioni femminili, in quanto il costume intero offre un \"appiglio\" pi\u00f9 ampio per le trattenute.\nAlcuni pallanuotisti inoltre utilizzano il paradenti per evitare lesioni a denti, gengive e labbra. Questo strumento ha un'importante funzione protettiva per eventuali colpi al volto, ma molti pallanuotisti non lo utilizzano, per timore che esso interferisca con la respirazione, e di conseguenza con la propria prestazione \u2014 anche se \u00e8 stato scientificamente dimostrato che il paradenti non altera le performance degli sportivi.\nDirettori di gara.\nPer le competizioni FIN (Federazione Italiana Nuoto) secondo il regolamento ad arbitrare una partita devono essere presenti arbitri e giudici di porta ma in quelle giovanili i giudici di porta non sono presenti. Esistono varie possibilit\u00e0 riguardo alla composizione della commissione arbitraria. Possono essere presenti due arbitri e due giudici di porta, due arbitri senza giudici di porta oppure un arbitro e due giudici di porta. Oltre ai citati direttori di gara devono essere presenti cronometristi e segretari (giudici di gara). Questi hanno il compito di cronometrare i periodi di possesso palla di ogni azione, per fare in modo che esso non superi il limite imposto dal regolamento, cronometrare i periodi effettivi di gioco, segnare il punteggio della partita e cronometrare il periodo relativo all'espulsione di un giocatore e segnalarne il rientro.\nDurata del gioco.\nLa durata di una partita \u00e8 di quattro periodi, ognuno di 8 minuti effettivi. Per ottenere un cronometraggio effettivo il tempo viene fermato ad ogni fallo, gol e timeout. Il cronometro viene fatto ripartire nel momento in cui la palla lascia la mano del giocatore che ne effettua la rimessa in gioco. \u00c8 presente un intervallo di due minuti tra il primo e il secondo periodo e tra il terzo e il quarto, mentre sono previsti tre minuti di pausa tra il secondo e il terzo periodo.\nSe al termine dei tempi regolamentari in una partita dove \u00e8 richiesto un risultato definitivo il punteggio \u00e8 ancora di parit\u00e0, dopo una pausa di cinque minuti si procede ad una serie da cinque tiri di rigore; in caso di parit\u00e0 si procede ad oltranza come nel calcio ma continuando con gli stessi cinque giocatori.\nFalli, scorrettezze e sanzioni disciplinari.\nNella pallanuoto si effettua una principale distinzione dei falli: i falli semplici e i falli gravi.\nI \"falli semplici\" non comportano sanzioni disciplinari, ma una punizione a favore dell'avversario. Si considerano falli semplici quelli che ostacolano o impediscono in qualche modo la libera circolazione di un avversario che non detiene il possesso della palla. Inoltre sono considerate falli semplici altre infrazioni al regolamento, come mettere completamente il pallone sott'acqua (detto in gergo \"palla sotto\"), toccare il pallone con entrambe le mani contemporaneamente (portieri esclusi), respingere la palla con il pugno chiuso (portieri esclusi), partire prima del fischio dell'arbitro, spruzzare in faccia all'avversario, nuotargli sopra (senza esagerare), proteggere la palla in modo scorretto o mantenere (sia come singolo che come squadra) il possesso palla per pi\u00f9 di 30 secondi senza tirare nella porta avversaria..\nI \"falli gravi\" comportano l'espulsione di chi li commette; un giocatore espulso deve recarsi nell'apposita zona chiamata in gergo \"pozzetto\" e non pu\u00f2 partecipare al gioco per venti secondi, nei quali la squadra avversaria \u00e8 in \"superiorit\u00e0\" . Al termine dei venti secondi, il giudice incaricato alza una bandierina blu o bianca (a seconda della squadra di appartenenza del giocatore) che sta ad indicare il rientro del giocatore; se egli non dovesse entrare o uscire correttamente nel/dal pozzetto, viene espulso con effetto immediato e alla squadra avversaria viene assegnato un tiro di rigore. Alla terza espulsione il giocatore non pu\u00f2 pi\u00f9 rientrare in campo e deve essere sostituito. Si considerano falli gravi lo sferrare intenzionalmente calci o gomitate all'avversario, strattonarlo, trattenerlo o affondarlo. Inoltre \u00e8 considerato un fallo grave commettere un fallo semplice con l'intento di evitare un probabile gol avversario.\nEsistono inoltre altre due categorie di falli rientranti nella categoria dei \"falli gravi\" che comportano punizioni pi\u00f9 severe, nelle quali rientrano ad esempio lo sferrare intenzionalmente calci, pugni, testate, gomitate o similia all'avversario, dette \"gioco violento\" e \"brutalit\u00e0\".\nIl \"gioco violento\" o la \"brutalit\u00e0\" comportano l'espulsione immediata e definitiva del giocatore che le ha commesse e nel caso della \"brutalit\u00e0\" un tiro di rigore contro la squadra del giocatore che ha commesso il fallo, la quale sar\u00e0 inoltre costretta a giocare con un uomo in meno per quattro minuti effettivi. La \"brutalit\u00e0\" comporta anche una squalifica per almeno due turni del giocatore sanzionato e una ammenda automatica per la sua squadra. La severit\u00e0 nel sanzionare il fallo brutale deriva proprio dalla volont\u00e0 di evitare la violenza in questo gioco gi\u00e0 molto agonistico.\nViene assegnato il tiro di rigore dai cinque metri quando un difensore compie un fallo grave all'interno della linea dei cinque metri interferendo con una chiara occasione da rete. I difensori che fiancheggiano il tiratore al momento del rigore gli devono stare ad almeno due metri di distanza. Il giocatore, posizionato sulla linea dei cinque metri con la palla appoggiata sull'acqua accanto a lui, al fischio dell'arbitro deve immediatamente afferrarla e concludere a rete, altrimenti il rigore \u00e8 considerato nullo. Vi \u00e8 stato uno scandalo mediatico su questo punto dei rigori ai mondiali di Barcellona del 2013. Una giocatrice italiana stava tirando un rigore quando l'arbitro (il quale non aveva neanche fischiato) decret\u00f2 la vittoria della Grecia, avversaria del Setterosa, poich\u00e9 secondo lui \"la giocatrice non aveva scoccato il tiro al momento del fischio\". Questa vittoria permise alle elleniche di raggiungere la semifinale.\nRuoli e schemi di gioco.\nNella pallanuoto i ruoli principali sono cinque: portiere, difensore, attaccante, centrovasca e centroboa. La disposizione tipica della pallanuoto \u00e8 un semicerchio formato dai suddetti elementi, che al suo interno contiene il sesto giocatore, il centroboa. I ruoli vengono spesso associati a un numero da uno a sei, partendo dall'ala destra arrivando fino a quella sinistra.\nIl \"portiere\", non partecipando alla fase offensiva, non possiede un numero che lo identifichi. Ha il compito di difendere la propria porta per evitare di far segnare punti alla squadra avversaria. Per fare ci\u00f2, a differenza degli altri giocatori, pu\u00f2 toccare la palla con entrambe le mani contemporaneamente, respingere la palla con il pugno chiuso e spingersi sul fondo della piscina. \u00c8 distinguibile dagli altri giocatori per la sua calotta, dal colore rosso.\nGli \"attaccanti\" (1,5) sono i due pallanuotisti pi\u00f9 avanzati e defilati, dato che si posizionano sulla linea dei due metri. Nella numerazione vengono identificati con il numero uno, attaccante destro, e cinque, attaccante sinistro. L'attaccante destro solitamente \u00e8 un pallanuotista mancino; ci\u00f2 perch\u00e9 la fascia destra del campo \u00e8 ritenuta la fascia migliore, gergalmente detto \"lato giusto\", per le caratteristiche dei mancini, cio\u00e8 la zona del campo dove possono ricevere palla e concludere con pi\u00f9 facilit\u00e0. Oggigiorno il termine attaccante viene spesso sostituito con il termine Ala considerando il ruolo e la posizione analoga alle Ali calcistiche poste ai lati del centravanti, ruolo che nella pallanuoto \u00e8 svolto dal centroboa.\nI \"difensori\" (2,4) sono, dopo il centrovasca, i giocatori pi\u00f9 arretrati. Spesso \u00e8 da loro che viene eseguito il tiro a rete. A loro \u00e8 assegnato il compito di essere i primi a ripiegare in fase difensiva. Nella numerazione sono contrassegnati dal numero due, difensore destro, e quattro, difensore sinistro. Gergalmente possono venire chiamati anche mezze ali oppure mezz' ali.\nIl \"centrovasca\", (3) chiamato \"marcatore\" quando ricopre il ruolo difensivo, \u00e8 il giocatore pi\u00f9 arretrato del semicerchio. Il suo ruolo offensivo \u00e8 quello di regista, trovandosi a met\u00e0 del semicerchio; importante \u00e8 il suo compito nella fase difensiva, dato che gli \u00e8 assegnata la marcatura del centroboa avversario, ed \u00e8 deputato a ostacolarne i movimenti per evitare che egli concluda a rete da distanza ravvicinata.\nIl \"centroboa\" (6) \u00e8 il giocatore pi\u00f9 vicino alla porta avversaria. Svolge un ruolo fondamentale nella fase d'attacco; infatti nella pallanuoto moderna il passaggio verso di esso fa da perno all'azione offensiva. Il fine principale del centroboa \u00e8 quella di riuscire a concludere a rete da breve distanza, oppure quella di ottenere l'espulsione del proprio marcatore. Per concludere a rete il giocatore, che si trova solitamente spalle alla porta, deve utilizzare varianti del tiro classico come il tiro a sciarpa o la rovesciata(detta anche beduina). Questi tipi di conclusione permettono al giocatore di scagliare il pallone verso la porta senza doversi girare. Essendo il gioco moderno incentrato sul centroboa, le tattiche difensive hanno lo scopo o di ostacolare i passaggi verso di esso o di limitarne lo spazio a sua disposizione e i movimenti.\nNel primo caso si attua una strategia chiamata \"difesa a uomo\" o \"pressing\". In questo schema i difensori marcano in maniera molto ravvicinata gli attaccanti della squadra avversaria per impedire che essi lo possano servire facilmente. Il centrovasca svolge un ruolo fondamentale: ha il compito di gestire e coordinare le dinamiche difensive, in secondo al portiere; il centrovasca cerca inoltre di porsi \u201cin anticipo\u201d, ovvero dinanzi l\u2019attaccante frapponendosi tra questo e la palla. Ruota la propria posizione in funzione degli spostamenti del pallone operati dai giocatori avversari cercando inoltre di impedire il sopraggiungere del pallone all\u2019attaccante centrale.\nNel secondo caso si attua una strategia chiamata \"difesa a zona\" chiamata generalmente dal portiere quando vede che il marcatore non \u00e8 pi\u00f9 in anticipo ma \u00e8 dietro al centroboa. In questo schema la difesa raddoppia la marcatura sul centroboa. Ci\u00f2 avviene mediante l'arretramento del marcatore del centrovasca, che chiude il pallanuotista in una morsa, tra lui e il marcatore del centroboa. Ovviamente \u00e8 conseguenza inevitabile che per raddoppiare la marcatura un giocatore rimanga libero; per riparare a ci\u00f2 il giocatore che ha chiuso da davanti il centroboa alza il braccio cercando di murare il tiro dell'attaccante; oppure, i marcatori degli esterni si dispongono tra il proprio uomo e il centrovasca, cos\u00ec da poter coprire ugualmente gli spazi e aumentare la difficolt\u00e0 dei passaggi della squadra avversaria. Tale schema difensivo prende il nome di zona M poich\u00e9 i difendenti si dispongono in maniera tale che, osservando tale disposizione dall\u2019alto, sembra una lettera M.\nUomo in pi\u00f9.\nNel gergo della pallanuoto, con il termine \"uomo in pi\u00f9\" si indica la superiorit\u00e0 numerica di una delle due squadre, causata da un fallo grave, e quindi con conseguente espulsione, di un giocatore.\nQuando una squadra si trova in superiorit\u00e0 numerica, ossia con un \"uomo in pi\u00f9\", essa tende ad attaccare la squadra avversaria cercando di trovare un varco per tirare. Seguendo questo concetto, gli attacchi in superiorit\u00e0 numerica sono caratterizzati da velocit\u00e0 e precisione nei passaggi, il che obbliga ad un grande sforzo i difensori, costretti a fare avanti e indietro per coprire la porta. Si attacca la difesa spesso con 4 uomini sulla linea dei due metri tra cui 2 sui pali. Questo per\u00f2 non \u00e8 l'unico metodo per giocare l'uomo in pi\u00f9; infatti esistono altri schemi come il 3 3 che dispone tre uomini sulla linea dei due metri e tre su quella da cinque.\nQuando, al contrario, una squadra si trova in inferiorit\u00e0 numerica, essa tende a far posizionare i difensori in una posizione intermedia rispetto agli attaccanti, in modo da coprire la porta ma contemporaneamente senza essere troppo distanti dal giocatore libero. Generalmente si dispongono 3 difensori sulla linea dei 2 metri tra i vari attaccanti e due a met\u00e0 strada tra la linea dei 2 metri e quella dei 5 a protezione della porta ma pronti a pressare i due attaccanti posti sulla linea dei 5 per chiudere il pi\u00f9 possibile lo specchio aiutando in tal modo il portiere.\nNel caso in cui avvengono due espulsioni per una stessa squadra, si parla di \"doppia superiorit\u00e0 numerica\". In questa situazione, molti allenatori tendono a far arretrare un uomo che non parteciper\u00e0 all'azione, cos\u00ec da creare una situazione di \"uomo in pi\u00f9\".\nFondamentali.\nNuotata.\nDato che la pallanuoto \u00e8 uno sport sviluppatosi sulle basi del nuoto, uno dei movimenti fondamentali \u00e8 la \"nuotata\", che permette ai giocatori di spostarsi dentro l'acqua. A differenza del tipico stile del nuoto, nella pallanuoto spesso si nuota con la testa fuori dall'acqua, con la bracciata molto corta. La prima caratteristica consente di seguire costantemente l'evoluzione del gioco, mentre la seconda facilita il controllo della palla durante la nuotata.\nA seconda della fase di gioco che si viene a creare vengono usati pi\u00f9 stili di nuotata, che posseggono delle caratteristiche atte ad affrontare ogni situazione nel migliore modo possibile.\nLa \"nuotata a forbice\", detta anche \"Trudgeon\" dal nome del suo inventore, \u00e8 uno stile che viene utilizzato frequentemente nella pallanuoto, viste le potenti accelerazioni che riesce a imprimere alla nuotata. \u00c8 l'unione di due stili: si effettua una gambata rana ogni bracciata stile libero. Da ci\u00f2 scaturisce l'andatura a balzi che contraddistingue questo stile. Questa nuotata permette un ottimo galleggiamento, permettendo di conseguenza di mantenere la testa fuori dall'acqua senza problemi, s\u00ec da seguire lo svolgimento dell'azione durante il movimento. Un buon pallanuotista deve essere rapido nei movimenti e nel passare da una posizione orizzontale(tipica del nuotatore) che viene adottata dal giocatore per i trasferimenti da lato a lato,ad una verticale (o semiverticale in acqua) che invece gli consente di poter passare la palla ai compagni e tirare verso la porta. Questa tecnica \u00e8 ampiamente adoperata soprattutto nelle azioni di contropiede in particolare caso quando il difensore insegue l\u2019attaccante a poca distanza. La nuotata a Trudgeon consente a chi attacca di poter passare rapidamente alla posizione di tiro rendendo vano il tentativo di ostacolare l\u2019azione da parte del difendente.\nLa \"nuotata a bicicletta\" viene utilizzata per mantenere costantemente il corpo fuori dall'acqua quando si \u00e8 in posizione verticale. Prende il nome dal movimento che viene effettuato, che ricorda il movimento delle gambe durante la pedalata. Per eseguire tale nuotata bisogna flettere alternativamente le gambe tenendo il piede \"a martello\", spingendo prima verso l'esterno e poi verso il basso. Si pu\u00f2 definire anche come una nuotata a rana a gambe alternate le quali non sforbiciano contemporaneamente generando il tipico stile. La posizione non \u00e8 completamente distesa come nel caso della nuotata a rana classica ma leggermente inclinata rispetto al piano orizzontale. Il movimento delle gambe in velocit\u00e0 assume una caratteristico andamento che ricorda il modo di girare delle eliche delle navi. In inglese viene definita \"eggbeater\" (sbattiuova, frusta) perch\u00e9 la gambata descrive la forma dello sbattiuova quando \u00e8 in funzione.\nLa \"nuotata a dorso\" viene utilizzata per il ritorno in difesa o per la ricezione dei lanci lunghi. Il dorso eseguito nella pallanuoto differisce da quello del nuoto vero e proprio dal piegamento del busto, che \u00e8 molto pi\u00f9 vicino alle ginocchia, quasi ad assumere una posizione per sedersi, cos\u00ec da poter mantenere la testa pi\u00f9 alta e di conseguenza avere una miglior visuale di gioco.\nPassaggio.\nIl \"passaggio\" \u00e8 un fondamentale che serve principalmente nella fase offensiva. Nella pallanuoto il passaggio di palla da un giocatore a un altro avviene continuamente e in modo rapido e preciso. Ci\u00f2 serve per disorientare la difesa e a trovare un giocatore con lo specchio della porta libero. Esistono due tipi principali di passaggio: il \"passaggio sulla mano\" e il \"passaggio sull'acqua\".\nIl passaggio sulla mano (ingl. \"air pass\" o \"dry pass\") consiste nel passare la palla a un giocatore direzionandola verso la mano del ricevente, cos\u00ec da facilitare la presa al volo della palla. Questo tipo di passaggio viene utilizzato solitamente tra i giocatori che formato il semicerchio esterno, che creano cos\u00ec una fitta e rapida rete di scambi prima di andare alla conclusione.\nIl passaggio sull'acqua (ingl. \"wet pass\") consiste nel passare la palla a un giocatore direzionandola sull'acqua, in una zona vicina al ricevente. Questo tipo di passaggio viene utilizzato solitamente dai giocatori del semicerchio esterno per servire il centroboa, che avendo la palla davanti a s\u00e9 e la porta alle spalle pu\u00f2 concludere a rete con una \"rovesciata\" o una \"sciarpa\" invece nelle controfughe il passaggio pu\u00f2 avvenire \"a volo\" con tiro,o in caso con nuotata a dorso una deviazione.\nTiro a pallanuoto.\nIl \"tiro\" \u00e8 un fondamentale della pallanuoto il cui fine \u00e8 quello di scagliare la palla nella porta avversaria. Il movimento si divide in due fasi, \"trazione\" e \"tiro\": la prima \u00e8 la fase di preparazione alla seconda. Durante essa il pallanuotista, con la mano libera, esercita una pressione continua sull'acqua, che accompagnata da un movimento rotatorio delle gambe, chiamate \"gambe a bicicletta\", permette l'elevazione del busto. Contemporaneamente con l'altra mano solleva la palla e con una rotazione del busto carica il tiro portando la palla dietro la nuca.\nLa seconda fase, il tiro, consiste nello scaricare la potenza accumulata con la trazione, scagliando con un movimento rapido del braccio la palla verso la porta avversaria. Per un tiro ottimale, oltre alla qualit\u00e0 balistica del giocatore, sono importanti una buona coordinazione e una ottima elevazione, risultato della fase preparatoria.\nIn alternativa al \"tiro classico\" esistono molteplici varianti, frutto di un adattamento del tiro alle varie situazioni che si possono verificare durante una partita, come il trovarsi spalle alla porta o dover tirare durante la nuotata.\nIl \"tiro a schizzo\" \u00e8 una variante del \"tiro classico\" che viene utilizzato quando si \u00e8 a una distanza ravvicinata rispetto allo specchio della porta. Il tiro consiste nel sollevare leggermente la palla con una mano e impattarla con le dita dell'altra, con la quale si sta terminando la bracciata. Questo tiro consente di concludere con estrema velocit\u00e0 ma scarsa potenza, a causa della poca forza che si riesce ad imprimere al pallone.\nIl \"tiro di polso\" \u00e8 una variante del \"tiro classico\" che viene utilizzato quando si \u00e8 a una distanza ravvicinata rispetto allo specchio della porta; consiste nel concludere a rete senza uscire con il busto dall'acqua, cio\u00e8 non eseguendo la fase di trazione, e scagliare la palla verso la porta con la sola forza del polso.\nIl \"tiro a colonnello\" \u00e8 una variante del \"tiro classico\" che viene utilizzato quando si \u00e8 a una distanza ravvicinata rispetto allo specchio della porta. Il tiro consiste nell'afferrare la palla con il braccio disteso sull'acqua, trascinarla indietro, prima affondandola e poi lasciandola riemergere. Posizionando la palla all'altezza del viso, con il braccio intraruotato fuori dall'acqua si fa forza su di esso per lanciare la palla verso la porta. Questo tiro consente di concludere durante la fase di nuotata.\nIl \"tiro a sciarpa\" \u00e8 una variante del \"tiro classico\" che viene utilizzato quando si \u00e8 di spalle o in posizione laterale rispetto allo specchio della porta. Il tiro prende il nome dal movimento che si effettua durante questo tiro, che ricorda il gesto per indossare una sciarpa. Infatti il giocatore afferra la palla e con un movimento semicircolare verso la spalla opposta scaraventa la palla verso la porta.\nLa \"rovesciata\", nota anche come \"beduina\", \u00e8 una variante del \"tiro classico\" che viene utilizzato quando si \u00e8 di spalle o in posizione laterale rispetto allo specchio della porta. Per eseguire questo tiro bisogna afferrare la palla bloccandola tra il palmo e il polso ed eseguire un movimento di novanta gradi verso destra (sinistra se mancini) durante il quale si lascia la palla.\nLa \"palomba\", detta anche \"palombella\", \"colomba\" o \"colombella\", \u00e8 una variante del \"tiro classico\" il cui scopo \u00e8 quello di scavalcare il portiere. Per eseguire questo tiro bisogna eseguire la fase di trazione e, invece di imprimere potenza alla palla, distendere il braccio per darle una traiettoria morbida che punti a scavalcare il portiere.\nOrgani di governo.\nIl maggior organo di governo di pallanuoto a livello internazionale \u00e8 la Federazione Internazionale di Nuoto (FINA), che ha sede a Losanna, in Svizzera. Ad essa sono affiliate cinque confederazioni continentali che coordinano la pallanuoto nei propri paesi associati.\nCompetizioni internazionali.\nGiochi olimpici.\nLa pallanuoto maschile fu uno dei primi sport di squadra ad apparire alle Olimpiadi, venendo introdotto nel 1900 in occasione dell'edizione di Parigi. La pallanuoto femminile, invece, comparve per la prima volta nel programma olimpico nel 2000, nell'edizione di Sydney, dopo le insistenti richieste della nazionale femminile australiana per l'inserimento della pallanuoto femminile tra gli sport olimpici. La persistenza delle australiane fu premiata anche dalla vittoria del primo oro olimpico, conquistato nella finale contro gli Stati Uniti grazie a un gol da notevole distanza segnato all'ultimo minuto.\nTra i recordman della pallanuoto alle Olimpiadi troviamo Manuel Estiarte, che partecip\u00f2 a sei edizioni consecutive, riuscendo ad andare a segno in quattro di queste. Debutt\u00f2 a diciannove anni al torneo Olimpico laureandosi capocannoniere della competizione al suo esordio. Nelle sei manifestazioni a cui ha preso parte ha segnato centoventisette gol con la Nazionale spagnola.\nDezs\u0151 Gyarmati detiene il record per il maggior numero di medaglie vinte consecutivamente \u2014 ben cinque \u2014 di cui tre ori, un argento e un bronzo. Invece lo spagnolo Alfonso Tusell e l'inglese Charles Smith sono rispettivamente il pi\u00f9 giovane (14 anni) e il pi\u00f9 anziano (45 anni) partecipante alla competizione.\nProbabilmente la partita di pallanuoto pi\u00f9 famosa \u00e8 quella delle Olimpiadi estive del 1956, tra Ungheria e Unione Sovietica, valevole per le semifinali del torneo maschile, ribattezzata partita del sangue nell'acqua. La partita, finita quattro a zero per gli ungheresi, fu uno dei match pi\u00f9 violenti nella storia della pallanuoto. Simbolo degli avvenimenti fu Ervin Z\u00e1dor che, colpito dal pallanuotista sovietico Valentin Prokopov, usc\u00ec sanguinante fuori dall'acqua scatenando la furia dei tifosi ungheresi.\nCampionati mondiali di pallanuoto.\nIl \"FINA World Water Polo Championship\", comunemente detto in Italia campionato mondiale di pallanuoto, \u00e8 la pi\u00f9 importante competizione organizzata dalla FINA e in campo internazionale. Chi vince il torneo si aggiudica il titolo di campione del mondo. Ogni edizione prevede due tornei: quello maschile, la cui prima edizione si disput\u00f2 nel 1973 a Belgrado, e quello femminile, che invece inizi\u00f2 a disputarsi nel 1986 a Madrid. La competizione si svolge nel contesto dei campionati mondiali di nuoto.\nLa cadenza dell'evento fu inizialmente aperiodica. Tra una edizione e l'altra passava un periodo che poteva variare dai due ai cinque anni. Solo nel 2001 la FINA stabil\u00ec la cadenza biennale dell'evento, la quale \u00e8 ancora in atto. Dal 2003 i due tornei, maschile e femminile, si giocano simultaneamente ed hanno il medesimo numero di squadre partecipanti, sedici.\nAttualmente la nazionale detentrice del titolo \u00e8 l'.\nWater Polo World League.\nLa \"FINA Water Polo World League\" \u00e8 una competizione internazionale organizzata dalla FINA. Competizione di nascita recente, vede la sua prima edizione maschile nel 2002 e la prima edizione femminile nel 2004. Da allora entrambi i tornei si svolgono ininterrottamente con cadenza annuale. In campo maschile la Serbia detiene il record del maggior numero di podi, sei in otto edizioni, e il record del maggior numero di ori conquistati, quattro. In campo femminile, invece, il primato va agli Stati Uniti, vincitori di quattro delle sei edizioni.\nWater Polo World Cup.\nLa \"FINA Water Polo World Cup\" (it: \"Coppa del Mondo di pallanuoto\") \u00e8 una competizione internazionale organizzata dalla FINA. Ogni edizione prevede due tornei: quello maschile e quello femminile. Entrambi i tornei vedono la loro prima edizione nel 1979. Il torneo maschile nell'edizione disputatasi a Fiume, ex Jugoslavia, e quello femminile nell'edizione disputatasi a Merced, Stati Uniti d'America.\nIl torneo maschile si \u00e8 svolto regolarmente ogni due anni fino al 1999 e ogni quattro anni a partire dal 2002; il torneo femminile, invece, ha avuto nel corso della sua storia una programmazione casuale, che si \u00e8 interrotta nel 2002, da quando si svolge regolarmente ogni quattro anni.\nLa modalit\u00e0 di partecipazione \u00e8 variata dopo l'edizione del 2006. Fino ad allora era la stessa FINA a proporre la partecipazione alle otto squadre nazionali qualificatesi ai quarti di finale dell'ultimo campionato mondiale, che avrebbero preso parte alla competizione. La prassi cambi\u00f2 nel 2010; la nuova formula permetteva l'accesso alla competizione alle prime tre nazionali classificate al campionato mondiale precedente e la migliore rappresentativa di ognuno dei cinque continenti.\nVarianti.\nCanoa polo.\nLa \"canoa polo\" \u00e8 uno sport che si \u00e8 evoluto principalmente dalla pallanuoto. Le regole fondamentali sono le stesse: le partite si giocano su uno specchio d'acqua e si usa un regolare pallone da pallanuoto. A differenza della pallanuoto, i giocatori sono equipaggiati con una canoa e una pagaia. \u00c8 obbligatorio indossare durante la partita un corpetto protettivo e un casco munito di griglia per proteggere i giocatori da eventuali impatti.\nQuesto sport, praticato per la prima volta intorno al 1938, si \u00e8 sviluppato notevolmente dopo la pallanuoto, e ancor pi\u00f9 tardi diffuso. Inizi\u00f2 ad essere praticato da un maggior numero di atleti negli anni settanta, quando venne usato come alternativa ai normali allenamenti di canoa, diffondendosi presto in tutta l'Europa.\nInner tube water polo.\nL\"'inner tube water polo\" \u00e8 uno sport derivato dalla pallanuoto. Nell'inner tube water polo, abbreviato anche ITWP, i giocatori, escluso il portiere, giocano all'interno di pneumatici. Questa caratteristica consente a chiunque, anche ai giocatori occasionali, di praticare uno sport simile alla pallanuoto senza fare un eccessivo sforzo fisico. Ci\u00f2 \u00e8 dovuto al fatto che gli pneumatici tengono a galla i giocatori e impediscono i veloci sprint tipici della pallanuoto.\nQuesto sport \u00e8 principalmente praticato nelle universit\u00e0 da squadre miste, ma vengono svolti tornei anche da persone adulte. Le regole, anche se quasi uguali a quelle della pallanuoto, non sono uniformi, e variano a seconda della zona in cui \u00e8 praticato. Il risultato finale pu\u00f2 essere determinato dai gol segnati, come nella pallanuoto e dagli autori dei gol. Infatti \u00e8 in uso in alcune zone la regola di assegnare due punti se a segnare un gol \u00e8 una ragazza.\nAltre varianti.\nIl \"surf polo\" \u00e8 una variante della pallanuoto sulle spiagge di Waikiki, Hawaii, diffuso tra il 1930 e il 1940. L'elaborazione di questa variante \u00e8 attribuita a Louis Kahanamoku, fratello di Duke Kahanamoku. A differenza della pallanuoto, in questa variante i partecipante giocano cavalcando una tavola da surf.\nLa \"beach waterpolo\" \u00e8 una variante della pallanuoto ideata nel 1995 da Gualtiero Parisio, ingegnere napoletano ed ex pallanuotista del Circolo Canottieri Napoli. Questa variante ha delle regole semplificate rispetto alla pallanuoto e le dimensioni del campo da gioco sono ridotte. Invece del cronometraggio viene usato il \"gioco a set\". Questo sport si pratica solitamente in acque aperte, come laghi, mari o fiumi.\nPallanuoto nell'arte.\nLa pallanuoto, data la sua poca diffusione nei vari continenti, \u00e8 stata raramente al centro di rappresentazioni artistiche come film, rappresentazioni o dipinti.\nL'attore Carlo Pedersoli (Bud Spencer) ha giocato a pallanuoto professionista (Giochi del Mediterraneo del 1955).\nUno dei pochi film che vede la pallanuoto come protagonista \u00e8 \"Palombella rossa\", uscito nel 1989, diretto e interpretato da Nanni Moretti. La quasi totalit\u00e0 delle scene del film si svolgono nella piscina delle Terme di Acireale durante una partita di pallanuoto. Anche grazie a questo film Nanni Moretti fu insignito del Gold Medallion Award della Swimming Hall of Fame, premio che viene assegnato annualmente a un ex nuotatore o pallanuotista che si \u00e8 distinto in campo culturale.\nNel 1952, invece, venne emesso nel Lussemburgo il primo francobollo dedicato alla pallanuoto in occasione dei Giochi della XV Olimpiade di Helsinki. Esso, dal valore di tre franchi, rappresentava due giocatori di pallanuoto durante una partita. A esso nel tempo iniziarono a seguire altri francobolli dedicati a tale sport.\nNel 1994 l'Italia emise un francobollo da 750 lire dedicato ai campionati mondiali di nuoto rappresentate un pallanuotista. Esso per\u00f2 conteneva un grossolano errore: il pallanuotista aveva sul capo una calottina rossa con il numero nove, cosa impossibile in quanto la calottina rossa \u00e8 riservata esclusivamente ai portieri, che sono obbligati ad avere il numero uno o il numero\ntredici."}
{"id": "3422", "revid": "466539", "url": "https://it.wikipedia.org/wiki?curid=3422", "title": "Pentathlon moderno", "text": "Il pentathlon moderno \u00e8 uno sport multidisciplinare in cui gli atleti competono in cinque diverse discipline:\nL'aggettivo \"moderno\" serve a distinguerlo dal pentathlon \"tradizionale\" che veniva disputato durante i Giochi olimpici antichi, le cui cinque prove erano:\nStoria.\nIl pentathlon moderno fu inventato dal barone Pierre de Coubertin, il fondatore dei moderni Giochi olimpici. Cos\u00ec come nell'antichit\u00e0 le cinque prove del pentathlon servivano a saggiare le capacit\u00e0 del soldato ideale dell'epoca, de Coubertin pens\u00f2 ad una competizione che simulasse l'esperienza di un soldato della sua epoca (a cavallo tra l'Ottocento e il Novecento) dietro le linee nemiche: doveva cavalcare un cavallo non suo, combattere con la pistola e con la spada, nuotare, e correre.\nLa prima gara di pentathlon moderno si svolse alle Olimpiadi del 1912, e venne vinta dallo svedese G\u00f6sta Lillieh\u00f6\u00f6k. Lo statunitense George Patton, che sarebbe poi diventato il generale Patton della seconda guerra mondiale, arriv\u00f2 quinto.\nData l'ispirazione militare, la competizione era solo maschile; soltanto da Sydney 2000 \u00e8 stata istituita anche la gara per le donne. Dai Giochi del 1952 venne aggiunta anche la prova a squadre, poi soppressa dal 1992. A partire dal 1949, negli anni non olimpici si svolge il campionato del mondo. Originariamente la competizione si svolgeva in quattro o cinque giorni, la gara di tiro a segno utilizzava pistole a fuoco (calibro 22) e si usavano sagome poste a distanza di che alternativamente rimanevano chiuse per 7 secondi e si aprivano per 3 secondi (tempo utile per alzare l'arma, mirare e fare fuoco); la prova consisteva di 2 serie di 5 colpi di prova e di 4 serie di gara per un totale di 20 colpi. Il torneo di scherma si svolgeva in una giornata intera ed ogni assalto poteva durare 3', tempo necessario per tirare la sola stoccata che ne decretava il vincitore; tutti i concorrenti dovevano incontrare ogni altro partecipanti del torneo. Il concorso di equitazione utilizzava 15 ostacoli per 18 salti totali (gabbia e doppia gabbia) e gli ostacoli potevano avere un'altezza massima di 1.20 metri. Il percorso di corsa era di campestri con un dislivello massimo di e la prova di nuoto prevedeva in cui era permesso di usare lo stile preferito. \nDurante il corso degli anni la disciplina del Pentathlon ha subito numerose ed importanti modifiche fino alla 1996 dove si \u00e8 passati alla gara in un'unica giornata (one-day competition) per velocizzare l'intera durata della gara nel tentativo di far fronte alle richieste del CIO di adeguare la competizione alle esigenze del mondo commerciale e televisivo che necessita di tempi sempre pi\u00f9 stretti e veloci.\nDal 1912, anno della sua introduzione, il pentathlon moderno ha sempre fatto parte del programma olimpico. A ci\u00f2 si aggiunga che \u00e8 l'unica competizione creata appositamente per le Olimpiadi moderne, ideata da De Coubertin stesso. Tuttavia per la sua scarsa popolarit\u00e0 e diffusione, al di fuori dell'Europa orientale, viene considerato uno dei possibili candidati all'esclusione dai futuri Giochi olimpici. Il CIO ha dichiarato che non intende aumentare il numero di sport presenti nel programma olimpico, quindi l'entrata di nuove discipline comporter\u00e0 l'eliminazione di altre.\nLa massima autorit\u00e0 mondiale del pentathlon moderno \u00e8 l'Unione Internazionale Pentathlon Moderno (UIPM), mentre in Italia \u00e8 la Federazione Italiana Pentathlon Moderno (FIPM).\nDiscipline.\nLa versione attuale del pentathlon moderno combina cinque discipline sportive in quattro eventi:"}
{"id": "3423", "revid": "228587", "url": "https://it.wikipedia.org/wiki?curid=3423", "title": "Polo", "text": ""}
{"id": "3425", "revid": "1888309", "url": "https://it.wikipedia.org/wiki?curid=3425", "title": "Paderno d'Adda", "text": "Paderno d'Adda (\"Pad\u00e8rnu\" in dialetto brianzolo, \"Pad\u00e9ren\" in dialetto bergamasco, Paderno fino al 1863) \u00e8 un comune italiano di abitanti della provincia di Lecco in Lombardia. Paderno d'Adda \u00e8 sita nel settore orientale del fiume Adda, all'interno del Parco Adda Nord e dell'ecomuseo Adda di Leonardo. Paderno costituiva un punto di \"strozzatura\" nel percorso fluviale lungo l'Adda. Dopo svariati tentativi, solo nel 1700 fu superato l'ostacolo alla navigazione con la costruzione del naviglio di Paderno, permettendo cos\u00ec il congiungimento tra il Lago di Como e Milano tramite la Martesana.\nStoria.\nIn epoca medievale, Paderno era parte della pieve di Brivio.\nPer ovviare al problema dell'attraversamento dell'Adda, reso difficoltoso dalla presenza di alcune rapide, Leonardo da Vinci progett\u00f2 un sistema di chiuse. L'implementazione del progetto, interrotta alla morte di Ludovico il Moro, venne ripresa solo nel 1574 e fin\u00ec con la realizzazione del naviglio di Paderno.\nMonumenti e luoghi d'interesse.\nArchitetture civili.\nArchitetture legate al fiume Adda.\nA Paderno d'Adda si trova il famoso ponte di Paderno o ponte San Michele. Fu costruito tra il 1887 e il 1889 dalla Societ\u00e0 Nazionale Officine di Savigliano di Cuneo, sotto la direzione dell'ingegnere svizzero Julius Rothlisberger (1851-1911). Il ponte \u00e8 lungo 266\u00a0m ed \u00e8 sostenuto da nove appoggi, che reggono un'arcata metallica di 150\u00a0m di corda e 37,50 di freccia. Nella travata interna del viadotto passa la ferrovia Seregno-Bergamo, sulla parte superiore c'\u00e8 la strada destinata al traffico leggero. L'altezza sul fiume \u00e8 di circa 85 metri.\nPoco lontano dal ponte si trova la centrale idroelettrica Bertini della Edison. Di interesse \u00e8 la casa del guardiano della diga.\nAltro.\nDa segnalare anche il monumento ai caduti (1931), opera dello scultore Giuseppe Mozzanica, inoltre nel cimitero locale \u00e8 sepolto Enzo Bearzot.\nSociet\u00e0.\nEtnie e minoranze straniere.\nGli stranieri residenti nel comune sono 387, ovvero il 10% della popolazione. Di seguito sono riportati i gruppi pi\u00f9 consistenti:"}
{"id": "3426", "revid": "30610", "url": "https://it.wikipedia.org/wiki?curid=3426", "title": "Plantae", "text": "Le piante (Plantae ), dette anche vegetali, sono organismi uni o pluricellulari, eucarioti foto-aerobici, con cloroplasti di origine endosimbiotica primaria. Vi sono pi\u00f9 di specie di piante catalogate. Sono piante gli alberi, gli arbusti o cespugli, le erbe, i rampicanti, le succulente, le felci, i muschi, alghe verdi e molti altri ancora.\nLa maggior parte delle piante sono incluse nel gruppo delle Angiosperme, con circa specie, che si distinguono dagli altri gruppi per la produzione di fiori, seguita, dopo l'impollinazione, dalla formazione di semi racchiusi e protetti all'interno di un frutto.\nLe branche della biologia pi\u00f9 importanti che si occupano dello studio delle piante sono la botanica per la sistematica e l'anatomia, la fisiologia vegetale per il loro funzionamento e l'ecologia vegetale, che studia la distribuzione delle piante e l'effetto dei fattori ambientali che influenzano tale distribuzione, nonch\u00e9 le interazioni tra le piante e gli altri organismi.\nDefinizione.\nPer la biologia le piante hanno alcune caratteristiche fondamentali:\nI limiti precisi del regno delle Piante, per quanto riguarda gli organismi inferiori e in particolare unicellulari, sono stati oggetto di valutazioni in parte discordanti. Inizialmente, il regno delle Piante (pi\u00f9 esattamente il regno Vegetale, vedi sotto) comprendeva anche organismi eterotrofi (come gli animali) come i Funghi, e tutti i batteri e archeobatteri. Successivamente, le Piante vennero ristrette ai soli organismi autotrofi pluricellulari, rimandando tutti gli organismi unicellulari anche autotrofi al regno dei Protisti.\nOggi prevale la tendenza a riportare nel regno delle Piante gli organismi unicellulari autotrofi, purch\u00e9 eucarioti. Ci\u00f2 si applica in particolare alle alghe verdi, tradizionalmente incluse nei Protisti; esse farebbero parte del regno delle Piante, perch\u00e9 hanno cellule con le pareti di cellulosa, contengono lo stesso tipo di clorofilla delle piante terrestri e producono amido con la fotosintesi.\nVi sono anche altre posizioni, come quella degli studiosi che considerano ancora oggi le Piante un gruppo tassonomico ben circoscritto, dal quale ribadiscono l'esclusione delle alghe. Ancora pi\u00f9 controversa \u00e8 la collocazione delle alghe rosse o Rodofite, che hanno una parentela meno stretta delle alghe verdi con le piante superiori. Rimangono unanimemente esclusi i procarioti capaci di fotosintesi, in particolare il gruppo delle alghe azzurre (pi\u00f9 correttamente chiamate Cianobatteri).\nPer la loro semplicit\u00e0 strutturale e la stretta vicinanza filogenetica, le alghe verdi vengono considerate antenate delle piante terrestri. Secondo questa ipotesi, circa 400 milioni di anni fa alcune alghe verdi d'acqua dolce (le Caroficee o le Carofite secondo i diversi inquadramenti tassonomici), facevano capolino sulle rive dei laghi esposte per breve tempo all'aria. Queste sottili fasce verdi intorno alle zone d'acqua erano l'unica vegetazione sulla terraferma, allora completamente deserta.\nSistematica.\nA partire dal XVII secolo, le piante venivano incluse nel pi\u00f9 vasto \u2013 ed allora poco conosciuto \u2013 Regno Vegetale, che comprendeva anche tutti i tipi di alghe, i funghi, i batteri e i licheni. Dal XX secolo, con l'avanzare delle conoscenze scientifiche, i funghi, biochimicamente e filogeneticamente molto pi\u00f9 affini agli animali, vennero ascritti a un separato regno tassonomico, i batteri si ripartirono nei due regni (o, pi\u00f9 correttamente, divisioni) eubatteri e archeobatteri, i licheni vennero riconosciuti come organismi modulari formati dalla simbiosi di un'alga e di un fungo, mentre le alghe della prima classificazione vennero disperse: la maggior parte di quelle microscopiche comprese nelle piante, mentre molte altre, a seconda dei gruppi, divise in ambiti tassonomici differenziati e tuttora in parte controversi.\nNel corso della complessa storia della tassonomia delle piante, i continui cambiamenti apportati dai botanici sistematici hanno cos\u00ec generato diversi raggruppamenti, spesso basati su distinzioni morfologiche e riproduttive. Anche se molti di essi sono ufficialmente in disuso, questi gruppi rimangono tuttora utilizzati in botanica perch\u00e9 offrono una rapida comprensione delle differenze mostrate dagli organismi vegetali, a seguito di una diversa complessit\u00e0 tracciata dal cammino evolutivo.\nCon l'avvento della filogenesi molecolare, molti gruppi inizialmente considerati monofiletici come le Bryophyta, le Gimnosperme o le Charophyta, sono stati suddivisi in linee separate risultando cos\u00ec parafiletici. La pi\u00f9 recente e comprensiva analisi molecolare basata sull'uso di molti marcatori ottenuti dal trascrittoma, tecnica conosciuta come filogenomica o filotrascrittomica ha individuato un forte supporto per la monofilia delle Bryophyta (muschi ed epatiche) e delle Gimnospermee, ma ha anche confermato la parafilia delle Charophyta, rappresentate nel cladogramma sottostante da solo due linee. Una di queste, le Zygnemataceae, sono risultate essere il sister group delle Embryophyta, le piante terrestri.\nEcologia.\nLa fotosintesi condotta dalle piante e dalle alghe \u00e8 la principale fonte di energia e di materia organica (la fitomassa) in quasi tutti gli ecosistemi. Questo processo port\u00f2 ad un radicale cambiamento della composizione dell'atmosfera originaria, causato da un incremento della quantit\u00e0 di ossigeno, che ora ne occupa il 21% del volume. Ci\u00f2 permise lo sviluppo degli organismi aerobi ed in seguito l'approdo della vita nell'ambiente sub-aereo. Grazie all'autotrofia, le piante sono i produttori primari negli ecosistemi terrestri, formando la base della catena alimentare, da cui dipende l'esistenza degli animali e degli altri organismi eterotrofi.\nLe specie vegetali svolgono un'importante funzione all'interno del ciclo dell'acqua (evapotraspirazione) e di altri cicli biogeochimici. Alcune piante si sono coevolute con batteri azotofissatori, essenziali per il ciclo dell'azoto. Inoltre, lo sviluppo radicale ha un ben determinato ruolo nell'evoluzione del suolo (pedogenesi) e, assieme alle chiome che formano il manto vegetale, nel prevenire la sua erosione.\nLe piante sono anche gli organismi dominanti i vari biomi terrestri, i cui nomi derivano proprio dal tipo di vegetazione caratteristica. Numerosi animali si sono coevoluti con le piante, assumendo entrambi forme e comportamenti specializzati a favorire un'associazione mutualistica che, a volte, diviene cos\u00ec stretta da legare le due specie letteralmente per la \"vita\", perch\u00e9 la scomparsa di una particolare pianta provoca l'immediata estinzione della specie animale simbiotica e viceversa. Mentre le piante offrono tane, siti per la riproduzione e cibo in quantit\u00e0, alcuni animali, detti pronubi, favoriscono l'impollinazione dei fiori; altri la dispersione dei semi. Le mirmecofite sono piante coevolutesi con le formiche, che le difendono dagli erbivori o da piante competitrici e le fertilizzano con i loro rifiuti organici, in cambio di una casa e, non sempre, di cibo.\nOltre che con i batteri e gli animali, le piante instaurano frequentemente simbiosi con delle specie fungine tramite le radici, formando un'associazione definita micorriza: i funghi aiutano la pianta per l'assorbimento dell'acqua e dei nutrienti presenti nel suolo; la pianta offre in cambio i carboidrati prodotti con la fotosintesi. Altre specie ospitano al loro interno dei funghi endofitici che proteggono la pianta dagli erbivori mediante la produzione di tossine. Nelle Orchidacee, i semi sono privi o carenti di endosperma e la germinazione non pu\u00f2 avvenire senza l'ausilio di un fungo specifico.\nReattivit\u00e0 delle piante.\nCome tutti gli esseri viventi le piante possono essere sensibili a molecole perch\u00e9 le loro cellule sono dotate di recettori di tali sostanze; usano questi recettori, per esempio, per ricevere informazioni dall'ambiente. Se le cellule delle radici captano la presenza di nutrienti come azoto e fosforo, la crescita delle radici si rivolge verso la direzione degli elementi. Le piante sono anche in grado di reagire in tempo reale a uno stimolo meccanico. Le piante carnivore hanno questa caratteristica. \nAd esempio la dionea ha sulle foglie-trappola dei peli sensibili che rilevano la presenza degli insetti e che consentono alle trappole di chiudersi immediatamente, impiegando meno di un secondo, e la \"Mimosa pudica\" ritrae le foglie se toccata. Le piante individuano la luce grazie a molecole presenti sulle foglie (come i fitocromi) che agiscono da recettori. Diverse specie di piante sono in grado di percepire l'umidit\u00e0 del terreno, la gravit\u00e0, la CO2 (anidride carbonica) o altri composti chimici. Come difesa passiva usano centinaia di molecole, quali l'acido salicilico, la morfina, la nicotina e la caffeina. Queste molecole rendono la pianta poco appetibile o velenosa.\nL'emissione di alcune molecole si verificano in caso di predazione; ad esempio l'artemisia, se ferita, emette dei composti chimici che fanno reagire le piante vicine. Il tabacco, cotone o fagiolo del Per\u00f9, quando sono attaccati da insetti, producono molecole che attirano altri insetti predatori che le liberano dai loro aggressori. Le piante usano i filamenti (miceli) dei funghi che vivono in simbiosi con le radici, scambiandosi segnali chimici, formando una rete molto pi\u00f9 vasta di quella delle sole radici.\nGi\u00e0 Charles Darwin aveva supposto, nel suo \"The power of movement in plants\" (1880), che le radici potevano essere considerate sede di fenomeni di elaborazione dell'informazione delle piante. Ogni segmento delle radichette ha una funzione particolare quando si addentra nel terreno. \u00c8 in grado di percepire le condizioni ambientali e produce e propaga segnali elettrici. La mimosa \u00e8 anche in grado di memorizzare localmente eventi passati. Dopo alcuni di questi colpi innocui smette di chiudere le foglie, mostrando il fenomeno dell'abituazione.\nSuoni.\nDa evidenze emerse sullo studio di piante di pomodoro, tabacco ed altre, \u00e8 emerso che ogni pianta emette suoni acuti quando viene sottoposta a stress, nell'ordine di -65dbspl tra i ed i e che quindi il suono emesso \u00e8 piuttosto forte e pu\u00f2 essere udito da diversi metri di distanza in parte da umani, altri animali, insetti ed altre piante. Questi suoni sono stati registrati da un team diretto da Itzhak Khait al Tel Aviv University in Israele, e sottoposti ad un programma di intelligenza artificiale che \u00e8 riuscito a predire dal solo ascolto del suono emesso anche in mezzo a rumori ambientali, lo stato della pianta come secca, recisa o intatta. Quando la pianta \u00e8 intatta ed in salute emette pochissimi suoni praticamente trascurabili e spesso neanche rilevabili, praticamente resta in silenzio, mentre quando \u00e8 sottoposta a stress l'ultrasuono \u00e8 netto, rilevabile ed acuto. L'emissione dei suoni viene prodotta per cavitazione, la produzione di piccole bolle all'interno delle piante stressate. Alcune piante sono pi\u00f9 \"loquaci\" di altre, ad esempio il \"lamento\" del pomodoro \u00e8 il triplo pi\u00f9 frequente del tabacco, ed anche le \"motivazioni\" sono differenti, ad esempio alcune piante fanno pi\u00f9 rumore se hanno poca acqua piuttosto che vengano danneggiate.\nAnimali come gli umani possono sentire, solo se in perfetta salute, una parte dei suoni emessi dalle piante, mentre altri mammiferi come i pipistrelli, ad esempio, sono in grado di udire chiaramente tutto lo spettro dei suoni emessi, e quindi si ipotizza che per loro una foresta sia troppo rumorosa per dormirci, o che insetti come le falene che allo stesso modo sentono perfettamente tutto il range di emissioni sonore delle piante, preferiscano deporre le uova su alberi in salute e quindi pi\u00f9 silenziosi. Forse alcune leggende su questo tema, come l'urlo straziante che emette la Mandragora quando viene estratta, ha una base di verit\u00e0 poich\u00e9 forse qualcuno pu\u00f2 effettivamente sentire il forte suono molto acuto e fastidioso, e probabilmente molti animali domestici lo sentono bene e chiaramente.\nCome applicazione, questa scoperta apre le porte alla progettazione di sistemi ed algoritmi di intelligenza artificiale nelle coltivazioni, che provvedano ad irrigare le piante quando esse lo chiedano."}
{"id": "3428", "revid": "125117794", "url": "https://it.wikipedia.org/wiki?curid=3428", "title": "Paul Dirac", "text": "Premio Nobel per la fisica nel 1933 (insieme a Erwin Schr\u00f6dinger) per \"la scoperta di nuove fruttuose forme della teoria atomica\", diede contributi fondamentali allo sviluppo della meccanica quantistica e alla teoria quantistica dei campi, formulando, fra l'altro, l'omonima equazione e predicendo l'esistenza dell'antimateria. \u00c8 considerato uno dei pi\u00f9 importanti fisici del ventesimo secolo. \nGiudicato dai suoi amici e colleghi di carattere insolito (in una lettera del 1926 a Paul Ehrenfest, Albert Einstein scrisse di lui: \u00abQuesto equilibrio sul vertiginoso percorso tra il genio e la pazzia \u00e8 impressionante\u00bb), fu professore lucasiano di matematica all'Universit\u00e0 di Cambridge, membro del Center for Theoretical Studies dell'Universit\u00e0 di Miami e trascorse gli ultimi dieci anni della vita all'Universit\u00e0 statale della Florida.\nBiografia.\nNacque da una famiglia di origine svizzera, formata dal padre Charles, insegnante di francese, dalla madre Florence e da due fratelli. Ricevette un'educazione rigida per le tendenze autoritarie del padre.\nFrequent\u00f2 la Bishop Road Junior School di Bristol, dove fu compagno di classe di Cary Grant. Dimostr\u00f2 sin da piccolo grande predisposizione per la matematica e a dodici anni si iscrisse al \"Merchant Venturers Technical College\", una scuola moderna di indirizzo tecnico-scientifico. Si iscrisse poi all'Engineering College dell'Universit\u00e0 di Bristol, dove consegu\u00ec la laurea in ingegneria elettrica nel 1921. Nel 1926 ottenne il PhD all'Universit\u00e0 di Cambridge in matematica applicata e fisica teorica. Dopo un periodo nelle universit\u00e0 americane, divent\u00f2 professore lucasiano di matematica a Cambridge nel 1932.\nNel 1926 svilupp\u00f2 una formalizzazione della meccanica quantistica basata sull'algebra non commutativa di operatori. Nello stesso anno contribu\u00ec a formulare la statistica di Fermi-Dirac, relativa ai fermioni. Nel 1928, partendo dai lavori di Wolfgang Pauli sui sistemi non relativistici con spin, in una serie di articoli deriv\u00f2 l'equazione che porta il suo nome, che descrive l'elettrone da un punto di vista relativistico in una teoria di grande semplicit\u00e0. La sorprendente intuizione d'attribuire un significato fisico alle soluzioni a energia negativa della sua equazione gli permise nel 1930 di predire l'esistenza del positrone.\nNel suo \"Principi di Meccanica Quantistica\", pubblicato nel 1930, introdusse gli operatori lineari come generalizzazione delle formalizzazioni di Werner Heisenberg e Erwin Schr\u00f6dinger; introdusse anche la distribuzione nota come delta di Dirac e ipotizz\u00f2 l'esistenza di una particella con carica magnetica isolata, ribattezzata \"monopolo magnetico\". Un altro importante risultato fu l'introduzione della notazione bra-ket, che consent\u00ec di inserire nella meccanica quantistica la matematica degli spazi vettoriali.\nNel 1933, in condivisione con Erwin Schr\u00f6dinger, ricevette il premio Nobel per la fisica \u00abper la scoperta di nuove, fruttuose forme della teoria atomica\u00bb. Negli anni successivi si occup\u00f2 di teorie di campo e soprattutto cerc\u00f2 le equazioni pi\u00f9 adatte per l'elettrodinamica quantistica; nel 1938 ide\u00f2 un modello relativistico classico dell'elettrone nel tentativo di rinvigorire quello proposto da Lorentz. \nIntorno agli anni settanta Dirac ritorn\u00f2 sui suoi studi cosmologici per esporre una sua interpretazione delle coincidenze cosmologiche che riguardano alcuni rapporti adimensionali di certe costanti fondamentali (gravit\u00e0, costante di Planck, velocit\u00e0 della luce, massa e carica delle particelle subatomiche). Negli ultimi anni insegn\u00f2 all'Universit\u00e0 statale della Florida.\nPi\u00f9 di qualsiasi altro fisico suo contemporaneo assegn\u00f2 al concetto di \"bellezza matematica\" un ruolo preminente tra gli aspetti fondamentali della natura, fino a sostenere che \"una teoria che includa la bellezza matematica ha pi\u00f9 probabilit\u00e0 di essere giusta e corretta rispetto ad una teoria sgradevole, pur confermata dai dati sperimentali\". In suo onore fu istituito il Premio Dirac.\nConsiderato uno scapolo predestinato, nel 1937 spos\u00f2 Margit Wigner, sorella del collega Eugene Wigner. Tra le sue passioni, i viaggi e le passeggiate in montagna."}
{"id": "3429", "revid": "1862310", "url": "https://it.wikipedia.org/wiki?curid=3429", "title": "Proiezione obliqua", "text": ""}
{"id": "3430", "revid": "25369834", "url": "https://it.wikipedia.org/wiki?curid=3430", "title": "Proiezione equatoriale", "text": ""}
{"id": "3431", "revid": "25369831", "url": "https://it.wikipedia.org/wiki?curid=3431", "title": "Proiezione polare", "text": ""}
{"id": "3432", "revid": "1718925", "url": "https://it.wikipedia.org/wiki?curid=3432", "title": "Proiezione cartografica", "text": "Una proiezione cartografica \u00e8 il risultato di trasformazioni geometriche, matematiche o empiriche di punti geografici espressi in coordinate geografiche in punti espressi in coordinate cartesiane.\nLe proiezioni vengono usate in cartografia per rappresentare su un piano (con le carte geografiche) un fenomeno che nella realt\u00e0 esiste sulla superficie della sfera (pi\u00f9 propriamente di un ellissoide).\n\u00c8 impossibile evitare deformazioni (lo stesso globo, o \"mappamondo\", ne subisce alcune), ma alcune proiezioni vengono privilegiate per i pregi che presentano.\nEssendo storicamente utilizzate per la navigazione, alcune proiezioni cartografiche possono contenere linee lossodromiche, che incontrano ogni meridiano sotto lo stesso angolo, e linee ortodromiche, che indicano il tragitto pi\u00f9 corto tra due punti.\nClassificazione.\nPer propriet\u00e0.\nLe proiezioni cartografiche possono essere costruite (e classificate) in modo da possedere alcune propriet\u00e0.\nAd esempio una proiezione pu\u00f2 essere suddivisa in:\nAlcuni esempi notevoli sono:\nPer proiezione.\nLe proiezioni si possono classificare anche in funzione del tipo di proiezione con cui vengono ottenute.\nLa \"proiezione di sviluppo\" si ottiene per proiezione prospettica su un altro solido (tipicamente un cilindro o un cono), che viene poi sviluppato (\"srotolato\").\nLa \"proiezione azimutale\" si ottiene per proiezione prospettica su un piano tangente e mantiene gli angoli rispetto al punto di tangenza.\nPu\u00f2 essere classificata in funzione del tipo di proiezione.\nAlcuni esempi notevoli sono:\nBibliografia.\nTutti questi articoli di Luigi Visintin sono ristampati in: G. Maghet, G. Motta, G, Valussi, \"Luigi Visintin geografo e cartografo 1892-1958\", Cormons, Comune di Cormons, 1989.\nSi possono vedere anche le pagine 22 e 23 del \"World geo-grafic Atlas\" edito per la Container Corporation of America. Cfr. Herbert Bayer"}
{"id": "3433", "revid": "25364419", "url": "https://it.wikipedia.org/wiki?curid=3433", "title": "Proiezione azimutale stereografica", "text": ""}
{"id": "3434", "revid": "1543377", "url": "https://it.wikipedia.org/wiki?curid=3434", "title": "Proiezione cilindrica centrografica modificata di Mercatore", "text": "La proiezione cilindrica centrografica modificata di Mercatore o pi\u00f9 semplicemente proiezione di Mercatore \u00e8 una proiezione cartografica conforme e cilindrica proposta nel 1569 dal geografo e cartografo fiammingo Gerardo Mercatore.\nLa rappresentazione di Mercatore \u00e8 uno sviluppo cilindrico diretto modificato da un procedimento misto geometrico-analitico che rende le carte isogone (angoli uguali nella rotta). Essa \u00e8 diventata la proiezione cartografica pi\u00f9 usata per le carte nautiche per la sua propriet\u00e0 di rappresentare linee di costante angolo di rotta (linee lossodromiche) con segmenti rettilinei.\nMentre la scala delle distanze \u00e8 costante in ogni direzione attorno ad ogni punto, conservando allora gli angoli e le forme di piccoli oggetti (il che rende la proiezione conforme), la proiezione di Mercatore distorce sempre pi\u00f9 la dimensione e le forme degli oggetti estesi passando dall'equatore ai poli, in corrispondenza dei quali la scala della mappa aumenta a valori infiniti (secondo un grigliato delle latitudini crescenti).\nDescrizione.\nNel corso dei secoli sono state proposte decine di sistemi di proiezione della Terra o parti di essa, in forma piana, dove i punti geografici determinati su tali mappe non corrispondevano in \"conformit\u00e0\" o \"isogonismo\" (dl greco \"iso\" = uguale, \"gonios\" = angolo) con gli stessi punti presi sul pianeta. Per isogonismo bisogna intendere: la latitudine e la longitudine di un punto generico preso su una carta geografica (espresse in gradi, primi e secondi d'arco) devono essere uguali o conformi alle latitudine e longitudine (espressi in gradi, primi e secondi d'arco) del medesimo punto identificato sulla Terra, e viceversa.\nA tal proposito si interess\u00f2 il geografo cartografo e matematico fiammingo Gerhard Kremer detto \"Mercatore\" (Belgio 1512 \u2013 Duisburg 1594) il quale, dal 1563 fino all'et\u00e0 di 82 anni, volle dedicarsi allo sviluppo di mappe che raffigurassero al meglio la superficie terrestre su un piano, venendo incontro proprio a quei dilemmi di isogonismo che i geografi e studiosi anche antecedenti a Mercatore non riuscirono a risolvere. Lo scienziato, visionando le varie proiezioni gi\u00e0 esistenti, scelse come \"canovaccio\" da rielaborare la Proiezione Cilindrica Centrale o Centrografica per Sviluppo, in quanto di suo presentava gi\u00e0 il vantaggio di avere:\nGli svantaggi di tale proiezione erano:\nMercatore, preso atto di ci\u00f2, svilupp\u00f2 una formula matematica composta da: un integrale definito, che moltiplica la funzione trigonometrica secante riferita alla latitudine \"\u03c6\", nelle varie distanze \"d\" dall'Equatore e che \u00e8 uguale al logaritmo naturale della tangente, che moltiplica 45\u00b0 sommati alla latitudine \"\u03c6\" del punto d'interesse diviso 2 (vedi formula generica pi\u00f9 in basso). Con tale formula, modific\u00f2 solo la legge di distribuzione dei paralleli della proiezione cilindrica, ottenendo cos\u00ec il tanto ambito isogonismo e dando vita alla \"carta analitica di Mercatore a latitudini crescenti\" (\u03c6,c). \nL'intervento di Mercatore \u00e8 tale da \"deformare\", allungandola manualmente, la proiezione centrografica nella sua funzione secante, in modo da poter disporre i paralleli diversamente da come erano in origine e di conseguenza deformando anche le latitudini. Infatti la latitudine crescente \"\u03c6c\" va intesa come la deformazione analitica e progressiva sulla sola carta geografica, della latitudine di un punto d'interesse in funzione della sua distanza dall'Equatore.\nPer determinare sulla carta geografica la distanza o la latitudine di un parallelo qualsiasi rispetto all'Equatore, si divide il meridiano della sfera terrestre in parti infinitesimali di parallelo (\"d\u03c6\"). Ad esempio, alla lunghezza 0 \u2013 1 = \"d\u03c6\" sulla terra, corrisponde sulla carta la misura 0' - 1' = \"d\u03c6 \u2219 secd\u03c6.\" Alla lunghezza 1 - 2 = \"d\u03c6\", corrisponde sulla carta la misura 1' - 2'= \"d\u03c6 \u2219 sec2d\u03c6\" e cos\u00ec via, da cui la nota formula:\nNella navigazione per grandi distanze sferiche &gt; 500 miglia (o navigazione oceanica), gli ufficiali di coperta oltre all'ausilio delle carte nautiche di Mercatore (spezzate lossodromiche), utilizzano come controprova la navigazione analitica, calcolando la distanza dal porto di partenza al porto d'arrivo, mediante l'utilizzo dell'apposita formula matematica per il calcolo della latitudine crescente \"\u03c6c\", come da formula seguente:\nPer ovviare alla formula e velocizzare il calcolo, si utilizzano tavole nautiche apposite redatte in funzione di tale formula.\nPropriet\u00e0 e dettagli storici.\nNel 1569 Mercatore pubblic\u00f2 un grande planisfero delle dimensioni di 202x124 cm, stampato in diciotto diversi fogli. Come in ogni proiezione cilindrica, paralleli e meridiani sono rappresentati da linee rette perpendicolari tra loro. L'inevitabile distorsione est-ovest della carta geografica, che aumenta con la distanza dall'equatore, \u00e8 accompagnata da un'identica dilatazione nord-sud, tale che in ogni punto, la scala delle distanze est-ovest \u00e8 la stessa della scala nord-sud, rendendo la proiezione conforme. Una mappa di Mercatore pertanto non pu\u00f2 mai coprire pienamente le aree in prossimit\u00e0 dei poli, in quanto in quel punto la scala delle distanze assume valori infiniti. Essendo una proiezione conforme, gli angoli sono conservati a partire da ogni posizione, mentre la scala delle distanze varia da punto a punto, distorcendo la forma degli oggetti geografici. In particolare, le aree prossime ai poli ne sono pi\u00f9 affette, rendendo una immagine del pianeta tanto pi\u00f9 distorta quanto pi\u00f9 ci si avvicini ai poli. Infatti, a latitudini maggiori di 70\u00b0 nord o sud, la proiezione di Mercatore \u00e8 praticamente inutilizzabile.\nTutte le linee di costante angolo di rotta (linee lossodromiche \u2014 quelle che determinano un angolo costante con i meridiani) sono rappresentate su una mappa di Mercatore da segmenti rettilinei. Queste sono precisamente il tipo di rotta usualmente seguite dalle navi sul mare, dove \u00e8 utilizzata la bussola per indicare le direzioni geografiche e per orientare le navi. Le due propriet\u00e0, conformit\u00e0 e lossodromie rettilinee, rendono la proiezione di Mercatore particolarmente adatta alla navigazione marina: rotte e puntamenti sono misurate mediante rosa dei venti e goniometro, e le corrispondenti direzioni sono facilmente trasferite da punto a punto della mappa con l'aiuto di un regolo parallelo o un paio di squadrette di navigazione.\nIl nome dato da Mercatore alla sua mappa del mondo (\"Nova et Aucta Orbis Terrae Descriptio ad Usum Navigatium Emendate\": \"nuova ed aumentata descrizione della Terra corretta per l'uso di navigazione\") dimostra che essa era gi\u00e0 allora concepita per la navigazione marina. Bench\u00e9 il metodo di costruzione della mappa \u00e8 non esplicitato dall'autore, Mercatore probabilmente ha usato un metodo grafico, riportando alcune linee lossodromiche precedentemente tracciate su una sfera in un reticolo quadrato, e aggiustando lo spazio tra i paralleli in modo tale che tali linee diventino dritte, segnando con i meridiani lo stesso angolo riportato sul globo.\nLo sviluppo della proiezione di Mercatore rappresenta il passo pi\u00f9 significativo nella cartografia nautica del XVI secolo. Comunque, essa fu molto pi\u00f9 avanti del suo tempo, in quanto le vecchie tecniche di navigazione e rilevamento non erano compatibili con il suo uso in navigazione. Due principali problemi ne limitavano infatti la sua immediata applicazione: l'impossibilit\u00e0 a quel tempo di determinare la longitudine sul mare con adeguata accuratezza ed il fatto che in navigazione venisse fatto riferimento alle direzioni magnetiche invece che geografiche. Solo a met\u00e0 del XVIII secolo, dopo che fu inventato il cronometro nautico e conosciuta la distribuzione spaziale della declinazione magnetica, la proiezione di Mercatore pot\u00e9 essere pienamente adottata dai naviganti.\nDiversi altri autori sono associati con lo sviluppo della proiezione di Mercatore:\nMatematica della proiezione.\nLe seguenti equazioni determinano le coordinate cartesiane formula_3 e formula_4 di un punto nella mappa di Mercatore a partire dalle coordinate geografiche di latitudine formula_5 e longitudine formula_6 ( con formula_7 \u00e8 indicato il meridiano posto al centro della mappa):\nLe funzioni inverse determinano le coordinate geografiche a partire dalle coordinate cartesiane riportate nella mappa di Mercatore:\nLa scala della mappa di Mercatore \u00e8 proporzionale alla secante della latitudine formula_5, diventando arbitrariamente grande vicino ai poli, dove formula_11. Pertanto, come si deduce dalle formule, le coordinate formula_4 dei poli sono formula_13.\nDerivazione della proiezione.\nAssumiamo la Terra con una forma sferica (in realt\u00e0, \u00e8 un geoide, ma assumiamo per semplicit\u00e0 la forma sferica essendo la differenza irrilevante su mappe di piccola scala).\nPossiamo immaginare la proiezione di Mercatore immaginando un cilindro avvolto attorno alla sfera terrestre e tangente ad essa lungo la superficie dell'Equatore. L'asse della terra coincide con l'asse del cilindro ed i piani passanti per l'asse terrestre, che \u201ctagliano\u201d la sfera lungo i meridiani, intersecano anche la superficie del cilindro lungo le sue generatrici. Quindi, proiettando dal centro della Terra, tutti i punti dei meridiani sulla superficie del cilindro, detti meridiani corrispondono sul cilindro alle rette generatrici.\nTagliando la superficie del cilindro lungo una sua generatrice e stendendola su un piano (la carta), i meridiani che sulla sfera convergono nei poli, sulla carta sono rappresentati da linee rette verticali e parallele, che pertanto non convergono mai. Sulla carta, equatore e paralleli sono invece rappresentati da rette orizzontali.\nSulla carta, a causa del parallelismo dei meridiani, la lunghezza dei tratti di parallelo tra due meridiani risulta sempre uguale: essa \u00e8 quindi dilatata, al crescere della latitudine, rispetto alla situazione reale della sfera terrestre. In altri termini, la distanza tra due meridiani, apparentemente costante sulla carta, corrisponde ad una distanza reale sulla sfera terrestre che decresce al crescere della latitudine (verso nord o verso sud). Le due distanze, reale ed apparente, risultano apparentate dal fattore formula_14.\nPer mantenere inalterato il rapporto di forma dei piccoli oggetti a qualsiasi latitudine, alla dilatazione sulla carta della distanza tra i meridiani si fa corrispondere anche una uguale dilatazione della distanza tra i paralleli. Tale requisito di similitudine \u00e8 imposto su quadrati di lato infinitesimo orientati secondo le linee meridiane e parallele\nQuindi la coordinata formula_4 \u00e8 una funzione solo della latitudine formula_5 con formula_18 da cui si ricava si ricava per integrazione la funzione cercata\nPonendo l'origine delle coordinate tale che formula_20 per formula_21, si annulla il valore della costante di integrazione (formula_22).\nApplicazioni.\nCome ogni mappa di proiezione che tenta di rappresentare una superficie curva su un foglio piano, la forma della mappa \u00e8 una distorsione della reale forma della superficie terrestre. La proiezione di Mercatore esagera le dimensioni delle aree lontane dall'equatore. Per esempio:\nBench\u00e9 la proiezione di Mercatore sia ancora di uso comune per i naviganti, dovuto alle sue uniche propriet\u00e0, i cartografi sono d'accordo nel ritenere che essa non sia adatta ad una rappresentazione globale dell'intero pianeta, dovuta ai suoi effetti di distorsione delle aree. Mercatore stesso fece uso di una proiezione sinusoidale di uguale area per rappresentare le aree relative. In conseguenze di tali critiche, i moderni atlanti geografici non usano pi\u00f9 la proiezione di Mercatore per le mappe dell'intero pianeta e per aree distanti dall'equatore, preferendo altre proiezioni cilindriche o qualche forma di proiezione sinusoidale (area uguale). La proiezione di Mercatore \u00e8 ancora, invece, comunque comunemente usata per aree vicine all'equatore, dove la distorsione \u00e8 minima.\nWeb Mercator.\nPer i servizi cartografici online come Google Maps, Bing Maps e OpenStreetMap viene utilizzata una versione semplificata della proiezione di Mercatore, comunemente detta \"Web Mercator\" (indicata anche come \"Google Web Mercator\", \"Spherical Mercator\", \"WGS 84 Web Mercator\" oppure \"WGS 84/Pseudo-Mercator\").\nPur non essendo un sistema geodetico di riferimento riconosciuto, \u00e8 codificato ufficialmente come EPSG:3857.\nI problemi sono dovuti all'utilizzo di un modello sferico per la conversione di coordinate basate su un modello ellissoidale; inoltre tale proiezione risulta non conforme. Per questi motivi si possono avere differenze di oltre 40 chilometri rispetto alla proiezione conforme di Mercatore.\nUtilizzando la proiezione \"Web Mercator\", viene considerata una massima latitudine formula_5 pari a \u00b185,05113 gradi, quando la coordinata formula_4 \u00e8 pari a formula_25. Pi\u00f9 precisamente:"}
{"id": "3435", "revid": "16066", "url": "https://it.wikipedia.org/wiki?curid=3435", "title": "Proiezione conforme", "text": ""}
{"id": "3436", "revid": "6923", "url": "https://it.wikipedia.org/wiki?curid=3436", "title": "Provincia di Lodi", "text": "La provincia di Lodi \u00e8 una provincia italiana della Lombardia di abitanti, con capoluogo a Lodi.\nConfina a nord con la citt\u00e0 metropolitana di Milano, a est con la provincia di Cremona, a sud con l'Emilia-Romagna (provincia di Piacenza), a ovest con la provincia di Pavia e con l'exclave di San Colombano al Lambro (appartenente alla citt\u00e0 metropolitana di Milano).\nFu istituita il 6 marzo 1992, a seguito dello scorporo di 61 comuni dalla allora provincia di Milano.\nNella provincia cinque comuni si fregiano del titolo di citt\u00e0: Lodi, Codogno, Casalpusterlengo, Sant'Angelo Lodigiano e Lodi Vecchio.\nGeografia fisica.\nTerritorio.\nLa provincia di Lodi si estende nella pianura padana interamente a nord del fiume Po, con l'eccezione di alcune porzioni di terreno localizzate sulla sponda meridionale, tra queste la porzione pi\u00f9 estesa si trova in comune di Caselle Landi, incuneata tra i comuni di Piacenza e Caorso appartenenti alla provincia di Piacenza, per circa , a est \u00e8 delimitata dalla riva destra dell'Adda, fatta eccezione per una parte del capoluogo e dei limitrofi comuni di Abbadia Cerreto, Boffalora d'Adda, Corte Palasio e Crespiatica e, a ovest, dalla sponda sinistra del Lambro Meridionale prima e del Lambro poi, con l'eccezione dei comuni di Sant'Angelo Lodigiano e Graffignana. Il confine nord \u00e8, invece, perlopi\u00f9 convenzionale, tranne alcuni tratti, come quello tra i comuni di Truccazzano e Comazzo dove \u00e8 delimitato dal torrente Molgora.\nIl territorio \u00e8 composto quasi interamente dalla pianura Padana, inclinata leggermente da nord a sud-est con declivio circa dell'1.5 per mille. Il terreno \u00e8 tipicamente alluvionale, generalmente composto di arena o siliceo calcarea, o argilloso silicea e calcarea che unita a strato di carbonato di calcio, mista spesso ad allumina, forma la crosta vegetale o arabile.\nOrografia.\nL'unico rilievo presente nella provincia \u00e8 la collina di San Colombano al Lambro, posta nei pressi dell'omonimo comune exclave della citt\u00e0 metropolitana di Milano; la collina \u00e8 un'elevazione isolata che si innalza rispetto alla pianura Padana formata da materiali argillosi e calcarei di epoca pliocenica posti sotto ad uno strato di sedimenti di origine alluvionale. Il profilo della collina suggerisce che essa sia l'unica parte rimanente di un pi\u00f9 esteso territorio collinare successivamente eroso a seguito dell'azione dei fiumi. La collina raggiunge un'elevazione massima di \nIdrografia.\nFiumi.\nIl territorio della provincia \u00e8 interamente compreso nel bacino idrografico del fiume Po e vi tributa per mezzo dei suoi affluenti Lambro e Adda. Appartiene al bacino del Lambro il Lambro meridionale, mentre al bacino dell'Adda appartengono la Molgora e il Tormo. Sono, inoltre, presenti numerosi canali artificiali tra i quali i principali sono il Brembiolo e il canale della Muzza. Appartiene alla provincia di Lodi, al comune di Caselle Landi, anche un breve tratto del torrente Nure, affluente di destra del Po, nei pressi della sua foce. Sono infine presenti numerose risorgive.\nLaghi.\nNon esistono nella provincia laghi di rilievo, tuttavia in epoca medievale la parte orientale della provincia (compreso il capoluogo) era lambita dal lago Gerundo: il cui territorio paludoso e insalubre fu bonificato e trasformato in una delle regioni pi\u00f9 fertili d'Europa grazie alle opere di ingegneria idraulica e al lavoro dei monaci cistercensi e benedettini\nClima.\nIl clima del territorio lodigiano, analogamente al resto della val Padana, presenta peculiarit\u00e0 riconducibili all'area continentale: le estati sono molto calde e caratterizzate dal fenomeno dell'afa (in base ai dati relativi al periodo di riferimento 1961-1990, la temperatura massima media della stagione estiva si attesta a ); invece gli inverni sono spesso freddi (la temperatura minima media \u00e8 pari a ) e sono diffuse le nevicate, raramente di grossa portata. Fenomeno molto frequente durante il semestre invernale \u00e8 la nebbia, che talvolta pu\u00f2 persistere per giorni a causa dell'assenza di venti sinottici a livello del suolo. L'autunno e la primavera sono le stagioni in cui si registrano le maggiori precipitazioni.\nStoria.\nSebbene istituita nel 1992, le origini storiche di questa provincia ben inserita in una tipologia ambientale omogenea di bassa pianura e delimitata da grandi fiumi, risalgono almeno a 2 millenni fa.\nIl primo riconoscimento giuridico si ebbe nell'89 a.C. con Gneo Pompeo Strabone, il quale concesse la cittadinanza latina agli abitanti di \"Laus Pompeia\", mentre nel 49 a.C. Giulio Cesare concesse agli stessi la cittadinanza romana. Il territorio era conosciuto come \"ager laudensis\".\nNel 374 nacque la diocesi di Lodi, dando al territorio Lodigiano unitariet\u00e0 sotto la rispetto religioso.\nNel basso Medioevo furono avviate importanti opere di bonifica delle estensioni paludose presenti in buona parte del territorio tramite consistenti opere di ingegneria idraulica, che resero il Lodigiano una delle terre maggiormente fertili dell'intera Europa.\nNei secoli successivi all'et\u00e0 dei comuni, al territorio venne riconosciuta dai vari dominatori una certa libert\u00e0 amministrativa, ad esempio tramite l'istituzione del contado di Lodi. Solamente con l'inizio della dominazione austriaca, nel XVIII secolo, si assistette ad un riconoscimento delle peculiarit\u00e0 del territorio Lodigiano che port\u00f2 il contado ad essere elevato in provincia nel 1757, assumendone formalmente il nome nel 1786, a seguito della riforma amministrativa voluta da Giuseppe II.\nDopo la parentesi napoleonica, durante la quale venne prima costituito il dipartimento dell'Adda nel 1797, dipartimento poi annesso al dipartimento dell'Alto Po con capoluogo Cremona, nel 1816 venne ripristinata la provincia, che acquis\u00ec anche il territorio Cremasco e prese il nome di provincia di Lodi e Crema.\nNel settembre 1859 il governo del Regno di Sardegna, al quale tre mesi prima era stata annessa la Lombardia, decise, tramite il decreto Rattazzi, l'abolizione dell'ente provinciale. A partire da quel momento vennero avanzate a pi\u00f9 riprese richieste al governo italiano per chiedere la ricostruzione della provincia, che, tuttavia, non venne ricreata: il territorio lodigiano fu degradato a circondario della provincia di Milano, anch'esso, poi, soppresso nel 1927 insieme a tutti gli altri circondari italiani.\nDuarnte il secondo dopoguerra il Lodigiano, territorio che durante il ventennio fascista era passato attraverso una fase di stasi, inizi\u00f2 il recupero delle tradizioni e dell'identit\u00e0 locale: alla fine degli anni quaranta venne costituita l'ATSIL, associazione di tutela e sviluppo del Lodigiano, mentre nel 1959 nacque il progetto di costituire un consorzio tra i comuni lodigiani nell'ambito della provincia di Milano; questo consorzio verr\u00e0 effettivamente costituito il 4 maggio 1965 con decreto prefettizio.\nL'ipotesi di concedere maggiore autonomia al territorio inizi\u00f2 a prendere piede dal 1970, a seguito della costituzione delle regioni. Il 6 marzo 1975 venne istituito dalla regione Lombardia il circondario di Lodi, sorta di riconoscimento regionale del raggiungimento da parte del territorio dei requisiti per la richiesta di creazione di una provincia.\nTra il 15 gennaio e il 16 gennaio 1992 la Camera dei deputati e il Senato della Repubblica votano favorevolmente riguardo all'istituzione della provincia di Lodi. Il 27 febbraio successivo il Consiglio dei ministri delibera l'approvazione della costituzione del nuovo ente. Il giorno successivo anche la regione Lombardia esprime il proprio parere favorevole. La provincia venne ufficialmente istituita, tramite un decreto legislativo, il 6 marzo 1992 da parte del presidente della repubblica.\nNello stesso anno era stato indetto a Codogno un referendum popolare sull'adesione al nascituro ente provinciale. La consultazione vide l'89% dei cittadini votare \"no\", testimoniando la volont\u00e0 dei codognesi di restare nella provincia di Milano. Nonostante ci\u00f2, il referendum di Codogno, cos\u00ec come quello della vicina Fombio, non trov\u00f2 applicazione, e la citt\u00e0 venne comunque inserita all'interno della provincia di Lodi. Al contrario, altri comuni, come San Colombano al Lambro, Cerro al Lambro, San Zenone al Lambro e Dovera riuscirono a vedere applicata la volont\u00e0 popolare, restando nelle province di appartenenza (Milano e Cremona).\nReferendum consultivi sulla fusione di comuni.\nLa tabella riepiloga i referendum consultivi per la fusione di comuni tenutisi a partire dal 1\u00ba dicembre 2013. In grassetto sono indicati i comuni che hanno approvato il quesito.\nSimboli.\nDescrizione araldica dello stemma:\nDescrizione araldica del gonfalone:\nSociet\u00e0.\nEvoluzione demografica.\nLa tabella seguente riporta l'evoluzione del numero dei residenti nella provincia dal 2001 al 2015:\nEtnie e minoranze straniere.\nAl 31 dicembre 2019 nel territorio provinciale risultano essere residenti stranieri ( uomini e donne), pari all'11.97% dell'intera popolazione.\nDi sotto sono riportate le dieci comunit\u00e0 numericamente pi\u00f9 rilevanti, con il valore assoluto degli abitanti e quello relativo sul totale della popolazione residente:\nLingue e dialetti.\nIn provincia \u00e8 parlato il dialetto lodigiano, facente parte della lingua lombarda e, pi\u00f9 precisamente, del ramo occidentale. Spostandosi dal capoluogo verso Milano, Pavia, Cremona e Piacenza il dialetto varia assumendo forme che si avvicinano via via ai dialetti delle citt\u00e0 confinanti. Queste differenze sono evidenti specialmente nella parte meridionale della provincia a sud di Casalpusterlengo dove il dialetto include forti somiglianze con il piacentino.\nReligione.\nNella giurisdizione ecclesiastica della Chiesa cattolica, il territorio della provincia coincide con l'area della diocesi di Lodi. Essa \u00e8 suddivisa in 8 vicariati e comprende, oltre a al lodigiano, anche alcuni comuni della citt\u00e0 metropolitana di Milano, della provincia di Cremona e il comune di Miradolo Terme in provincia di Pavia.\nIstituzioni, enti e associazioni.\nSanit\u00e0.\nIl pi\u00f9 importante centro sanitario della provincia \u00e8 l'ospedale Maggiore di Lodi. Questi i principali presidi ospedalieri provinciali:\nCultura.\nUniversit\u00e0.\nDal 2005 \u00e8 attivo nel capoluogo un polo scientifico-universitario, composto dal Parco Tecnologico Padano e dal 2018 anche dalla nuova sede della facolt\u00e0 di Veterinaria dell'universit\u00e0 degli Studi di Milano progettata dall'archistar giapponese Kengo Kuma.\nIl Parco Tecnologico Padano \u00e8 uno dei pi\u00f9 importanti centri di ricerca a livello europeo nel campo delle biotecnologie agroalimentari.\nIl polo dell'universit\u00e0 degli Studi di Milano comprende un ospedale veterinario per grandi animali, costituito da strutture didattiche e cliniche per equini, bovini, suini, ovini e caprini, accanto al quale si trova un centro zootecnico didattico-sperimentale. Ha inoltre sede in citt\u00e0 il Centro di Ricerca per le Produzioni Foraggere e Lattiero-Casearie, nato dall'accorpamento dell'Istituto Sperimentale per le Colture Foraggere\u00a0\u2013 retto dal 1948 al 1976 dall'illustre agronomo Giovanni Haussmann \u2013 con l'Istituto Sperimentale Lattiero-Caseario e l'Istituto Sperimentale per la Zootecnia dei Bovini da Latte.\nSempre nel capoluogo \u00e8 attivo anche il corso di laurea in costruzioni e gestione del territorio organizzato dall'universit\u00e0 degli Studi di Modena e Reggio Emilia in collaborazione con l'universit\u00e0 degli Studi della Repubblica di San Marino.\nMusei.\nTra i musei principali della provincia:\nCucina.\nLa gastronomia lodigiana \u00e8 prevalentemente caratterizzata dai prodotti caseari. Il pi\u00f9 rinomato tra i formaggi locali \u00e8 il Grana Padano DOP, che nella sua migliore produzione prende il nome di Granone Lodigiano PAT. Il Granone, in particolare, \u00e8 considerato il \u00abcapostipite\u00bb di tutti i formaggi grana: un tempo era di colore giallo, in quanto alla pasta veniva aggiunto dello zafferano; inoltre, non venendo pressato, durante la stagionatura espelle siero, formando la caratteristica \u00ablacrima\u00bb. Le forme giovani vengono tagliate a met\u00e0 e raschiate con un apposito attrezzo: mediante questa tecnica si ottengono delle sfoglie sottilissime, note come \"raspad\u00fcra\". Altri formaggi tipicamente lodigiani sono il mascarpone PAT e il pannerone PAT, entrambi preparati con la panna. Frittate, zuppe e insaccati di maiale rappresentano le altre specialit\u00e0; esistono anche numerosi dolci tipici, quali la Tortionata PAT, gli Amaretti Fanfullini e gli Gnam-gnam.\nGeografia antropica.\nComuni.\nAppartengono alla provincia di Lodi i seguenti 60 comuni:\nComuni pi\u00f9 popolosi.\nDi seguito \u00e8 riportata la lista dei dieci principali comuni della provincia di Lodi ordinati per numero di abitanti:\nIl comune meno abitato \u00e8 Maccastorna, paese di soli 69 abitanti.\nUnioni di comuni.\nIn provincia di Lodi sono presenti tre unioni di comuni che raggruppano complessivamente undici comuni:\nEconomia.\nAgricoltura e allevamento.\nL'agricoltura e l'allevamento sono di fondamentale importanza per il lodigiano fin dal Medioevo. A testimonianza di quanto il settore primario sia tuttora significativo, i dati del quinto censimento generale dell'agricoltura dell'ottobre 2000 riferiscono di aziende nel territorio della provinciale che producono prevalentemente mais (47% della superficie agricola utilizzata) e foraggi (24% della SAU).\nPer garantire e promuovere le eccellenze del settore, oltre che tutelare l'ambiente, il benessere degli animali e la salute dei consumatori, nel 2004 \u00e8 stato fondato il comitato del marchio \u00abLodigiano Terra Buona\u00bb.\nIndustria e artigianato.\nTra Montanaso Lombardo e Tavazzano con Villavesco, sorge una grande centrale termoelettrica di propriet\u00e0 della EPH, alimentata a gas naturale. La centrale, con una potenza installata di , \u00e8 una delle pi\u00f9 importanti d'Italia e conta 120 dipendenti. Il primo nucleo, realizzato nel 1952 nell'ambito del piano Marshall, fu inaugurato da Enrico Mattei e dal presidente del Consiglio Alcide De Gasperi; gli impianti sono stati attivati in diversi scaglioni tra il 2002 e il 2010. La centrale preleva l'acqua di raffreddamento dal canale Muzza, dal canale Belgiardino e dal fiume Adda.\nLe industrie pi\u00f9 sviluppate sono quella casearia (il Lodigiano \u00e8 una delle 14 aree in cui \u00e8 concentrata la produzione del Grana Padano) e quella artigianale, in particolare nei settori della ceramica e della cosmesi, settore in cui \u00e8 attiva, presso il capoluogo Erbolario.\nServizi.\nNel capoluogo \u00e8 presente un polo fieristico, in zona San Grato, inaugurato nel maggio 2009, dopo essere stato progettato una decina di anni prima ed aver subito un iter di realizzazione piuttosto lungo. Il centro era originariamente gestito dalla societ\u00e0 \"Lodinnova\" partecipata da comune, provincia, camera di commercio e unione artigiani. Nell'ottobre 2016 la societ\u00e0 Lodinnova \u00e8 stata poi posta in liquidazione, con le strutture da trasferire al comune di Lodi che dovr\u00e0 poi procedere alla loro vendita.\nIn provincia sono presenti alcuni poli logistici, favoriti dalla vicinanza con Milano e dalla presenza dell'autostrada A1 e della ferrovia Milano-Bologna, tra i quali il polo Milano Sud di Secugnago, inaugurato nel 2009 e gestito da Federtrasporti, quello di Somaglia, dove sono presenti il polo TyreCity dedicato a stoccaggio e movimentazione degli pneumatici e Lidl.\nTurismo.\nTra il 1999 il 2018, anno del suo scioglimento, il capoluogo ha fatto parte del circuito delle citt\u00e0 d'arte della Pianura Padana. Oltre al turismo culturale, particolarmente importante \u00e8 quello naturalistico, in virt\u00f9 anche dell'efficiente rete ciclabile che dal capoluogo si diparte in tutto il territorio. Il turismo enogastronomico si concentra soprattutto nei mesi compresi fra ottobre e dicembre, durante i quali\u00a0\u2013 a partire dal 1988\u00a0\u2013 si svolge la \u00abrassegna gastronomica del Lodigiano\u00bb.\nInfrastrutture e trasporti.\nLa provincia di Lodi \u00e8 attraversata da una strada statale: la strada Statale 9 Via Emilia che unisce Milano a Rimini, da cui si dirama la tangenziale est del capoluogo, inaugurata nel 2001. Altre strade in passato statali ed ora passate in capo alla provincia sono la strada statale 234 Codognese, la strada statale 235 di Orzinuovi, la strada statale 412 della Val Tidone, la strada statale 415 Paullese, la strada statale 472 Bergamina e la strada statale 591 Cremasca.\nLa provincia \u00e8 attraversata anche da due autostrade: l'A1 Milano-Napoli sulla quale sono posti i caselli di \"Lodi\", \"Casalpusterlengo - Ospedaletto Lodigiano\" e \"Basso Lodigiano\", posto in comune di Guardamiglio, e dalla tangenziale est esterna di Milano sulla quale non sono tuttavia posti caselli in territorio lodigiano.\nI principali nodi ferroviari sono la stazione del capoluogo, posta sulla ferrovia Milano-Bologna e la stazione di Codogno, posta sulla medesima tratta e sulla ferrovia Pavia-Cremona. La provincia \u00e8 inoltre attraversata dalla linea ad alta velocit\u00e0 Milano-Bologna la quale non presenta per\u00f2 stazioni nella provincia.\nFra il 1880 e i primi decenni del Novecento, il capoluogo fu al centro di una vasta rete di tranvie extraurbane che comprendeva le linee Milano-Lodi, Lodi-Treviglio-Bergamo, Lodi-Sant'Angelo e Lodi-Crema-Soncino, nonch\u00e9 la linea di collegamento Melegnano-Sant'Angelo permettendo di collegare la citt\u00e0 con i principali capoluoghi della Lombardia. Da Sant'Angelo partiva inoltre la linea per Pavia.\nA partire dal 1924 il comune di San Rocco al Porto fu collegato alla rete tranviaria urbana a trazione elettrica di Piacenza. Le tranvie urbane furono soppresse nel 1955 e sostituite da autolinee gestite dalla societ\u00e0 Auto Guidovie Italiane.\nAmministrazione.\nPresidenti eletti dagli amministratori comunali (dal 2014).\nIl Presidente della Provincia in carica \u00e8 Francesco Passerini, Sindaco di Codogno.\nSport.\nLa disciplina sportiva pi\u00f9 seguita nel capoluogo \u00e8 per tradizione l'hockey su pista. La principale squadra della citt\u00e0, l'Amatori Lodi, ha conquistato due scudetti, tre Coppe Italia, una Supercoppa italiana, una Coppa di Lega, una Coppa delle Coppe e una Coppa CERS.\nL'attivit\u00e0 maggiormente praticata nella provincia \u00e8 il calcio: la societ\u00e0 cittadina fu protagonista nel campionato di Serie B tra gli anni trenta e gli anni cinquanta, conquistando poi nel 1984 una Coppa Italia di Serie C. In provincia altre due compagini possono vantare trascorsi in campionati nazionali: il , arrivato a disputare nel 1928-1929 la Prima Divisione, all'epoca secondo livello del calcio italiano e con un totale di dodici partecipazioni a campionati di terzo livello (l'ultima nella Serie C 1947-1948) e il che vanta una partecipazione ad un campionato di secondo livello (la Seconda Divisione 1921-1922 e tredici complessive partecipazioni a campionati di Serie C (l'ultima nella Serie C2 1983-1984).\nNel basket la provincia di Lodi \u00e8 rappresentata dall'Unione Cestistica Casalpusterlengo che ha disputato per complessive quattro stagioni nel secondo campionato italiano, prima di trasferire a partire dalla stagione 2016-2017 la sede di gioco al PalaBanca di Piacenza a causa dell'inadeguatezza del PalaCampus di Codogno, pur mantenendo la sede a Casalpusterlengo.\nLa squadra di pallavolo pi\u00f9 importante del lodigiano \u00e8 stata il Volleyball Club Lodi, che nella stagione 2003-2004 ha militato nel campionato di Serie A2 femminile. Nell'estate del 2004 due imprenditori siciliani acquistarono la societ\u00e0, allestendo una formazione molto competitiva con l'obiettivo dichiarato della promozione nella massima categoria: la squadra era composta da numerose atlete di riconosciuto valore internazionale, tra le quali l'azzurra Maurizia Cacciatori. Tuttavia, prima dell'inizio del campionato, un'ispezione della Guardia di Finanza riscontr\u00f2 gravi irregolarit\u00e0 nella gestione della societ\u00e0, decretandone di fatto lo scioglimento.\nNel baseball le squadre principali sono l'Old Rags Baseball Club di Lodi, fondato nel 1966. Nel 1980 vinse il campionato di Serie A2, militando poi per tre stagioni nella massima categoria nazionale. Dopo aver disputato nel 2012 il campionato di Serie A Federale, nel 2013 la squadra \u00e8 ripartita dalla Serie C e il Codogno Baseball '67 che vanta uno scudetto di Serie A (conseguito nel 1976 quando la Serie A era il secondo livello del campionato) ed una presenza in massima serie, nel 2002 conclusasi con una retrocessione. Analogamente a quanto accaduto agli Old Rags, al termine della Serie A Federale 2013 la squadra si \u00e8 ritirata ripartendo dalla Serie C."}
{"id": "3437", "revid": "124903946", "url": "https://it.wikipedia.org/wiki?curid=3437", "title": "Porifera", "text": "La porifera (, dal latino \"portatore di pori\"), o spugna, \u00e8 un phylum animale. Si tratta di un organismo pluricellulare, avente un corpo ricco di pori e canali che permettono all'acqua di circolare attraverso essi; \u00e8 costituito da un sacco, o spongocele, strutturato come un composto gelatinoso, il mesoilo, collocato tra due strati sottili di cellule, il coanoderma, interno e il pinacoderma, esterno. Le cellule non differenziate nel mesoilo, o archeoblasti, in grado di trasformarsi ad assumere funzioni specializzate, possono migrare tra gli strati di cellule principali e il mesoilo. Possiede una struttura scheletrica, l'endoscheletro, formato da spicole calcaree o silicee, o costituite da fibre proteiche di spongina, prodotto da cellule specializzate. Le spugne non hanno apparati o organi differenziati; la maggior parte delle funzioni si basano sul mantenimento di un flusso costante di acqua attraverso i loro corpi per ottenere cibo e ossigeno e rimuovere i prodotti catabolici.\nGeneralit\u00e0.\nI poriferi sono, come gli altri metazoi, pluricellulari, eterotrofi, non possiedono parete cellulare e producono spermatozoi e ovocellule. A differenza di altri animali, non hanno veri tessuti e organi, e, generalmente, non hanno simmetria somatica. Le forme dei loro corpi sono adattate per la massima efficienza del flusso di acqua attraverso la cavit\u00e0 centrale, dove deposita nutrienti, ed esce attraverso un foro chiamato \"osculum\". Gli scheletri interni sono di spongina e/o formati da spicole di carbonato di calcio o silice. Tutte le spugne sono animali acquatici, in maggioranza marini e sessili; vi sono anche specie d'acqua dolce, e colonizzano ambienti che vanno dalle zone di marea alle profondit\u00e0 superiori a 8000\u00a0m.\nEvoluzione.\nI tassonomi collocano le spugne in uno dei quattro sottoregni animali, quello dei Parazoi.\nAnalisi molecolari dal 2001 hanno concluso che alcuni gruppi di spugne sono pi\u00f9 strettamente imparentati con gli eumetazoi (la stragrande maggioranza degli organismi animali) rispetto al resto dei poriferi. Tali conclusioni implicano che le spugne non sono un gruppo monofiletico, poich\u00e9 l'ultimo antenato comune di tutte le spugne sarebbe anche un antenato diretto degli eumetazoi, che non sono spugne. Uno studio condotto sulla base di confronti di DNA ribosomale ha concluso che la divisione pi\u00f9 importante all'interno del phylum \u00e8 tra spugne vitree o hyalospongiae e il resto del gruppo, e che gli eumetazoi sono pi\u00f9 strettamente correlati alle spugne calcaree, quelle con spicole di carbonato di calcio, rispetto ad altri tipi di spugna. Nel 2007 un'analisi basata sul confronto di RNA e un'altra basata principalmente sul confronto di spicole ha concluso che demosponge e spugne di vetro sono pi\u00f9 strettamente correlate tra loro che non altre classi, come le spugne calcaree, che a loro volta sono pi\u00f9 strettamente legate agli eumetazoi.\nQueste ed altre analisi, hanno stabilito che le spugne sono i pi\u00f9 vicini parenti degli antenati comuni a tutti metazoi, ovvero tutti gli animali pluricellulari. Un altro confronto nel 2008 di 150 geni in ciascuna di 21 specie che vanno dai funghi all'uomo, ma includente unicamente due specie di spugna, ha suggerito che gli ctenofori siano il lignaggio pi\u00f9 basale dei metazoi inclusi nel campione. Se questo \u00e8 corretto, i moderni ctenofori hanno sviluppato le loro strutture complesse indipendentemente da altri metazoi, o gli antenati delle spugne \"erano pi\u00f9 complessi\" e tutte le spugne conosciute si sono drasticamente semplificate nelle forme. Lo studio raccomanda ulteriori analisi utilizzando una gamma pi\u00f9 ampia di spugne e altri semplici come i placozoi. I risultati di tale analisi, pubblicata nel 2009, suggeriscono che il ritorno alla visualizzazione precedente, con le spugne alla base dell'albero evolutivo, possa essere giustificata. Un dendrogramma costruito utilizzando una combinazione di tutti i dati disponibili, morfologici, di sviluppo e molecolari ha concluso che le spugne sono in realt\u00e0 un gruppo monofiletico, con i cnidari formati il gruppo gemello ai bilateri.\nSi era ipotizzata, nel XX secolo, una loro origine filogeneticamente indipendente dagli altri phylum animali, secondo cui i poriferi si sarebbero evoluti da ceppi ancestrali di organismi unicellulari dotati di flagello (protozoi coanoflagellati) aggregatisi in colonie.\nLe prime testimonianze fossili della esistenza dei poriferi risalgono a circa 570 milioni di anni fa (fine del Precambriano): i reperti di quel periodo, la cosiddetta piccola fauna dura (dall'inglese \"small shelly fauna\"), sono costituiti in gran parte da ammassi di spicole di poriferi, assieme frammenti o resti disarticolati di altri organismi quali molluschi, brachiopodi, echinodermi.\nFossili di \"Protospongia\" sp., un porifero con struttura simile a quella degli attuali Hexactinellida, risalenti al Cambriano inferiore (circa 540 milioni di anni fa) sono stati rinvenuti nell'argillite di Burgess, in Canada, mentre i primi fossili di Demospongiae (\"Hazelia\" sp.), risalenti a circa 525 milioni di anni fa, sono stati ritrovati nei giacimenti fossili del Chengjiang (Cina).\nLe spugne ebbero il loro momento di massima diffusione nell'Eocene, durante il quale formarono colonie marine paragonabili a vere e proprie foreste. Ricchi giacimenti di spongoliti sono presenti in Australia. In Italia a titolo di esempio si possono citare i depositi di spongoliti della Lombardia e del Piemonte.\nTassonomia.\nIl phylum Porifera viene generalmente suddiviso in 4 classi che differiscono per la composizione dell'endoscheletro:\nClasse Calcispongiae o Calcarea (Calcispongie o Spugne calcaree)\nClasse Hyalospongiae o Hexactinellida (Ialospongie o Esattinellidi o Spugne vitree)\nClasse Demospongiae (Demospongie o Spugne silicee)\nClasse Sclerospongiae (Sclerospongie o Spugne coralline)\nAnatomia e fisiologia.\nI poriferi sono animali sessili, cio\u00e8 vivono attaccati sulle rocce dei fondali marini o sugli scogli. Essi formano il gruppo degli animali pi\u00f9 primitivi e presentano una scarsa specializzazione cellulare. Il loro corpo, dalle forme pi\u00f9 varie, \u00e8 formato da tre strati: lo strato esterno funge da rivestimento ed \u00e8 costituito da cellule appiattite dette pinacociti, quello intermedio contiene delle strutture di sostegno, dette spicole e infine quello interno delimita una cavit\u00e0 ed \u00e8 formato da cellule dette coanociti.\nLa struttura base delle spugne \u00e8 un sacco, chiamato \"spongocele\", con un'apertura principale, l\"'osculo\", e numerosi \"pori\" nella parete. La parete \u00e8 formata da due strati cellulari: il \"coanoderma\" e il \"pinacoderma\".\nTra il coanoderma e il pinacoderma \u00e8 presente uno strato acellulare gelatinoso, il \"mesoilo\" o \"mesoglia\", in cui si trovano diversi elementi cellulari, detti \"archeoblasti\", che a seconda delle necessit\u00e0 possono trasformarsi in:\nQuasi tutte le spugne posseggono una struttura scheletrica, l'endoscheletro, formato da spicole calcaree o silicee, o fibre proteiche (spongina) prodotte rispettivamente dagli \"scleroblasti\" (o sclerociti) e dagli \"spongoblasti\", o (spongociti).\nLe spugne silicee hanno generalmente due tipi di spicole: le megasclere e le microsclere.\nLe megasclere misurano oltre 100\u00a0\u00b5m e partecipano alla funzione di sostegno dei tessuti. Le microsclere sono di piccola taglia (1 \u00e0 100\u00a0\u00b5m) e non svolgono il ruolo di struttura scheletrica.\nLe spicole silicee costituiscono delle vere e proprie fibre ottiche naturali, il che fa ipotizzare un ruolo di queste strutture nel successo evolutivo delle spugne silicee rispetto a quelle calcaree.\nLa respirazione avviene attraverso le cellule, il ricambio continuo di acqua permette una continua ossigenazione dell'ambiente detta \"respirazione cutanea\".\nLe spugne non hanno un sistema nervoso, ovvero cellule collegate l'una all'altra da giunzioni sinaptiche. Recenti studi di sequenziamento del genoma della spugna \"Amphimedon queenslandica\" hanno tuttavia dimostrato che nel DNA dei poriferi esistono geni omologhi di quelli che svolgono ruoli chiave nella funzione sinaptica. Le cellule di spugna esprimono un gruppo di proteine che si raggruppano insieme per formare una struttura che assomiglia a una densit\u00e0 postsinaptica (la parte che riceve il segnale di una sinapsi). Tuttavia, la funzione di questa struttura non \u00e8 al momento chiara. \nSebbene le cellule di spugna non mostrino trasmissione sinaptica, comunicano tra loro tramite le onde di calcio e altri impulsi, che mediano alcune semplici azioni come la contrazione di tutto il corpo (\"effettori\" N.d.JW).\nTutti i tipi cellulari dei Poriferi derivano da un unico gruppo di cellule ameboidi indifferenziate e totipotenti, gli \"archeociti\".\nIn base alla loro struttura macroscopica le spugne possono presentarsi con tre differenti morfologie:\nBiologia.\nI Poriferi sono animali bentonici.\nAlimentazione.\nSono filtratori e si nutrono di piccoli organismi e particelle organiche che fluttuano sospese nell'acqua. Il sistema di filtraggio \u00e8 possibile grazie all'azione dei coanociti, cellule flagellate che, muovendosi ripetutamente, creano una corrente di risucchio che permette all'acqua di attraversare i pori, entrare nelle cavit\u00e0 della spugna e, in seguito, fuoriuscire dall'osculo. I coanociti sono muniti di un collaretto, estensione citoplasmatica composta da \"microvilli\", che circonda il flagello ed imprigiona l'alimento. Le particelle catturate penetrano nel coanocita per essere trasferite agli amebociti del mesoilo, dove avviene una digestione intracellulare.\n\u00c8 stato dimostrato che non tutte le specie di porifera sono filtratori, ma che al contrario alcune di esse sono carnivore. Si nutrono di crostacei ed altri piccoli animali, e per la maggior parte appartengono alla famiglia delle Cladorhizidae, e, in misura minore se ne trovano anche fra le Guitarridae e le Esperiopsidae Nonostante si conosca ancora poco del meccanismo di cattura, \u00e8 noto come alcune specie avvicinino e catturino la preda con delle strutture 'a velcro' o tramite delle strutture simili ad uncini formate da spicole. La maggior parte di queste specie vive in acque profonde, oltre gli 8800 metri. e lo sviluppo dell'esplorazione dei fondali marini ne sta portando alla luce sempre di nuove.\nLa maggior parte delle specie carnivore hanno perso il loro sistema acquifero, nonostante alcune specie usino un sistema acquifero modificato per gonfiare delle strutture in grado di fagocitare la preda.\nRiproduzione e sviluppo.\nLe spugne sono ermafroditi insufficienti. La loro larva \u00e8 detta \"anfiblastula\", e possiede un polo di cellule grandi e non flagellate (\"macromeri\") e un altro di cellule piccole e flagellate (\"micromeri\"); queste ultime daranno origine ai coanociti ed hanno inizialmente i flagelli rivolti all'interno della cavit\u00e0; successivamente l'intera struttura si rovescia come un dito di guanto in modo da esporre all'esterno i flagelli dei micromeri (modalit\u00e0 di sviluppo simile a quella di alcune microalghe verdi d'acqua dolce come \"Volvox\") e si fissa al substrato, non subendo poi grandi cambiamenti: non vi sono infatti organi veri e propri, e anche la differenziazione in tessuti \u00e8 rudimentale.\nLa riproduzione sessuale avviene tramite la trasformazione delle cellule coanociti, in spermi e/o uova. Gli spermi, liberi nell'acqua, verranno catturati da un altro individuo, tramite i coanociti che condurranno lo spermatozoo all'uovo. Questo tipo di riproduzione avviene solamente nel periodo primavera-autunno, a differenza della riproduzione asessuale.\nLa riproduzione asessuale avviene tramite la formazione di gemme, gemmule e propaguli. Le gemme si formano all'esterno del porifero, esse sono delle vere e proprie spugne in miniatura che staccandosi dalla \"spugna madre\" formano un nuovo individuo. Le gemmule invece si formano all'interno del porifero, esse sono composte internamente dagli archeociti, ed esternamente da particolari spicole che prendono il nome di anfidischi. La gemmula presenta un'apertura, il micropilo, dal quale fuoriusciranno gli archeociti una volta trovato un ambiente favorevole, che daranno origine ad un nuovo individuo. I propaguli (o larve corazzate) sono molto simili alle gemmule, si differenziano per la presenza di sei/otto/dieci stili e dal rivestimento di placche di natura silicea, denominate discotriene.\nUna caratteristica dei Poriferi \u00e8 la capacit\u00e0 di disgregazione-riaggregazione: se, ad esempio, una spugna viene disgregata con un setaccio si assiste ad una ricostruzione generale dell'organismo da parte degli amebociti. In natura questa capacit\u00e0 permette a questi semplici animali di dividersi in pi\u00f9 individui e colonizzare maggiormente il substrato.\nEcologia.\nIl phylum Porifera \u00e8 composto quasi esclusivamente da specie acquatiche filtratrici, bentoniche e sessili (vivono ancorate al substrato), in prevalenza marine, diffuse in tutti i fondali, dai tropici ai poli, fino a profondit\u00e0 abissali. Le spugne d'acqua dolce, rappresentate dalla famiglia Spongillidae (Demospongie), abitano i fiumi ed i laghi di tutti i continenti (escluso l'Antartide).\nI poriferi possono avere vita solitaria o costituire dense colonie che, come accade con le madrepore, diventano importanti habitat per comunit\u00e0 animali e vegetali.\nInfatti, le loro cavit\u00e0 possono ospitare numerosi organismi simbionti (come piccoli crostacei, alghe unicellulari, cianobatteri, funghi.)\nIn alcuni casi questi microorganismi possono costituire sino al 40% del volume della spugna e possono contribuire in maniera significativa al metabolismo dell'ospite, contribuendo, per esempio, alla fotosintesi o alla fissazione dell'azoto.\nUna curiosa associazione mutualistica \u00e8 quella che si instaura tra alcune specie di paguro e la spugna \"Suberites domuncula\", che si accresce sulla conchiglia di gasteropode utilizzata come protezione dal paguro; in questo modo la spugna trae vantaggio ottenendo mobilit\u00e0 dal crostaceo ed evitando cos\u00ec di riempirsi di sedimento, mentre il paguro evita di essere predato grazie allo sgradevole gusto e odore del porifero. Inoltre la \"Suberites domuncula\" si accresce attorno al nicchio ed al paguro consentendogli di vivere tutta la vita all'interno della stessa conchiglia, evitando cos\u00ec di esporre l'addome molle ai predatori durante il cambio di conchiglia, inevitabile per chi non si avvale di tale mutualismo.\nI Crostacei del genere \"Spongicola\" vivono come commensali all'interno di Ialospongie ma, una volta cresciuti, rimangono intrappolati nella cavit\u00e0 della spugna che, in genere, ne ospita una coppia, costretta cos\u00ec a rimanere \"fedele\" per tutta la vita.\nLe spugne fanno parte della dieta di molti organismi marini (Pesci, Anellidi, Molluschi, Echinodermi, ecc.). Studi sulla dieta della tartaruga marina \"Eretmochelys imbricata\" hanno dimostrato che essa \u00e8 costituita per il 70-95% da spugne della classe Demospongiae, in particolare da specie appartenenti agli ordini Astrophorida, Spirophorida e Hadromerida."}
{"id": "3438", "revid": "124805818", "url": "https://it.wikipedia.org/wiki?curid=3438", "title": "Plancton", "text": "plancton (dal greco \u03c0\u03bb\u03b1\u03b3\u03ba\u03c4\u03cc\u03bd, ossia \"vagabondo\") \u00e8 la categoria ecologica che comprende il complesso di organismi acquatici galleggianti che, non essendo in grado di dirigere attivamente il loro movimento (almeno in senso orizzontale), vengono trasportati passivamente dalle correnti e dal moto ondoso.\nPer queste sue caratteristiche, il plancton si distingue dal \"necton\", il complesso di organismi viventi nella colonna d'acqua e dotati di nuoto attivo, e dal \"benthos\", costituito dagli organismi abitanti i fondali e con i quali mantengono uno stretto rapporto di carattere trofico.\nIl plancton comprende sia organismi vegetali (fitoplancton) che animali (zooplancton) di varie dimensioni; microorganismi (unicellulari, protozoi etc.), larve, piccoli animali (come i crostacei che formano il krill), ma anche organismi di una certa mole come meduse e alghe pluricellulari (quali i sargassi).\nLa branca della biologia che si occupa dello studio di questi organismi, comprese le interrelazioni ed interdipendenze con l'ambiente fisico, chimico e biologico circostante, viene definita planctologia.\nL'insieme degli esseri viventi formante il plancton \u00e8 caratterizzato da un alto tasso di biodiversit\u00e0 specifica, per il quale \u00e8 possibile analizzare e distinguere organismi di diversa forma e dimensione, dotati di vari adattamenti e differenti anche per ciclo biologico e per le modalit\u00e0 con cui si procurano energia.\nIl termine \"plancton\" fu coniato dal biologo tedesco Victor Hensen.\nAdattamenti alla vita planctonica.\nCome tutti gli esseri viventi (se si esclude la presenza dell'aria negli organi), anche gli organismi planctonici hanno una densit\u00e0 maggiore di quella dell'acqua, dovuta alla costituzione del citoplasma cellulare, la cui densit\u00e0 si aggira tra 1,02 e 1,06. \nNonostante questo fattore, il plancton riesce ad ostacolare la tendenza a cadere sul fondo grazie ad una serie di adattamenti di varia natura, che ne permettono il galleggiamento.\nUno di questi, sicuramente il pi\u00f9 importante, \u00e8 la forma del corpo, che offre una certa resistenza alla caduta tanto pi\u00f9 ampia \u00e8 la sua superficie rispetto al volume che occupa. La presenza di tentacoli, ciglia, flagelli, espansioni laminari o filiformi e le associazioni di alghe monocellulari in colonie filamentose con struttura a catena sono solo alcuni degli adattamenti con cui si realizza questo vantaggio.\nLa diminuzione del peso specifico pu\u00f2 avvenire anche grazie alla presenza di vacuoli riempiti d'aria o da gas, grassi ed oli che l'organismo stesso produce e mantiene all'interno del suo corpo. La velocit\u00e0 di caduta \u00e8 contrastata anche dai deboli movimenti propri che possono avvenire per contrazione del corpo (come per le meduse) oppure grazie al movimento di ciglia, tentacoli ed altri organi locomotori.\nCiclo biologico.\nIn base alle modalit\u00e0 con le quali si pu\u00f2 svolgere il ciclo vitale, \u00e8 possibile suddividere gli organismi planctonici in due grandi categorie: l'oloplancton e il meroplancton.\nGli \"organismi oloplantonici\" trascorrono la loro intera esistenza galleggiando passivamente nell'ambiente pelagico e, quindi, in ogni stadio della loro vita contribuiscono alla densit\u00e0 del popolamento planctonico. Fanno parte dell'oloplancton diversi tipi di alghe, uni- e pluricellulari, e di Protozoi, gli Cnidari come i Sifonofori ed alcuni Scifozoi, la quasi totalit\u00e0 degli Ctenofori, i Rotiferi, vari gruppi di Crostacei, alcuni Molluschi Gasteropodi, i Chetognati, molti Tunicati e l'oloturoide \"Pelagothuria natatrix\" come rappresentante degli Echinodermi.\nGli \"organismi meroplanctonici\" vivono solo una parte della loro vita allo stadio planctonico, preceduto o sostituito in forma adulta da quello bentonico o nectonico. Il meroplancton \u00e8 costituito in prevalenza da gameti, larve di animali e spore di piante bentoniche e, per questa caratteristica, la sua densit\u00e0 e biodiversit\u00e0 sono fortemente influenzate dalle differenti stagioni riproduttive del popolamento acquatico.\nEsempi di meroplancton sono: le larve delle Spugne e dei Molluschi che, in seguito, si depositano sul fondo divenendo bentonici; le actinule, le efire e lo stadio di medusa degli Cnidari, quando questo si alterna allo stadio sessile o sedentario di polipo; i vari stadi larvali dei Pesci che, in forma adulta, si trasferiscono nel necton o nel benthos. Briozoi, Anellidi, Artropodi, Echinodermi, Tunicati e molti altri phyla animali sono anch'essi presenti nel plancton in varie forme larvali.\nDimensioni.\nIl plancton viene spesso descritto in termini di dimensioni. Solitamente vengono usate le seguenti suddivisioni:\nAlcune di queste suddivisioni, specialmente quelle di grandezza maggiore, vengono a volte utilizzate con diversa scala di valori.\nL'esistenza e l'importanza del nanoplancton e delle categorie inferiori \u00e8 stata scoperta solo negli anni 80.\nNutrizione.\nAnalizzando le diverse modalit\u00e0 con le quali gli organismi si procurano l'energia necessaria per il proprio metabolismo, \u00e8 possibile individuare nel plancton i tre principali livelli trofici della catena alimentare: produttore, consumatore e decompositore.\nLa produzione \u00e8 affidata al fitoplancton, composto da varie specie di alghe mono- e pluricellulari che, come tutti gli organismi autotrofi fotosintetici (ad esempio le piante terrestri), riescono a sintetizzare la materia organica utilizzando le sostanze inorganiche disciolte nell'acqua e la radiazione solare come fonte di energia. Per questa caratteristica il fitoplancton si trova alla base della catena alimentare nella stragrande maggioranza degli ecosistemi acquatici\nIl ruolo di consumatori \u00e8 invece svolto dallo zooplancton, comprendente i Protozoi e gli Animali; organismi eterotrofi che devono necessariamente cibarsi di altri organismi per sfruttare cos\u00ec l'energia immagazzinata nella materia organica delle loro prede.\nUltimo, ma non per importanza, \u00e8 il livello trofico occupato dal bacterioplancton, costituito dai batteri galleggianti nella colonna d'acqua, i quali ottengono energia attraverso la decomposizione della necromassa e restituiscono all'ambiente acquatico le sostanze inorganiche che verranno riutilizzate dal fitoplancton.\nSi deve puntualizzare che questo schema di suddivisione non presenta dei confini del tutto netti. Infatti, alcune specie di Protisti hanno la capacit\u00e0 di comportarsi sia da produttori fotosintetici che da consumatori eterotrofi a seconda delle circostanze (mixotrofia)..\nDistribuzione.\nIl plancton \u00e8 presente sia nelle acque salate (mari ed oceani) che negli ambienti dulciacquicoli come i laghi, le paludi ed i fiumi a decorso molto lento.\nLa concentrazione del fitoplancton dipende strettamente dall'intensit\u00e0 della radiazione luminosa e dalla quantit\u00e0 di nutrienti presenti. La sua biodiversit\u00e0 \u00e8 influenzata invece dalla salinit\u00e0 e dalla temperatura. Anche il movimento delle correnti e la concentrazione di zooplancton erbivoro svolgono un ruolo importante nella sua distribuzione.\nPer il suo metabolismo basato sulla fotosintesi, il fitoplancton si trova maggiormente concentrato negli strati superficiali fin dove i raggi solari riescono a penetrare (zona eufotica). Non tollerando per\u00f2 un'eccessiva radiazione solare, tipica delle zone intertropicali e di quelle temperate nella stagione estiva, in queste regioni gli organismi fitoplanctonici raggiungono la massima densit\u00e0 qualche metro al di sotto della superficie marina, dove le condizioni sono pi\u00f9 favorevoli al loro sviluppo.\nNon essendo condizionato dalla luce, lo zooplancton \u00e8 invece presente in tutta la colonna d'acqua, dalla superficie alle zone profonde, e la ripartizione verticale dipende principalmente dalla diversa tolleranza alla temperatura, la quale decresce verso il fondo, dal tipo di alimentazione e dalle esigenze riproduttive.\nGli organismi fitofagi si localizzano in prossimit\u00e0 della superficie dove il fitoplancton \u00e8 pi\u00f9 abbondante; le specie necrofaghe sono maggiormente presenti nella regione meno luminosa, dove si cibano degli organismi morti che tendono a cadere sul fondo.\nMolti organismi, che durante il d\u00ec risiedono in profondit\u00e0, nella notte risalgono in superficie provocando un notevole aumento del popolamento acquatico.\nLa distribuzione dello zooplancton dipende anche dalla presenza di un'area riproduttiva, che, durante la stagione appropriata, con la riunione della popolazione e la conseguente produzione di larve e spore, incrementer\u00e0 la sua concentrazione.\nCampionamento e studio.\nIl plancton viene campionato essenzialmente con il retino da plancton con maglie di misura idonea a trattenere gli individui dei gruppi tassonomici di maggior interesse.\nPer organismi troppo piccoli o che, comunque, non incappano nei comuni retini si usa la bottiglia di Niskin, una bottiglia che pu\u00f2 essere aperta e chiusa da bordo alla profondit\u00e0 desiderata e che raccoglie un campione di acqua completo di plancton. Un altro sistema \u00e8 il campionatore continuo che viene trainato da una imbarcazione e che fissa automaticamente in formalina gli organismi catturati annotando automaticamente profondit\u00e0 e luogo di cattura."}
{"id": "3439", "revid": "767487", "url": "https://it.wikipedia.org/wiki?curid=3439", "title": "Pseudoceloma", "text": "Lo pseudoceloma (falso celoma) \u00e8 una cavit\u00e0, posta tra il canale alimentare e la parete del corpo, presente in alcuni gruppi di animali triploblastici, a simmetria bilaterale e proctodeati. Questa divisione tassonomica presenta punti oscuri, divisioni controverse ed \u00e8 considerata \"obsoleta\".\nDifferisce dal celoma perch\u00e9 si origina dal blastocele (primitiva cavit\u00e0 dell'embrione) che non viene occupato interamente dal mesoderma durante lo sviluppo embrionale.\nLo pseudoceloma \u00e8 riempito da un liquido organico (\"liquido pseudocelomatico\") che offre un sostegno idrostatico all'organismo ed \u00e8 coinvolto nella circolazione, trasporto ed escrezione delle sostanze organiche.\nI vari organi e apparati si trovano a contatto diretto con il liquido per mancanza del peritoneo, un tessuto di origine mesodermico caratteristico degli eucelomati.\nSistematica.\nGli pseudocelomati, o \"aschelminti\", costituiscono un gruppo rappresentato dai seguenti phyla animali:"}
{"id": "3440", "revid": "30610", "url": "https://it.wikipedia.org/wiki?curid=3440", "title": "Partizione (teoria degli insiemi)", "text": "In matematica una partizione di un insieme \"X\" \u00e8 una divisione di \"X\" in sottoinsiemi, detti \"parti\", \"classi\" o \"blocchi\" della partizione, che \"coprono\" X senza sovrapporsi. \nPi\u00f9 formalmente, una partizione di \"X\" \u00e8 una collezione \"P\" di sottoinsiemi di \"X\" tali che:\nUna partizione in due parti si dice \"bipartizione\", una in tre parti \"tripartizione\"; con significato simile talora si usano termini come tetrapartizione o pi\u00f9 in generale \"k\"-partizione.\nPartizioni e relazioni di equivalenza.\nAd ogni partizione \"P\" di un insieme \"X\" si pu\u00f2 associare, in modo naturale, una relazione di equivalenza \u03c1 sullo stesso \"X\": due elementi sono in relazione secondo \u03c1 se e solo se appartengono allo stesso elemento della partizione \"P\". Viceversa, ad ogni equivalenza si pu\u00f2 associare naturalmente una partizione, quella costituita dalle relative classi di equivalenza.\nQuesto rapporto \u00e8 importante perch\u00e9 definisce una funzione biunivoca tra l'insieme delle partizioni e quello delle relazioni di equivalenza; inoltre \"tornando indietro\" si ritorna all'inizio, ovvero, data una relazione \u03c1 e la partizione \"R\" ad essa associata, la relazione associata alla partizione non \u00e8 altro che \u03c1.\nPer queste situazioni si usano termini quali \"equivalenza canonica\" di una partizione e \"partizione associata canonicamente\" ad una equivalenza.\nLa proiezione canonica.\nData una partizione \"P\", si pu\u00f2 costruire una funzione suriettiva formula_1 che associa ad ogni elemento formula_2 il sottoinsieme formula_3 tale che formula_4. Questa funzione \u00e8 detta \"proiezione canonica\".\nQuesta funzione \u00e8 sfruttata ad esempio nel costruire, a partire da una qualsiasi funzione, una funzione biunivoca. Data formula_5, si costruisce in \"X\" una partizione tale che due elementi di uno stesso sottoinsieme hanno la stessa immagine secondo \"f\"; la funzione definita dalla partizione all'immagine di \"X\" sar\u00e0 quindi una funzione biunivoca. Questo processo \u00e8 detto \"decomposizione di un'applicazione\".\nAd esempio, la funzione parte intera definita sull'insieme formula_6 dei reali non negativi ha come partizione canonica associata la partizione costituita dagli intervalli chiusi a sinistra e aperti a destra formula_7 per diversi \"n\" interi non negativi; secondo l'equivalenza canonicamente associata a questa partizione, ovvero canonicamente associata alla funzione parte intera, sono equivalenti due reali positivi che presentano la stessa parte intera. Restringendo poi il codominio della funzione all'insieme dei numeri naturali si ottiene una funzione biunivoca da \"P\" a formula_8.\nAltri ambiti.\nTra le partizioni di un insieme si definisce un importante ordine parziale stabilendo che una \"partizione\" formula_9 \u00e8 \"pi\u00f9 fine\" di una seconda formula_10 se ogni parte di formula_9 \u00e8 contenuta in una (sola) parte di B. Munita di questo ordinamento, la collezione delle partizioni di un insieme costituisce un reticolo detto reticolo delle partizioni di un insieme, molto importante ad esempio nella combinatoria e anche nella meccanica statistica.\nAd ogni partizione di un insieme finito si associa canonicamente anche una partizione dell'intero fornito dalla sua cardinalit\u00e0. \nLa nozione di partizione viene sfruttata anche per il calcolo dell'integrale.\nNumero di partizioni di un insieme finito.\nIl numero di partizioni di un insieme di formula_12 elementi \u00e8 il numero di Bell formula_13. I primi numeri di Bell sono: formula_14. I numeri di Bell soddisfano la ricorsione:\ne hanno funzione generatrice esponenziale\nI numeri di Bell possono essere calcolati usando il triangolo di Bell in cui il primo valore in ogni riga coincide con l'ultimo della riga precedente e i valori successivi sono calcolati sommando due numeri: il numero a sinistra e il numero in alto a sinistra rispetto alla posizione considerata. I numeri di Bell sono riportati lungo entrambi i lati di questo triangolo. In generale il numero formula_17 della riga formula_12 e colonna formula_19 del triangolo conta il numero di partizioni di un insieme con formula_20 elementi in cui \u00e8 presente il singoletto formula_21 e tutti i singoletti presenti nella partizione contengono elementi minori di formula_22. Ad esempio formula_23 conta le partizioni dell'insieme formula_24 che hanno il singoletto formula_25 ma non il singoletto formula_26, che sono:\nIl numero di partizioni di un insieme di formula_12 elementi in esattamente formula_19 parti non vuote \u00e8 il numero di Stirling di seconda specie formula_29"}
{"id": "3441", "revid": "200568", "url": "https://it.wikipedia.org/wiki?curid=3441", "title": "Polimero", "text": "Un polimero (dal greco \"polymer\u1e17s,\" comp. di \"pol\u00fds-\" e \"-m\u00e9ros\", letteralmente \"che ha molte parti\") \u00e8 una macromolecola, ovvero una molecola dall'elevato peso molecolare, costituita da un gran numero di gruppi molecolari (o unit\u00e0 strutturali) uguali o diversi (nei copolimeri), uniti \"a catena\" mediante la ripetizione dello stesso tipo di legame (covalente).\nSecondo la definizione internazionale IUPAC, l'unit\u00e0 strutturale viene denominata \"unit\u00e0 ripetentesi costituzionale\" (CRU, \"Constitutional Repeating Unit\"). I termini \"unit\u00e0 ripetitiva\" e \"monomero\" non sono sinonimi: infatti un'unit\u00e0 ripetitiva \u00e8 una parte di una molecola o macromolecola, mentre un monomero \u00e8 una molecola composta da un'unica unit\u00e0 ripetitiva. Nel seguito, quando si parla di \"monomeri\" s'intendono dunque i reagenti da cui si forma il polimero attraverso la reazione di polimerizzazione, mentre con il termine \"unit\u00e0 ripetitive\" si intendono i gruppi molecolari che assieme ai gruppi terminali costituiscono il polimero (che \u00e8 il prodotto della reazione di polimerizzazione).\nPer definire un polimero bisogna conoscere:\nBench\u00e9 a rigore anche le macromolecole tipiche dei sistemi viventi (proteine, acidi nucleici, polisaccaridi) siano polimeri (i cosiddetti \"polimeri naturali\"), nel campo dell'industria chimica col termine \"polimeri\" s'intendono comunemente le macromolecole di origine sintetica: materie plastiche, gomme sintetiche e fibre tessili (ad esempio il nylon), ma anche polimeri sintetici biocompatibili largamente usati nelle industrie farmaceutiche, cosmetiche e alimentari, tra cui i polietilenglicoli (PEG), i poliacrilati e i poliamminoacidi sintetici.\nI polimeri inorganici pi\u00f9 importanti sono a base di silicio (silice colloidale, siliconi, polisilani).\nStoria.\nIl termine \"polimero\" deriva dal greco \u03c0\u03bf\u03bb\u03cd\u03c2 (\"pol\u00fds\", che significa \"molto\") e \u03bc\u03ad\u03c1\u03bf\u03c2 (\"m\u00e9ros\", che significa \"parte\") e fu coniato da J\u00f6ns Jacob Berzelius, con un'accezione differente da quella attuale utilizzata dalla IUPAC. Tale termine pu\u00f2 indicare sia i polimeri naturali (tra i quali il caucci\u00f9, la cellulosa e il DNA) sia i polimeri sintetizzati in laboratorio (in genere utilizzati per la produzione di materie plastiche).\nLa storia dei polimeri ha quindi inizio molto prima dell'avvento delle materie plastiche, sebbene la commercializzazione delle materie plastiche abbia aumentato notevolmente l'interesse della comunit\u00e0 scientifica verso la scienza e la tecnologia dei polimeri.\nI primi studi sui polimeri sintetici si devono a Henri Braconnot nel 1811, il quale ottenne dei composti derivati dalla cellulosa.\nNel 1909 il chimico belga Leo Hendrik Baekeland realizza la prima materia plastica interamente sintetica, appartenente al gruppo delle resine fenoliche, chiamandola bachelite, la prima plastica termoindurente.\nNel 1912 lo svizzero Jacques Brandenberger produce il cellofan, derivato dalla cellulosa e nello stesso periodo sono introdotti i polimeri sintetici come il rayon, anch'esso un derivato della cellulosa.\nFu il chimico tedesco Hermann Staudinger nel 1920 a proporre l'attuale concetto di polimeri come strutture macromolecolari unite da legami covalenti. Sempre negli anni venti Wallace Carothers si dedic\u00f2 allo studio delle reazioni di polimerizzazione.\nNel 1950 la Du Pont brevetta il teflon (PTFE), frutto di ricerche sui composti di fluoro e, in particolare, dei fluorocarburi.\nNel corso degli anni sono stati svolti molti studi sul comportamento reologico dei polimeri e sulla loro caratterizzazione, nonch\u00e9 sulle metodiche di polimerizzazione. In particolare nel 1963 Karl Ziegler e Giulio Natta ottengono il premio Nobel per la chimica come riconoscimento dei loro studi sui polimeri (in particolare per la scoperta dei cosiddetti \"catalizzatori di Ziegler-Natta\").\nNel 1974 il premio Nobel per la chimica fu consegnato a Paul Flory, che concentr\u00f2 i propri studi sulla cinetica delle polimerizzazioni a stadi e polimerizzazioni a catena, sul trasferimento di catena, sugli effetti di volume escluso e sulla teoria di Flory\u2013Huggins delle soluzioni.\nClassificazione dei polimeri.\nI polimeri possono essere classificati in vari modi:\nClassificazione dal diagramma sforzo-deformazione.\nOgni materiale, in seguito a uno sforzo risponde con una deformazione, a cui \u00e8 associata un maggiore o minore allungamento percentuale. Nel caso dei polimeri si distingue tra:\nIn linea di massima, i polimeri con maggiore cristallinit\u00e0 (fibre) sono pi\u00f9 fragili, mentre i polimeri amorfi (elastomeri) sono pi\u00f9 duttili e pi\u00f9 plastici.\nA partire dal diagramma sforzo-deformazione \u00e8 possibile ricavare i seguenti parametri:\nClassificazione dei polimeri per struttura.\nLa struttura dei polimeri viene definita a vari livelli, tutti tra loro interdipendenti e decisivi nel concorrere a formare le propriet\u00e0 reologiche del polimero, dalle quali dipendono le applicazioni e gli usi industriali. L'architettura delle catene \u00e8 un fattore che influenza, ad esempio, il comportamento del polimero al variare della temperatura e la sua densit\u00e0. Si pu\u00f2 distinguere infatti tra catene lineari (alta densit\u00e0), ramificate (bassa densit\u00e0) e reticolate.\nI polimeri lineari sono quelli nei quali le unit\u00e0 ripetitive di una singola catena sono unite da un estremo all'altro. Tra queste catene si possono instaurare numerosi legami di Van del Waals e a idrogeno. I polimeri ramificati hanno catene da cui si dipartono ramificazioni laterali, che riducono le capacit\u00e0 di compattazione delle catene. Materiali come il polietilene possono essere lineari o ramificati.\nClassificazione in base alla struttura chimica.\nEsclusi i gruppi funzionali direttamente coinvolti nella reazione di polimerizzazione, gli eventuali altri gruppi funzionali presenti nel monomero conservano la loro reattivit\u00e0 chimica anche nel polimero. Nel caso dei polimeri biologici (le proteine) le propriet\u00e0 chimiche dei gruppi disposti lungo la catena polimerica (con le loro affinit\u00e0, attrazioni e repulsioni) diventano essenziali per modellare la struttura tridimensionale del polimero stesso, struttura da cui dipende l'attivit\u00e0 biologica della proteina stessa.\nClassificazione in base alla struttura stereochimica.\nL'assenza o la presenza di una regolarit\u00e0 nella posizione dei gruppi laterali di un polimero rispetto alla catena principale ha un notevole effetto sulle propriet\u00e0 reologiche del polimero e di conseguenza sulle sue possibili applicazioni industriali. Un polimero i cui gruppi laterali sono distribuiti senza un ordine preciso ha meno probabilit\u00e0 di formare regioni cristalline rispetto a uno stereochimicamente ordinato.\nLa scoperta di un catalizzatore capace di guidare la polimerizzazione del propilene in modo da dare un polimero isotattico ha valso il premio Nobel a Giulio Natta. L'importanza industriale \u00e8 notevole, il polipropilene isotattico \u00e8 una plastica rigida, il polipropilene atattico una gomma pressoch\u00e9 priva di applicazioni pratiche.\nI polimeri isotattici, infatti, differiscono notevolmente da quelli anisotattici allo stato solido sia nel comportamento alla luce polarizzata sia in altre propriet\u00e0 come la temperatura di fusione, la solubilit\u00e0 e la densit\u00e0.\nDue nuove classi di polimeri sono i polimeri comb e i dendrimeri.\nClassificazione in base al peso molecolare.\nI polimeri (al contrario delle molecole aventi peso molecolare non elevato o delle proteine) non hanno peso molecolare definito, ma variabile in rapporto alla lunghezza della catena polimerica che li costituisce. Lotti di polimeri sono caratterizzati da un parametro tipico di queste sostanze macromolecolari ovvero dall'indice di polidispersione (PI), che tiene conto della distribuzione di pesi molecolari (DPM) riferibile a una sintesi. Il peso molecolare sar\u00e0 quindi espresso tramite un valore medio, che pu\u00f2 essere definito in diversi modi: come media numerica su intervalli dimensionali o come media pesata su intervalli di peso.\nSi fa inoltre uso del grado di polimerizzazione, che indica il numero di unit\u00e0 ripetitive costituenti il polimero, e che pu\u00f2 essere:\nDal grado di polimerizzazione dipendono le propriet\u00e0 fisiche e reologiche del polimero, nonch\u00e9 le possibili applicazioni.\nNel caso in cui il grado di polimerizzazione sia molto basso si parla pi\u00f9 propriamente di oligomero (dal greco \"oligos-\", \"pochi\").\nPolimeri amorfi e semi-cristallini.\nI polimeri amorfi sono generalmente resine o gomme. Essi sono fragili al di sotto di una data temperatura (la \"temperatura di transizione vetrosa\") e fluidi viscosi al di sopra di un'altra (il \"punto di scorrimento\"). La loro struttura pu\u00f2 essere paragonata a un groviglio disordinato di spaghetti, poich\u00e9 le catene sono posizionate in modo casuale e non vi \u00e8 ordine a lungo raggio.\nI polimeri semi-cristallini sono generalmente plastiche rigide; le catene di polimero, ripiegandosi, riescono a disporre regolarmente loro tratti pi\u00f9 o meno lunghi gli uni a fianco degli altri, formando regioni cristalline regolari (dette \"cristalliti\") che crescono radialmente attorno a \"siti di nucleazione\", questi possono essere molecole di sostanze capaci di innescare la cristallizzazione (\"agenti nucleanti\") o altre catene di polimero stirate dal flusso della massa del polimero.\nUna situazione intermedia tra i polimeri amorfi e i polimeri semi-cristallini \u00e8 rappresentata dai polimeri a cristalli liquidi (LCP, \"Liquid-Crystal Polymers\"), in cui le molecole mostrano un orientamento comune ma sono libere di scorrere in maniera tra loro indipendente lungo la direzione longitudinale, modificando quindi la loro struttura cristallina.\nPer un polimero amorfo il volume specifico cresce linearmente fino alla temperatura di transizione vetrosa, in corrispondenza della quale il comportamento cambia da vetroso a gommoso per il fatto che la mobilit\u00e0 delle catene polimeriche aumenta con l'aumentare della temperatura. La transizione \u00e8 quindi di tipo cinetico e non termodinamico.\nI polimeri semi-cristallini hanno anche una temperatura di fusione, alla quale \u00e8 presente una discontinuit\u00e0 nell'andamento del volume dovuta alla transizione di tipo termodinamico in cui \u00e8 richiesto calore latente per passare dallo stato cristallino a liquido.\nLe condizioni che rendono possibile la cristallizzazione di un polimero sono: la regolarit\u00e0 costituzionale, la regolarit\u00e0 configurazionale e la velocit\u00e0 di raffreddamento. La prima \u00e8 verificata se i monomeri si susseguono in modo regolare lungo la catena, come per tutti gli omopolimeri. La seconda deriva dalla struttura stereochimica ed \u00e8 verificata solo per i polimeri isotattici e sindiotattici. Infine se il raffreddamento dallo stato liquido procede troppo in fretta le catene non potranno organizzarsi in cristalli e il polimero risulter\u00e0 amorfo.\nPolimeri reticolati.\nUn polimero viene detto \"reticolato\" se esistono almeno due cammini diversi per collegare due punti qualsiasi della sua molecola; in caso contrario viene detto \"ramificato\" o \"lineare\", a seconda che sulla catena principale siano innestate o meno catene laterali.\nUn polimero reticolato si pu\u00f2 ottenere direttamente in fase di reazione, miscelando al monomero principale anche una quantit\u00e0 di un altro monomero simile, ma con pi\u00f9 siti reattivi (ad esempio, il co-polimero tra stirene e 1,4-divinilbenzene) oppure pu\u00f2 essere reticolato successivamente alla sua sintesi per reazione con un altro composto (ad esempio, la reazione tra lo zolfo e il polimero del 2-metil-1,3-butadiene, nota come vulcanizzazione).\nLe catene reticolate sono unite tra loro da legami covalenti aventi un'energia di legame pari a quella degli atomi sulle catene e non sono perci\u00f2 indipendenti le une dalle altre. Per questo motivo un polimero reticolato \u00e8 generalmente una plastica rigida, che per riscaldamento si decompone o brucia, anzich\u00e9 rammollirsi e fondere come un polimero lineare o ramificato.\nConformazione dei polimeri.\nLe molecole polimeriche non sono esattamente lineari ma presentano un andamento a zig-zag, dovuto all'orientazione dei legami che sono in grado di ruotare e piegarsi nello spazio. La conformazione di un polimero indica quindi il profilo o la forma di una molecola, che pu\u00f2 essere modificata dalla rotazione degli atomi intorno ai legami covalenti semplici. Il legame tra atomi di carbonio, ad esempio, ha un angolo di 109,5\u00b0 dovuto alla struttura geometrica tetraedrica. Pertanto una singola catena molecolare pu\u00f2 avere numerosi avvolgimenti, piegamenti e cappi. Pi\u00f9 catene possono quindi intrecciarsi tra loro e aggrovigliarsi come la lenza di una canna da pesca. Questi \"gomitoli\" sono ala base di importanti caratteristiche dei polimeri, come l'estensibilit\u00e0 e l'elasticit\u00e0. Altre propriet\u00e0 dipendono dalla capacit\u00e0 dei segmenti delle catene di ruotare quando sottoposti a degli sforzi. Macromolecole come il polistirene, dotato di un gruppo laterale fenilico e quindi pi\u00f9 voluminoso, sono infatti pi\u00f9 resistenti ai movimenti rotazionali.\nCopolimeri.\nQuando il polimero \u00e8 costituito da due unit\u00e0 ripetitive di natura diversa, si dice che esso \u00e8 un copolimero.\nNell'ipotesi di avere due monomeri, vi sono 4 modi di concatenamento delle unit\u00e0 ripetitive A e B che derivano da tali monomeri:\nI copolimeri random, alternati e a blocchi sono copolimeri lineari, mentre i copolimeri a innesto sono polimeri ramificati.\nConfigurazione dei polimeri.\nLe propriet\u00e0 di un polimero possono dipendere significativamente dalla regolarit\u00e0 e dalla simmetria della configurazione del gruppo laterale. Ad esempio unit\u00e0 ripetitive con il gruppo laterale R possono succedersi in modo alternato lungo la catena (in questo caso la configurazione si chiamer\u00e0 testa-coda) o in atomi della catena adiacenti (configurazione testa-testa). La configurazione testa-coda \u00e8 predominante in quanto quella testa-testa generalmente provoca una repulsione polare tra i due gruppi R.\nNei polimeri \u00e8 presente anche il fenomeno dell'isomeria: stereoisomeria e isomeria geometrica.\nSi ha stereoisomeria quando gli atomi sono nella configurazione testa-coda ma differiscono per la disposizione spaziale. Si possono individuare perci\u00f2 tre configurazioni diverse: isotattica, sindiotattica e atattica. Per passare da una configurazione a un'altra non basta ruotare i legami ma \u00e8 necessario romperli.\nPer unit\u00e0 ripetitive che presentano il doppio legame sono possibili altre configurazioni dette isomeri geometrici: cis e trans. Si avr\u00e0 una configurazione cis se due gruppi laterali simili si trovano dalla stessa parte del doppio legame, e trans se si trovano dal lato opposto. Anche in questo caso non \u00e8 possibile operare una conversione di configurazione semplicemente tramite rotazione del legame della catena data la natura estremamente rigida del doppio legame.\nPolimeri organici e inorganici.\nQuasi tutte le materie plastiche impiegate oggi sono polimeri organici, formati da molecole molto grandi costituite da lunghe catene di atomi di carbonio. Il polietilene (PE), ad esempio, \u00e8 un polimero organico in cui ogni atomo di carbonio \u00e8 legato da due atomi di idrogeno. Polimeri sintetici di questo tipo, come anche il polistirene (PS) e il polietilentereftalato (PET) possono essere utilizzati per fabbricare fibre resistenti o elastomeri simili alla gomma. Molti di questi polimeri presentano per\u00f2 gravi deficienze, legate ad esempio agli sbalzi di temperatura, che li rendono inadatti per certi utilizzi.\nTutti i polimeri lineari sono vetrosi alle basse temperature e si trasformano in gommosi quando riscaldati. Le differenze rilevabili tra polimeri sono quindi attribuibili principalmente a differenti temperature di transizione vetrosa, condizionate dalla presenza nella catena di diversi gruppi sostituenti o di elementi diversi dal carbonio.\nI polimeri inorganici dovrebbero avere le stesse transizioni termiche dei polimeri organici, ma con alti punti di fusione e una considerevole resistenza alla degradazione ossidativa. Grazie alla presenza di gruppi sostituenti diversi, infatti, i polimeri inorganici possono avere propriet\u00e0 differenti.\nIl vetro, per esempio, \u00e8 un polimero inorganico costituito da anelli di unit\u00e0 silicato ripetentesi, e le rocce, i mattoni, i calcestruzzi e le ceramiche sono per la maggior parte polimeri inorganici tridimensionali.\nIl problema di questi materiali \u00e8 il loro non essere flessibili o resistenti all'urto e perci\u00f2 non rispondono alle molteplici esigenze della moderna tecnologia.\nPropriet\u00e0 dei polimeri.\nLe propriet\u00e0 dei polimeri sono suddivise in varie classi in base alla scala e al fenomeno fisico a cui fanno riferimento. In particolare, queste propriet\u00e0 dipendono principalmente dagli specifici monomeri costituenti e dalla microstruttura del polimero stesso. Queste caratteristiche strutturali di base sono fondamentali per la determinazione delle propriet\u00e0 fisiche di un polimero e quindi del suo comportamento macroscopico.\nLa microstruttura di un polimero fa riferimento alla disposizione nello spazio dei monomeri costituenti lungo la catena polimerica. La microstruttura influenza fortemente le propriet\u00e0 del polimero - come ad esempio resistenza meccanica, tenacit\u00e0, durezza, duttilit\u00e0, resistenza alla corrosione, comportamento a diverse temperature, resistenza a fatica...\nAd esempio, l'architettura e la forma di un polimero, ossia la complessit\u00e0 e la ramificazione del polimero rispetto a una semplice catena lineare, possono influenzare la viscosit\u00e0 in soluzione, la viscosit\u00e0 di fusione, la solubilit\u00e0 in diversi solventi e la temperatura di transizione vetrosa. Anche la lunghezza delle catene polimeriche (o in modo equivalente, il peso molecolare) ha un effetto sulle propriet\u00e0 meccaniche del materiale: infatti maggiore la lunghezza delle catene, maggiore la viscosit\u00e0, la resistenza meccanica, la durezza e la temperatura di transizione vetrosa. Questa influenza \u00e8 dovuta all'aumento di interazioni tra le catene polimeriche, quali forze di Van der Waals e nodi fisici.\nPropriet\u00e0 meccaniche.\nLe propriet\u00e0 meccaniche dei polimeri, e di un materiale in generale, sono influenzate da molti fattori come il processo di ottenimento del polimero, la temperatura di utilizzo, la quantit\u00e0 di carico e la velocit\u00e0 con cui varia, il tempo di applicazione.\nPropriet\u00e0 tensili.\nLe propriet\u00e0 tensili di un materiale quantificano quanto sforzo e deformazione il materiale riesce a essere sottoposto prima di arrivare a rottura, quando sottoposto a prove di trazione e/o compressione.\nQueste propriet\u00e0 sono particolarmente importanti per applicazioni e usi che fanno affidamento sulla resistenza, tenacit\u00e0, duttilit\u00e0 dei polimeri. In generale, la resistenza meccanica di un polimero aumenta con l'aumentare della lunghezza della catena polimerica e delle interazioni tra catene. Per lo studio delle propriet\u00e0 di uno specifico polimero si pu\u00f2 fare affidamento su prove di \"creep\" e di rilassamento.\nUn modo per quantificare le propriet\u00e0 di un materiale \u00e8 il modulo elastico (o di Young). Questo \u00e8 definito, per piccole deformazioni, come il rapporto tra sforzo e deformazione. Il modulo di elasticit\u00e0 \u00e8 fortemente caratterizzato dalla temperatura di applicazione, oltre che alla struttura molecolare del polimero stesso. Infatti, polimeri cristallini e amorfi si comporteranno diversamente.\nTuttavia il modulo di elasticit\u00e0 non \u00e8 sufficiente a descrivere le propriet\u00e0 meccaniche dei polimeri. Infatti, esso descrive solo il comportamento elastico di un materiale, ma i polimeri annoverano materiali viscoelastici ed elastomeri. Questi dimostrano una complessa risposta dipendente dal tempo a stimoli elastici, presentando isteresi nella curva sforzo-deformazione quando il carico viene rimosso.\nPropriet\u00e0 di trasporto.\nLe propriet\u00e0 di trasporto, quali la diffusione, descrivono la velocit\u00e0 con la quale le molecole si muovono attraverso la matrice polimerica. Sono particolarmente importanti per applicazione dei polimeri come film e membrane.\nIl movimento delle singole macromolecole avviene tramite un processo chiamato \"reptazione\".\nTransizioni termiche.\nCome detto precedentemente, a seconda della loro struttura microscopica i polimeri possono essere amorfi o semi-cristallini, ossia costituiti da una parte amorfa e una cristallina (nota bene: non esistono materiali polimerici al 100% cristallini). In base alla temperatura a cui sono sottoposti possono avere determinate propriet\u00e0 fisiche e meccaniche.\nTransizione vetrosa.\nLa parte amorfa di un materiale polimerico \u00e8 caratterizzata da una temperatura di transizione vetrosa (\"T\"g), durante la quale si ha il passaggio da uno stato solido vetroso a uno stato solido gommoso. Questa \u00e8 una transizione isofasica. Al di sotto di questa temperatura i moti microbrowniani tendono a congelarsi e la sostanza assume le caratteristiche meccaniche di un vetro, ossia \u00e8 rigida, fragile e perde ogni caratteristica di plasticit\u00e0.\nAl di sopra di questa temperatura i movimenti delle catene molecolari si riattivano e portano la macromolecola a divenire flessibile e gommosa (il cosiddetto \"rammollimento\").\nIn questa fase i polimeri amorfi si presentano gommosi ed elastici, con comportamento viscoelastico. Al contrario, grazie a forze intermolecolari relativamente forti, i semi-cristallini non si rammoliscono troppo e il loro modulo elastico comincia a subire variazioni solo ad alte temperature vicine a quella di fusione. Questo dipende dal grado di cristallinit\u00e0: pi\u00f9 \u00e8 alto, pi\u00f9 il materiale \u00e8 duro e termicamente stabile, ma al contempo \u00e8 anche pi\u00f9 fragile.\nLa componente amorfa nei semi-cristallini invece garantisce elasticit\u00e0 e resistenza agli urti, dando al materiale una certa duttilit\u00e0 e capacit\u00e0 di deformazione plastica. Questo permette al materiale sotto sforzo di subire inizialmente una deformazione elastica (ossia l'allungamento delle catene molecolari della fase amorfa) e, solo in seguito, una deformazione plastica della fase cristallina.\nCristallizzazione.\nI polimeri amorfi non presentano ulteriori transizioni di fase all'aumentare della temperatura, al contrario dei semi-cristallini che invece subiscono cristallizzazione e fusione (rispettivamente alle temperature \"T\"c e \"T\"m).\nInfatti, tra la temperatura di transizione vetrosa \"T\"g e quella di fusione \"T\"m, il materiale passa da uno stato solido gommoso/amorfo a uno stato liquido viscoso, nel quale le catene polimeriche sono pi\u00f9 o meno libere di muoversi e tendono a riallinearsi secondo il gradiente di temperatura. Quindi, se la temperatura a cui il polimero semi-cristallino \u00e8 sottoposto diminuisce, la struttura di quest'ultimo rimane cos\u00ec riordinata, aumentandone il grado di cristallinit\u00e0 (ci\u00f2 comporta il rafforzamento delle propriet\u00e0 cristalline di cui sopra).\nSe la temperatura supera invece la temperatura di fusione \"T\"m tipica dello specifico polimero, allora anche le regioni cristalline passano da uno stato solido ordinato cristallino a uno stato fuso (liquido viscoso), per cui il materiale perde ogni propriet\u00e0 meccanica.\nLa calorimetria differenziale a scansione (DSC) \u00e8 un test che misura il calore assorbito o liberato durante il riscaldamento o il raffreddamento di un provino di materiale e riesce quindi a estrarre informazioni riguardanti il punto di fusione (\"T\"m), la temperatura di transizione vetrosa (\"T\"g) e la temperatura di cristallizzazione (\"T\"c).\nElenco di polimeri.\nIn base alle normative DIN 7728 e 16780 (nonch\u00e9 la ISO 1043/1), a ogni materia plastica \u00e8 associata una sigla, che la identifica univocamente. Queste designazioni brevi sono una notazione tecnica conveniente alternativa alle regole della organizzazione di nomenclatura chimica IUPAC.\nCaratterizzazione dei polimeri.\nLa caratterizzazione dei polimeri avviene tramite l'utilizzo di numerose tecniche standardizzate dall'ASTM, SPI e SPE, tra cui (accanto a ciascuna tecnica s'indicano le grandezze misurate):"}
{"id": "3442", "revid": "1186321", "url": "https://it.wikipedia.org/wiki?curid=3442", "title": "Perielio", "text": "In astronomia, il perielio (dal greco \"per\u00ec\" = intorno, \"helios\" = sole) \u00e8 il punto di minima distanza di un corpo del Sistema solare (pianeta, asteroide, cometa, satellite artificiale, ecc.) dal Sole. \u00c8 pertanto un apside.\nA seconda dell'eccentricit\u00e0 dell'orbita, la minima distanza corpo-sole e quella massima possono essere pi\u00f9 o meno differenti dalla distanza media.\nPer analogia, viene chiamato perielio anche l'analogo punto di minima distanza per un corpo (pianeta o una stella, ecc.) orbitanti attorno a una stella diversa dal Sole, anche se in tal caso si dovrebbe usare il termine \"periastro\". Nel caso di un corpo orbitante attorno alla Terra si usa perigeo.\nViceversa il punto di massima distanza \u00e8 chiamato afelio. La linea immaginaria che unisce afelio e perielio \u00e8 detta linea degli apsidi.\nLa posizione angolare del perielio lungo l'orbita dei vari pianeti si sposta molto lentamente (di alcune decine o centinaia di secondi d'arco al secolo), a causa dell'interazione gravitazionale con gli altri pianeti: questo effetto si chiama precessione anomalistica o precessione del perielio.\nLa velocit\u00e0 precessionale di Mercurio \u00e8 per\u00f2 significativamente maggiore di quella calcolata teoricamente in base alle leggi di Newton. Questa differenza fu spiegata da Albert Einstein come un effetto della teoria della relativit\u00e0 generale: ci\u00f2 rappresent\u00f2 una delle prime conferme sperimentali di questa teoria.\nPerielio della Terra.\nNel caso della Terra, il perielio dista circa 147 milioni di chilometri dal Sole, 2,5 milioni di chilometri meno della distanza media. La Terra vi transita nel mese di gennaio, mediamente 13 giorni dopo il solstizio d'inverno boreale. Nell'anno 2017 il perielio \u00e8 stato raggiunto il 4 gennaio (14 UTC). Per le date e le ore nei vari anni, si veda la tabella a fianco."}
{"id": "3443", "revid": "400694", "url": "https://it.wikipedia.org/wiki?curid=3443", "title": "Polo (sport)", "text": "Il polo \u00e8 uno sport di squadra in cui due formazioni di quattro giocatori, in sella a cavalli e muniti di stecche di bamb\u00f9, si fronteggiano con l'obiettivo di mandare una palla di legno attraverso due pali. Vince la squadra che segna pi\u00f9 punti.\nUna partita \u00e8 divisa in tempi detti \"chukker\" o \"chukka\". La durata e il numero di \"chukker\" in una partita \u00e8 variabile: a seconda dei regolamenti, un \"chukker\" dura dai 7 ai 7 minuti e mezzo. Vengono giocati da quattro a otto \"chukker\" in una partita.\nOgni giocatore al termine di un \"chukker\" deve cambiare il cavallo, visto che esso \u00e8, in genere, spronato a correre continuamente. Al massimo pu\u00f2 essere tenuto lo stesso cavallo per due \"chukker\" non consecutivi.\nRegole.\nLe regole del gioco del polo pongono particolare attenzione alla sicurezza del giocatore e del cavallo.\nUna delle pi\u00f9 famose \u00e8 quella della 'Linea della Palla', una linea immaginaria, che va dalla stecca che ha colpito, alla posizione della palla, tale linea \u00e8 tracciata con lo scopo che il giocatore si avvicini in sicurezza alla palla. Il giocatore che colpisce la palla ha la precedenza e gli altri giocatori possono attraversare la linea della palla, solo quando non generano una situazione di pericolo. La maggior parte dei falli sono a carico di giocatori che, attraversando la linea, generano involontariamente una condizione di pericolo. Un'altra regola \u00e8 che la palla si pu\u00f2 colpire con entrambi i vertici della stecca. Ogni partita \u00e8 formata da 4 o 6 tempi \"chukker in base al campionato.\"\nStoria.\nSi narra anche che sia la naturale evoluzione delle esercitazioni che la cavalleria eseguiva per l'addestramento al combattimento a cavallo durante le campagne militari. Si pu\u00f2 notare, infatti, che il gesto che il giocatore compie facendo partire la stecca dall'alto verso il basso per colpire la palla, \u00e8 analogo al fendente che si vibra con una sciabola da cavalleria. Anticamente si colpiva con la parte tonda di minore spessore per dare pi\u00f9 potenza nella palla, infatti questo modo \u00e8 proibito. La prima partita di polo registrata nella storia fu giocata nel 600 a.C. fra turcomanni e persiani. Al gioco del Polo era deputata, ai tempi della dinastia Safavide, la grande piazza di Isfahan, la Meid\u0101n Naqsh-e jah\u0101n, attuale piazza Imam Khomeini. \nDai persiani il gioco fu poi copiato e modificato dai Bizantini, che ne fecero grande uso. Un \"tzykanisterion (\"stadio per giocare il \"tzykanion,\" nome dato dai Bizantini al polo\")\" fu costruito nel Gran Palazzo di Costantinopoli dal basileus Teodosio II. La basilissa Irene non disprezzava questo passatempo, mentre l'imperatore Basilio fu un grandissimo giocatore. Si dice che il basileus Alessandro mor\u00ec per lo sfinimento dovuto al continuo gioco. Il basileus Giovanni I di Trebisonda mor\u00ec a causa di un incidente fatale durante il gioco. Proprio perch\u00e9 tanto in voga presso i bizantini, \u00e8 molto probabile che il nome derivi dal greco \"\u03c0\u1ff6\u03bb\u03bf\u03c2\" ('puledro'), mentre la derivazione dall'inglese \"pole\" ('lungo bastone') non \u00e8 proponibile in quanto non \u00e8 l'unico sport anglosassone in cui si faccia fondamentale uso di \"poles\" (vedi infatti il \"cricket\", il \"golf\" ecc.)\nPolo ai Giochi olimpici.\nQuesto sport fu nel programma olimpico dal 1900 al 1936: la nazionale britannica detiene il titolo olimpico del 1908 e 1920, la nazionale argentina detiene quello del 1924 e 1936.\nNel 2017 la Federazione Italiana Sport Equestri ha presentato un progetto alla FIP - Federation of International Polo, volto a far ritornare il Polo alle Olimpiadi, ma la versione su neve nella sezione dei Giochi Invernali. La FIP ha sposato il progetto costituendo un comitato promotore dell'inziativa, del quale fanno parte, oltre al presidente Nicholas Colquhoun-Denvers, al vice-presidente Piero Dillier e all'amministratore delegato Alejandro Taylor, anche Simone Perillo, segretario generale FISE e Alessandro Giachetti, responsabile del Dipartimento Polo FISE.\nCoppa del Mondo.\nLa Coppa del Mondo di polo \u00e8 la massima competizione internazionale di polo per squadre nazionali, ed \u00e8 organizzata dalla F.I.P. Federation of International Polo. \u00c8 comunque considerato anche campionato del mondo l'Avierto, Campionato \"Aperto\" senza limite di handicap che si gioca regolarmente a Buenos Aires Argentina allo stadio Palermo. Spesso arrivano in finale squadre caratterizzate da 40 handicap l'una, significa giocatori, tutti, da 10 handicap l'uno costituendo cos\u00ec un'eccellenza professionale nella competizione del polo mondiale. Esiste il campionato del mondo \u201csu neve\u201d, con regole leggermente modificate, come la palla pi\u00f9 grande, di colore arancione non in legno o plastica dura, cavalli ferrati con artigli da neve, ovviamente. Il campionato si tiene regolarmente ogni anno a St. Moritz a febbraio e dura 3/4 giorni. Reto Gaudenzi fu un primo promotore.\nPolo ponies.\nI cavalli utilizzati sono chiamati \"polo pony\", sebbene il termine pony sia puramente tradizionale, in realt\u00e0 sono cavalli di dimensioni standard (da 147 a al garrese). Molti sono purosangue o incroci di purosangue (un po' meno veloci ma pi\u00f9 robusti).&lt;br&gt;\nIl polo pony \u00e8 selezionato con cura: qualit\u00e0 fondamentali sono scatto di velocit\u00e0, resistenza, agilit\u00e0 e manovrabilit\u00e0. Anche il temperamento \u00e8 molto importante: il cavallo deve rimanere reattivo sotto pressione e non diventare eccitato o difficile da controllare. \nSono addestrati per essere maneggiati con una mano sulle redini e per rispondere alla gamba del cavaliere e ai segnali di peso per avanzare, girare e fermarsi. Un cavallo ben addestrato porter\u00e0 il suo cavaliere senza intoppi e rapidamente alla palla e questo pu\u00f2 rappresentare dal 60 al 75 percento dell'abilit\u00e0 del giocatore.&lt;br&gt;\nL'allenamento del polo pony inizia generalmente all'et\u00e0 di tre anni e dura da sei mesi a due anni. La maggior parte dei cavalli raggiunge la piena maturit\u00e0 fisica all'et\u00e0 di circa cinque anni e sono all'apice dell'allenamento a sei o sette anni. Tuttavia, senza incidenti, possono avere la possibilit\u00e0 di giocare fino ai 18-20 anni di et\u00e0.\nOgni giocatore deve avere pi\u00f9 di un cavallo, per consentire che quelli stanchi vengano sostituiti da quelli freschi, tra o anche durante i \"chukka\"."}
{"id": "3445", "revid": "125821918", "url": "https://it.wikipedia.org/wiki?curid=3445", "title": "Cimitero di P\u00e8re-Lachaise", "text": "Il cimitero di P\u00e8re-Lachaise (pronuncia in francese ), in francese \"cimeti\u00e8re du P\u00e8re-Lachaise\", \u00e8 il pi\u00f9 grande cimitero di Parigi \"intra muros\" e uno dei pi\u00f9 celebri nel mondo. Situato nel XX \"arrondissement\" della citt\u00e0, vi sono sepolti numerosi personaggi celebri. Accoglie ogni anno pi\u00f9 di tre milioni e mezzo di visitatori, che ne fanno cos\u00ec il cimitero pi\u00f9 visitato al mondo.\nStoria.\nP\u00e8re-Lachaise.\nUna delle sette colline di Parigi, chiamata Champ-l'\u00c9v\u00eaque, apparteneva nel Medioevo al vescovo di Parigi, e nel XII secolo prese il nome di Mont-aux-Vignes, per le viticulture che allora vi si conducevano. Nel 1430, un ricco commerciante di nome R\u00e9gnault de Wandonne acquist\u00f2 la tenuta al fine di costruirvi una casa di campagna, detta anche \"folie\". Da qui l'origine del nome attuale di rue de la Folie-Regnault nell'XI \"arrondissement\".Due secoli pi\u00f9 tardi i Gesuiti acquistarono il terreno per farne un luogo di riposo e di convalescenza. La casa accolse per qualche ora il giovane re Luigi XIV, venuto ad assistere su queste alture ai combattimenti della Fronda. Questo avvenimento dar\u00e0 al luogo il nome di Monte Luigi (\"Mont-Louis)\". Ma il pi\u00f9 illustre inquilino fu Fran\u00e7ois d'Aix de La Chaise (1624-1709), detto le P\u00e8re La Chaise, confessore dello stesso re di Francia Luigi XIV, che esercit\u00f2 un'influenza moderatrice su colui che era impegnato a lottare contro il Giansenismo. Dimorer\u00e0 qui dal 1675 fino alla morte avvenuta nel 1709.\nIl conte de La Chaise, fratello del prete gesuita, diede numerose feste nella tenuta, ci\u00f2 che contribuir\u00e0 al suo ingrandimento e abbellimento. Nel 1762, la Compagnia dei Gesuiti fu costretta a cedere il terreno per via di un debito con il \"p\u00e8re de Jacy\". Sul finire di quegli anni, i giardini furono abbandonati all'incuria e i proprietari si successero, finch\u00e9 l'area, il 9 marzo 1803, fece ritorno al prefetto della Senna Nicolas Frochot, che lo acquist\u00f2 per la somma di franchi.\nCostruzione ed Ingrandimento.\nDopo la chiusura del cimitero degli Innocenti, per l'applicazione tardiva della legge del 1765 che proibiva i cimiteri nella citt\u00e0, Parigi cominci\u00f2 a scarseggiare di luoghi di sepoltura. Napoleone Bonaparte, allora console, stabil\u00ec che ogni cittadino aveva il diritto di essere sepolto, qualunque fosse la sua razza o la sua religione, includendo il caso dei miscredenti, degli scomunicati, degli attori e dei poveri. Il 12 giugno 1804, un Decreto Imperiale sulle sepolture fiss\u00f2 definitivamente le regole che dovevano essere applicate per la costruzione e l'organizzazione dei cimiteri All'inizio del XIX secolo furono cos\u00ec creati molti nuovi cimiteri fuori dai confini della capitale: il cimitero di Montmartre a nord, il cimitero dell'Est, il cimitero di Montparnasse a sud e, a ovest della citt\u00e0, il cimitero di Passy.\nIl prefetto di Parigi decret\u00f2 la trasformazione dei 17 ettari di Mont-Louis nel cimitero dell'Est. La progettazione del cimitero fu affidata all'architetto neoclassico Alexandre-Th\u00e9odore Brongniart nel 1803. Mentre l'ispettore generale, capo della seconda sezione dei lavori pubblici del dipartimento della Senna e della Citt\u00e0 di Parigi, Brongniart disegnava i grandi assi sotto la forma, per la prima volta, di un immenso giardino all'inglese, con dei viali colmi di alberi e di piante dai profumi diversi e ai lati delle sepolture scolpite. Progetter\u00e0 dei monumenti funerari di cui soltanto uno sar\u00e0 realizzato: quello della famiglia Greffulhe, in uno stile neogotico raffinato.\nIl 21 maggio 1804, il cimitero fu ufficialmente aperto per una prima inumazione: quella di una bambina di cinque anni, figlia di un campanaro del sobborgo Sant'Antonio, seguita da quella di Reine F\u00e9vez, morta al 615 di rue Jarente il 18 giugno 1804, moglie di Valentin Robert, negoziante di Bar-le-Duc, e nonna di Gilbert, barone Dufour, capo organizzatore della Guardia Imperiale. Era all'origine destinato ai Parigini di uno dei quattro \"arrondissement\" della riva destra (il 5, 6, 7 e 8 dell'epoca), in fossa comune o in concessione perpetua. Ma il cimitero non era tra i preferiti dei Parigini, che rifiutavano di essere sepolti su delle alture, fuori da Parigi, e in un quartiere reputato popolare e povero.\nNel 1804, il P\u00e8re-Lachaise non contava che 13 tombe. L'anno seguente, non ce n'erano che 44, poi 49 nel 1806, 62 nel 1807 e 833 nel 1812. Nel 1817, per migliorare l'immagine del cimitero, il sindaco di Parigi organizz\u00f2 il trasferimento dei resti di Abelardo ed Eloisa, cos\u00ec come quelli di Moli\u00e8re e di La Fontaine.\nNon fall\u00ec pi\u00f9: nel 1830, si contarono tombe. Il P\u00e8re-Lachaise s'ingrand\u00ec per ben cinque volte: nel 1824, 1829, 1832, 1842 e 1850. La sua superficie pass\u00f2 da 17 ettari e 58 are () a 43 ettari e 93 are () per tombe, alberi, un centinaio di gatti, numerosi uccelli. Oggi conta 3,5 milioni di visitatori all'anno.\nLa Comune.\nDurante la Comune di Parigi, nel maggio 1871, il P\u00e8re-Lachaise fu teatro di una violenta battaglia. Per via della sua localizzazione strategica sulla collina, i Federati vi avevano installato la loro artiglieria, ma furono rapidamente circondati dai Versagliesi di Thiers. I 147 comunardi sopravvissuti furono fucilati il 28 maggio 1871 davanti al muro che prese il nome di \"muro dei Federati\", a sud del cimitero.\nForno crematorio-colombario.\nFu soltanto alla fine del secolo, nel 1894, che iniziarono i lavori del forno crematorio e del colombario (inteso come insieme di cellette e non, come viene inteso in Italia, come insieme di loculi per casse intere), progettati nel 1886 da Jean Camille Formig\u00e9. L'insieme forno crematorio-colombario si compone di una cappella in stile neobizantino e di quattro ali. Il tutto \u00e8 composto da una vasta cupola di laterizi e di arenarie, di tre piccole mezze cupole, di due camini. Negli anni 1920, la cupola principale fu decorata con delle vetrate di Carl Maum\u00e9jeab. Il colombario definitivo si compone di tre livelli: due in sottosuolo e due all'esterno e pu\u00f2 contenere pi\u00f9 di cassettine o urne.\nIl forno crematorio \u00e8 il primo costruito in Francia. La prima cremazione ebbe luogo il 30 gennaio 1889, un anno dopo la legge del 15 novembre 1887 che proclamava la libert\u00e0 dei funerali e autorizzava la cremazione. Essenzialmente utilizzato da massoni, anticlericali e da liberi pensatori (Charles-Ange Laisant, Andr\u00e9 Lorulot), il ricorso alla cremazione si svilupp\u00f2 dopo la revoca della proibizione da parte della Chiesa Cattolica nel 1963. A partire dagli anni 1980, i malati di AIDS privilegiarono la cremazione (Jean-Paul Aron, Guy Hocquenghem, Cyril Collard, Pascal de Duve, Cleews Vellay, Jean-Luc Lagarce). Da 49 cremazioni nel 1889, la cifra \u00e8 passata a cremazioni agli inizi del XXI secolo. Nel 2012, la cremazione si esegue nel 45% dei funerali a Parigi.\nNel colombario si trovano ceneri di numerose celebrit\u00e0 come il regista Max Oph\u00fcls e l'umorista Pierre Dac; si trova anche un cenotafio dedicato al soprano Maria Callas, le cui ceneri sono state sparse nell'Egeo.\nReligione.\nIl decreto del 23 pratile dell'anno XII (1804) di Napoleone assicur\u00f2 le domande relative all'organizzazione dei cimiteri e dei funerali. I comuni sono obbligati a creare un cimitero idoneo ad ogni culto o di adattare ad ogni culto una parte del cimitero. La legge del 14 novembre 1881 abrog\u00f2 quest'articolo del 23 pratile, ci\u00f2 che condusse al divieto dei comparti confessionali.\nAl P\u00e8re-Lachaise sono esistiti comparti dedicati agli ebrei e ai musulmani.\nLa legge delle separazione della Chiesa e dello Stato del 9 dicembre 1905 non ebbe impatto sul cimitero di P\u00e8re-Lachaise, poich\u00e9 gli emblemi religiosi rimasero autorizzati sui monumenti funebri privati. La croce del cimitero fu tolta nel giugno del 1883.\nCappella.\nPer la posizione della casa del P\u00e8re La Chaise, Brongniart aveva previsto un'immensa piramide adatta a tutte le cerimonie di tutti i culti cristiani. Questo monumento non fu mai costruito e l'edificazione della cappella fu affidata all'architetto \u00c9tienne-Hippolyte Godde. La costruzione inizi\u00f2 nel 1820, finanziata dalla citt\u00e0 e una donazione di franchi fatta dalla vedova del dottor Bosquillon. La cappella adatta al culto cristiano venne consacrata nel 1834 e dipende dalla parrocchia di Saint Germain de Charonne.\nComparti ebraici.\nParigi aveva sette comparti ebraici. Il comparto ebraico del P\u00e8re-Lachaise fu aperto il 28 febbraio 1810 nella divisione 9. Recintato da un muro, il cimitero israelita era composto da una sala di purificazione e di un padiglione per il giardino. La recinzione era chiusa a chiave. Dal 1865 al 1882, la divisione 97 ospiter\u00e0 altri edifici ebraici. Dopo il divieto dei comparti nel 1881, i muri di quelli ebraici furono distrutti e gli ebrei vennero sepolti nella divisione 96. Tra i numerosi personaggi sepolti nel XIX secolo, le guide dell'epoca segnalavano Rachel F\u00e9lix, attrice che interpretava tragedie, David Sintzheim, primo grande rabbino di Francia, la famiglia Rothschild, Robl\u00e8s, Singer, Fould.\nL'articolo 15 del decreto del 23 pratile anno XII (12 giugno 1804, \"Decreto relativo ai luoghi d'inumazione\") permette la divisione dei cimiteri in favore di altri culti.\nArea musulmana.\nLa creazione di un'area musulmana fu autorizzata dalla una deliberazione del consiglio municipale del 17 giugno 1853 e da un editto prefettizio del 29 novembre 1865 che decretava \u00ab [...] un'area speciale praticata nelle dipendenze del cimitero dell'Est per l'inumanazione delle persone decedute a Parigi che professano la religione maomettana\u00bb\nLa divisione 85 fu affidata al culto musulmano. Questa parte piana e recintata fa parte dei terreni acquistati allora per l'ultima estensione del cimitero nel 1850. Delimitata da un cortile recintato, l'area misura . Nel maggio del 1855 iniziarono i lavori di costruzione della moschea basata sui disegni di Marie-Gabriel Jolivet, architetto della terza sezione di lavori della citt\u00e0 di Parigi. Il monumento \u00e8 composto da una sala d'attesa, di un \"lavatorium\", destinato alla purificazione dei musulmani, e di un deposito per gli accessori di culto. Il dispositivo policromatico \u00e8 costituito da una pietra da taglio bianca e di arenaria rossa dei Vosgi disposte successivamente in bande orizzontali.\nL'area musulmana apr\u00ec il 1\u00ba gennaio 1857, e divenne il primo cimitero musulmano in Francia. Tra il 1856 e il 1870, l'edificio non contava che 44 inumazioni: 6 concesse ad uso perpetuo, 7 temporanee, 31 fosse gratuite. L'edificio venne ristretto molte volte. Il 1\u00ba marzo 1871, una parte inutilizzata dell'edificio, fu affidata al culto israeliano ed entr\u00f2 a far parte della divisione 87 che venne concessa agli ebrei dal 1865 al 1882.\nLa legge del 14 novembre 1881 proib\u00ec i comparti. La chiusura dell'area musulmana \u00e8 stata rimossa, contrariamente alla siepe vegetale piantata nel 1873 che \u00e8 conservata. L'area \u00e8 di nuovo tracciata nel 1883\nNonostante la legge del 1881, la moschea venne conservata. Ma la Turchia, che aveva iniziato i lavori, non li continu\u00f2. Una ricostruzione \u00e8 iniziata prima che lo scoppio della prima Guerra mondiale annullasse il progetto. Alleata della Germania, la Turchia fu da quel momento un paese nemico della Francia. La moschea venne distrutta nel 1914. Il progetto fu definitivamente abbandonato nel 1923 avendone gi\u00e0 un altro per la costruzione che diventer\u00e0 la Grande Moschea di Parigi.\nSepolture illustri.\nVi sono sepolti, o vi sono stati sepolti, spesso trasferiti dalle tombe iniziali, molti personaggi famosi. Se ne elencano alcuni, per data di morte:\nTraslati.\nAbelardo ed Eloisa (\u2020 1142 e 1164),\nSavinien Cyrano de Bergerac (\u2020 1655),\nMoli\u00e8re (\u2020 1673),\nJean de La Fontaine (\u2020 1695),\nPierre-Augustin Caron de Beaumarchais (\u2020 1799).\nXIX secolo.\nMichel Adanson (\u2020 1806),\nAntoine Parmentier (\u2020 1813),\nJoseph-Ignace Guillotin (\u2020 1814),\nMichel Ney (\u2020 1815),\nFran\u00e7ois-Andr\u00e9 Vincent (\u2020 1816),\nGaspard Monge (\u2020 1818),\nMaurice Duplay (\u2020 1820),\nDenis Decr\u00e8s (\u2020 1820),\nLouis Nicolas Davout (\u2020 1823),\nJean-Jacques R\u00e9gis de Cambac\u00e9r\u00e8s (\u2020 1824),\nCharles-Fran\u00e7ois Lebrun (\u2020 1824),\nVivant Denon (\u2020 1825),\nHenri de Saint-Simon (\u2020 1825),\nJacques-Louis David (\u2020 1825),\nArmand Simon-Marie Blanquet du Chayla (\u2020 1826),\nLouis Gabriel Suchet (\u2020 1826),\nArmand Augustin Louis de Caulaincourt (\u2020 1827),\nJoseph L\u00e9opold Sigisbert Hugo (\u2020 1828),\nRaymond de S\u00e8ze (\u2020 1828),\nPaul Barras (\u2020 1829),\nBenjamin Constant (\u2020 1830),\nJean-Fran\u00e7ois Champollion (\u2020 1832),\nGeorges Cuvier (\u2020 1832),\n\u00c9l\u00e9onore Duplay (\u2020 1832),\nFran\u00e7ois \u00c9tienne de Rosily-Mesros (\u2020 1832),\nVincenzo Bellini (\u2020 1835),\nEmmanuel Joseph Siey\u00e8s (\u2020 1836),\nAnton\u00edn Reicha (\u2020 1836),\nKarl Ludwig B\u00f6rne (\u2020 1837),\nEug\u00e8ne Hugo (\u2020 1837), \n\u00c9tienne-Gaspard Robert (\u2020 1837), Michele Obino (\u2020 1839), \nLuigi Cherubini (\u2020 1842),\nDominique-Jean Larrey (\u2020 1842),\nSamuel Hahnemann (\u2020 1843),\nFryderyk Chopin (\u2020 1849),\nHonor\u00e9 de Balzac (\u2020 1850),\nHenri Marie Ducrotay de Blainville (\u2020 1850),\nJoseph Louis Gay-Lussac (\u2020 1850),\nFran\u00e7ois Arago (\u2020 1853),\nLouis Visconti (\u2020 1853),\nMarcellin Marbot (\u2020 1854),\n\u00c9milie de Beauharnais (\u2020 1855),\nG\u00e9rard de Nerval (\u2020 1855),\nEug\u00e8ne-Fran\u00e7ois Vidocq (\u2020 1857),\nAlfred de Musset (\u2020 1857),\nAuguste Comte (\u2020 1857),\nElisa-Rachel F\u00e9lix (\u2020 1858),\nEug\u00e8ne Delacroix (\u2020 1863),\nCharles Christofle (\u2020 1863),\nJean-Auguste-Dominique Ingres (\u2020 1867),\nMarguerite-Jos\u00e9phine Weimer (\u2020 1867),\nAlessandro Giuseppe Colonna-Walewski (\u2020 1868),\nGioachino Rossini (\u2020 1868),\nAllan Kardec (\u2020 1869),\nGiulia Grisi (\u2020 1869),\nJean-Pierre Dantan (\u2020 1869),\nVictor Noir (\u2020 1870),\nCharles Hugo (\u2020 1871),\nDaniel Auber (\u2020 1871),\nLouis Charles Delescluze (\u2020 1871),\nGustave Flourens (\u2020 1871),\nJules Michelet (\u2020 1874),\nJean-Baptiste Camille Corot (\u2020 1875),\nGeorges Bizet (\u2020 1875),\nAdolphe Thiers (\u2020 1877),\nAuguste Blanqui (\u2020 1881),\nAlbert Theisz (\u2020 1881),\nGustave Dor\u00e9 (\u2020 1883),\nJules Miot (\u2020 1883),\nGiuseppe De Nittis (\u2020 1884),\nMaria Taglioni (\u2020 1884),\nFr\u00e9d\u00e9ric Cournet (\u2020 1885),\nJules Vall\u00e8s (\u2020 1885),\nEug\u00e8ne Pottier (\u2020 1887),\n\u00c9mile Eudes (\u2020 1888),\nGaston Plant\u00e9 (\u2020 1889),\nF\u00e9lix Pyat (\u2020 1889),\nGeorges Haussmann (\u2020 1891),\nGeorges Seurat (\u2020 1891),\nAdrien Decourcelle (\u2020 1892),\n\u00c9douard Lalo (\u2020 1892),\nBeno\u00eet Malon (\u2020 1893),\nMarietta Alboni (\u2020 1894),\nArs\u00e8ne Houssaye (\u2020 1896),\nLe\u00f3 Frankel (\u2020 1896),\nLouis Auguste Rogeard (\u2020 1896),\nAlphonse Daudet (\u2020 1898),\nF\u00e9lix Faure (\u2020 1899),\nVirginia Oldoini, contessa di Castiglione (\u2020 1899),\nOscar Wilde (\u2020 1900).\nXX secolo.\nProsper-Olivier Lissagaray (\u2020 1901),\nJean-Georges Vibert (\u2020 1902),\nRaoul Urbain (\u2020 1902),\nJean-Baptiste Cl\u00e9ment (\u2020 1903),\nCharles Longuet (\u2020 1903),\nCamille Pissarro (\u2020 1903),\nAugustin Avrial (\u2020 1904),\nJean Benner (\u2020 1906),\nWalery Wroblewski (\u2020 1908),\nNadar (\u2020 1910),\nGeo Ch\u00e1vez (\u2020 1910),\nPaul Lafargue (\u2020 1911),\nLaura Marx (\u2020 1911),\nGustave de Molinari (\u2020 1912),\nRam\u00f3n Corral (\u2020 1912),\nTh\u00e9r\u00e9sa (\u2020 1913),\nAngelo Mariani (\u2020 1914),\nArmand Peugeot (\u2020 1915),\nGuillaume Apollinaire (\u2020 1918),\nAdelina Patti (\u2020 1918),\nAmedeo Modigliani (\u2020 1920),\nJeanne H\u00e9buterne (\u2020 1920),\nMarcel Proust (\u2020 1922),\nSarah Bernhardt (\u2020 1923),\n\u00c9l\u00e9mir Bourges (\u2020 1925),\nNikolaj \u010ccheidze (\u2020 1926),\nPiero Gobetti (\u2020 1926),\nIsadora Duncan (\u2020 1927),\nJean-Joseph Weerts (\u2020 1927),\nGeorges Courteline (\u2020 1929),\nLuciano Zuccoli (conte Luciano von Ingenheim) (\u2020 1929),\nL\u00e9on Glaize (\u2020 1931), \nAndr\u00e9 Boillot (\u2020 1932),\nAnna de Noailles (\u2020 1933),\nNestor Ivanovi\u010d Machno (\u2020 1934),\nAleksandr Potresov (\u2020 1934),\nHenri Barbusse (\u2020 1935),\nPaul Dukas (\u2020 1935),\nFulgence Bienven\u00fce (\u2020 1936),\nGerda Taro (\u2020 1937),\nGeorges M\u00e9li\u00e8s (\u2020 1938),\nJane Avril (\u2020 1943),\nGertrude Stein (\u2020 1946),\nEttore Bugatti (\u2020 1947),\nWols (\u2020 1951),\nJules Berry (\u2020 1951),\nRoger-Henri-Marie Beaussart (\u2020 1952),\nPaul \u00c9luard (\u2020 1952),\nLouis Verneuil (\u2020 1952),\nColette (\u2020 1954),\nRen\u00e9 Le Senne (\u2020 1954),\nPierre Levegh (\u2020 1955),\nMax Ophuls (\u2020 1957),\nRichard Wright (\u2020 1960),\nRafael Le\u00f3nidas Trujillo (\u2020 1961),\nMaurice Tourneur (\u2020 1961),\nMaurice Merleau-Ponty (\u2020 1961),\nFrancis Poulenc (\u2020 1963),\n\u00c9dith Piaf (\u2020 1963),\nMaurice Thorez (\u2020 1964),\nMany Benner (\u2020 1965),\nCl\u00e9o de M\u00e9rode (\u2020 1966),\nCino Del Duca (\u2020 1967),\nAlice Toklas (\u2020 1967),\n\u00c9douard Daladier (\u2020 1970),\nJim Morrison (\u2020 1971),\nPierre Brasseur (\u2020 1972),\nMiguel \u00c1ngel Asturias (\u2020 1974),\nAnatole Litvak (\u2020 1974),\nPierre Dac (\u2020 1975),\nMax Ernst (\u2020 1976),\nMaria Callas (\u2020 1977),\nMarcel Camus (\u2020 1982),\nGeorges Perec (\u2020 1982),\nPascale Ogier (\u2020 1984),\nFernand Braudel (\u2020 1985),\nSimone Signoret (\u2020 1985),\nYves Montand (\u2020 1991),\nMarcel Mouloudji (\u2020 1994),\nSt\u00e9phane Grappelli (\u2020 1997),\nMichel Petrucciani (\u2020 1999).\nXXI secolo.\nGilbert B\u00e9caud (\u2020 2001),\nJean-Pierre Aumont (\u2020 2001),\nGuy Tr\u00e9jean (\u2020 2001),\nPierre Bourdieu (\u2020 2002),\nFran\u00e7oise Giroud (\u2020 2003),\nMarie Trintignant (\u2020 2003),\nSophie Daumier (\u2020 2003),\nJacques Rouxel (\u2020 2004),\nSerge Adda (\u2020 2004),\nArman (\u2020 2005),\nSuzanne Flon (\u2020 2005),\nClaude Jade (\u2020 2006),\nRobert Etcheverry (\u2020 2007),\nLucie Aubrac (\u2020 2007),\nR\u00e9gine Crespin (\u2020 2007),\nCatherine Pelletier, Supernana (\u2020 2007),\nMarcel Marceau (\u2020 2007),\nHenri Salvador (\u2020 2008),\nMax Th\u00e9ret (\u2020 2009),\nAlain Bashung (\u2020 2009),\nMaurice Grimaud (\u2020 2009),\nJocelyn Quivrin (\u2020 2009),\nClaude Chabrol (\u2020 2010),\nLaurent Fignon (\u2020 2010),\nJean Le Bitoux (\u2020 2010),\nFrance Pejot (\u2020 2010),\nJean Rollin (\u2020 2010),\nMaria Schneider (\u2020 2011),\nAnnie Girardot (\u2020 2011),\nMichel Duchaussoy (\u2020 2012),\nGeorges Moustaki (\u2020 2013),\nPatrice Ch\u00e9reau (\u2020 2013),\nEkaterina Golubeva (\u2020 2011),\nTignous (\u2020 2015),\nJean Guillou (\u2020 2019), Gaspard Ulliel (\u2020 2022).\nNel 2017 i resti di Francisco Boix sono stati riesumati dal Cimitero parigino di Thiais e sepolti al P\u00e8re-Lachaise come riconoscimento al suo valore di testimone degli orrori di Mauthausen, grazie al quale \u00e8 stato possibile incriminare alcuni criminali nazisti.\nMonumenti.\nNel 1899 il Monumento ai morti di Albert Bartholom\u00e9 comprato dalla Citt\u00e0 di Parigi al salone del Petit-Champ-de-Mars nel 1895 \u00e8 installato nel cimitero di P\u00e8re-Lachaise.\nOltre alle tombe, il cimitero ospita monumenti dedicati ad una personalit\u00e0 o un gruppo di persone.\nManifestazioni.\nDi fatto numerose personalit\u00e0 sono sepolte l\u00e0 e con il fattore simbolico del luogo, il cimitero di P\u00e8re-Lachaise \u00e8 stato ed \u00e8 ancora luogo di manifestazioni e di commemorazioni, che interessarono in particolar modo la Comune di Parigi. Queste commemorazioni sono principalmente il lavoro dei partiti socialisti e comunisti dei massoni del Grande Oriente di Francia.\nDopo la Seconda guerra mondiale si aggiunsero le commemorazioni delle vittime del nazismo, i monumenti ai morti dei campi di concentramento e di sterminio e si trovano in prossimit\u00e0 del muro dei Federati.\nConservazione del patrimonio.\nIllustri scultori e architetti fecero di questo luogo un vero museo del XIX secolo: tra loro, Guimard, Garnier, Visconti. La cappella cos\u00ec come l'entrata principale (Viale di M\u00e9nilmontant) furono costruiti dall'architetto neoclassico \u00c9tienne-Hippolyte Godde nel 1823 e il 1825. David d'Angers cre\u00f2 la maggior parte dei monumenti del \"Quartiere dei Marescialli Imperiali\".\nLa \"parte romantica\" del cimitero, circa la met\u00e0 della superficie totale, costituisce un sito classificato per ordine dal 17 dicembre 1962. Il sito classificato raggruppa le divisioni 4 a 34, 36 a 39, 47 a 58, 65 a 71, 73 a 75 e una parte della divisione 76.\nMolti elementi del patrimonio funebre del cimitero sono stati inscritti o classificati nei monumenti storici tra il 1983 e il 2008.\nFauna e flora.\nCon i suoi 44 ettari, la prima necropoli \"intra muros\" di Parigi \u00e8 anche uno dei pi\u00f9 importanti spazi verdi. Ci sono alberi, quasi un albero per tre sepolture. Ci sono essenzialmente aceri, castagni, faggi, alberi da noce, platani. In totale, 400 spazi verdi sono stati identificati.\nIl cimitero contiene due alberi eccezionali situati nella divisione 77. Il primo \u00e8 un acero di Montpellier (\"Acer monspessulanum\", L.) eccezionale per la sua et\u00e0; piantato nel 1883, misura 12 metri di altezza e 2,25 metri di circonferenza. Il secondo \u00e8 un ippocastano, (\"Aesculus hippocastanum\" L.) eccezionale per la sua et\u00e0 e per la sua circonferenza; venne piantato nel 1880 e misura circa 22 metri di altezza e 3,45 metri di circonferenza.\nLo sviluppo a volte eccessivo e non controllato della flora \u00e8 criticato; ad esempio il monumento ai morti di San Bartolomeo \u00e8 nascosto parzialmente dagli alberi e l'umidit\u00e0 accelera il deterioramento del monumento.\nLa fauna del P\u00e8re-Lachaise \u00e8 composta da una quarantina di specie di uccelli, tra cui corvi, allocchi, falchi; ci sono inoltre gatti, lucertole, pipistrelli, marmotte, ricci e scoiattoli rossi. Uno sciame di api \u00e8 stato inoltre trovato nella testa di bronzo della statua di Casimiro Perier; ben 264 specie di coleotteri e un centinaio di farfalle sono stati identificati.\nOrganizzazione del cimitero nel XXI secolo.\nIl cimitero \u00e8 gestito dal servizio dei cimiteri della citt\u00e0 di Parigi, connesso dal 1986 alla direzione dei parchi, giardini e spazi verdi. Il servizio dei cimiteri assicura i servizi d'accoglienza, informazioni dei sepolti e della sorveglianza, dell'inumazione, cos\u00ec come la valorizzazione del patrimonio architettonico e naturale.\nLa durata della concessione \u00e8 di 10, 30, 50 anni o perpetua. Le tariffe sono le stesse di tutti i cimiteri parigini \"intra muros\". Nel 2012, una concessione perpetua di 2 metri costa , per cinquantennio , per il trentennio , per un decennio ; per una cassa al \"colombarium\", bisogna spendere per 50 anni, per 30 anni e per una concessione temporanea di 10 anni.\nPer essere sepolti al cimitero di P\u00e8re-Lachaise, bisogna essere domiciliati a Parigi ed esservi deceduti. Tuttavia il cimitero \u00e8 al completo dagli anni 1950.\nNella cultura di massa.\nNel film Animali fantastici - I crimini di Grindelwald (2018), ambientato in una Parigi del 1927, alcune scene sono state ambientate nel Cimitero di P\u00e8re-Lachaise.\nProgetto culturale: \"L'Italia del P\u00e8re-Lachaise. \"Vies extraordinaires des Italiens de France et des Fran\u00e7ais d\u2019Italie\"\".\nL'Italia del P\u00e8re-Lachaise \"Vies extraordinaires des Italiens de France et des Fran\u00e7ais d\u2019Italie\" \u00e8 un progetto culturale che racconta le vite di 61 personaggi illustri italiani sepolti al P\u00e8re-Lachaise. Il progetto \u00e8 stato promosso dal Comites di Parigi in collaborazione con il Consolato Generale d'Italia a Parigi e con il contributo della Direzione Generale degli Italiani all'Estero e delle Politiche Migratorie del Ministero degli Affari Esteri e della Cooperazione Internazionale ed \u00e8 stato coordinato per la parte scientifica dall'archivista Costanza Stefanori e per la parte comunicazione da Francesco Boscolo Lisetto, entrambi sotto la supervisione della Console Generale Emilia Gatto, il Presidente del Comites Vincenzo Cirillo e i consiglieri Teodoro Bartuccio e Patrizia Bisson.\nIl progetto ha visto la creazione di una guida tascabile edita da Labourintus, un volume illustrato edito da Skira e un'applicazione per smartphone ed \u00e8 in arrivo un fumetto.\nFra i pi\u00f9 di 120 autori volontari, tra cui professionisti, studenti, insegnanti di italiano, presidenti di associazioni, accademici, intellettuali, scrittori, giornalisti, persone del mondo dello spettacolo, spiccano i nomi di Monica Bellucci, Corrado Augias, Enrico Letta e Massimo Ranieri.\nIl progetto \u00e8 stato presentato all'Ambasciata d'Italia a Parigi e subito dopo all'Ambasciata di Francia a Roma. Sono seguite presentazioni a Napoli, Ravenna, Milano, Bari, Barletta, Pesaro, Livorno, Firenze e Catania, Sequals.\nIl progetto gode di una corposa rassegna stampa."}
{"id": "3448", "revid": "121438671", "url": "https://it.wikipedia.org/wiki?curid=3448", "title": "Platino", "text": "Il platino \u00e8 un metallo, \u00e8 l'elemento chimico di numero atomico 78 e il suo simbolo \u00e8 Pt.\n\u00c8 un metallo di transizione, malleabile, duttile (\u00e8 il metallo pi\u00f9 duttile dopo oro e argento) di colore bianco-grigio. Resiste alla corrosione e si trova sia allo stato nativo che in alcuni minerali di nichel e rame. Il platino \u00e8 usato in gioielleria, nella realizzazione di attrezzi da laboratorio, contatti elettrici, elettrodi per candele d'accensione, termoresistenze (PT 25, PT 100, PT 1000, ecc...) e termocoppie (tipo S, B, R) per le misura di temperatura, odontoiatria e dispositivi antinquinamento delle automobili, per la realizzazione di catalizzatori per l'industria chimica.\nCaratteristiche.\nIl platino puro si presenta simile all'argento; \u00e8 duttile, malleabile e resistente alla corrosione. Come gli altri metalli della stessa famiglia, possiede notevoli capacit\u00e0 catalitiche (una miscela di idrogeno e ossigeno gassosi in presenza di spugna di platino esplode). La sua resistenza alla corrosione e all'ossidazione lo rende adatto per produzioni di gioielleria.\nAltri suoi tratti distintivi sono la resistenza alla corrosione chimica, buone propriet\u00e0 reologiche alle alte temperature e propriet\u00e0 elettriche stabili. Tutte queste propriet\u00e0 sono state sfruttate per applicazioni industriali. Il platino non si ossida all'aria nemmeno ad alta temperatura, pu\u00f2 per\u00f2 venire corroso dai cianuri, dagli alogeni, dallo zolfo e dagli alcali caustici. Non si scioglie nell'acido cloridrico n\u00e9 nell'acido nitrico, ma si scioglie nella loro miscela nota come acqua regia trasformandosi in acido cloroplatinico. I suoi stati di ossidazione pi\u00f9 comuni sono +2, +3 e +4.\nPer queste caratteristiche peculiari, il platino \u00e8 considerato uno dei migliori conduttori elettrici ed \u00e8 utilizzato anche nella produzione di connettori per cavi HDMI.\nProduzione.\nIl platino si trova nella sabbia mescolato con l'oro e con altri metalli preziosi, quindi per poterlo ricavare occorre procedere nel seguente modo:\nStoria.\nIl suo nome deriva dallo spagnolo \"platina\", diminutivo di \"plata\", argento; in realt\u00e0 gli spagnoli disdegnavano il platino, erano alla ricerca dell'argento che gi\u00e0 conoscevano e stimavano ed il diminutivo era visto in senso dispregiativo, si potrebbe tradurre come \"argentaccio\".\nIl platino nativo e le sue leghe naturali sono note da lungo tempo. Il metallo era noto e usato dalle popolazioni precolombiane del Sudamerica e la prima menzione in documenti europei \u00e8 del 1557, ad opera dell'umanista italiano Giulio Cesare Scaligero (1484-1558) che lo descrive come un misterioso metallo trovato nelle miniere del Dari\u00e9n (Panama) e del Messico \"\u00ab\u2026finora impossibile da fondere secondo i metodi noti agli spagnoli\u00bb.\"\nLa scoperta del platino \u00e8 attribuita all'astronomo Antonio de Ulloa e a Don Jorge Juan y Santacilia, entrambi incaricati dal re Filippo V di Spagna di unirsi ad una spedizione in Per\u00f9 che dur\u00f2 dal 1735 al 1745. Tra le altre cose, Ulloa osserv\u00f2 la \"platina del pinto\", un metallo non lavorabile rinvenuto insieme all'oro in \"Nueva Granada\", l'attuale Colombia. I corsari britannici intercettarono la nave di Ulloa durante il ritorno in Europa. Bench\u00e9 egli fosse trattato bene in Inghilterra, dove divenne anche un membro della Royal Society, gli fu impedito di pubblicare notizie riguardo al metallo sconosciuto fino al 1748. Prima che questo succedesse, nel 1741 Charles Wood isol\u00f2 indipendentemente l'elemento reclamandone la scoperta.\nIl simbolo alchemico del platino \u00e8 ottenuto per unione dei simboli dell'oro e dell'argento.\nIn tempi relativamente recenti il platino era considerato pi\u00f9 prezioso dell'oro. Il suo prezzo \u00e8 legato all'offerta di mercato ed alla sua disponibilit\u00e0.\nIl modello standard di riferimento per il metro \u00e8 stato per lungo tempo la distanza tra due tacche su una barra di lega platino-iridio, conservata presso il \"Bureau International des Poids et Mesures\" di S\u00e8vres, in Francia. Un cilindro della stessa lega \u00e8 stato lo standard di riferimento per il chilogrammo fino al 2019.\nIl platino \u00e8 usato anche per la definizione dell'elettrodo standard a idrogeno.\nDisponibilit\u00e0.\nIl platino si trova spesso allo stato nativo oppure in lega con l'iridio (platiniridio). I suoi minerali commercialmente pi\u00f9 importanti sono la sperrylite (arseniuro di platino, PtAs2) e la cooperite (solfuro di platino, PtS).\nSpesso \u00e8 accompagnato da altri metalli ad esso simili e si trova principalmente nei depositi alluvionali dei fiumi della Colombia, dell'Ontario, dei monti Urali ed in alcuni degli Stati Uniti occidentali.\nIndustrialmente, il platino \u00e8 un sottoprodotto della lavorazione dei minerali di nichel. Bench\u00e9 il tenore di platino sia mediamente di due parti per milione, le grandi quantit\u00e0 di minerale lavorato rendono l'estrazione del platino conveniente.\nIsotopi.\nIl platino in natura \u00e8 una miscela di cinque isotopi stabili e di uno radioattivo, 190Pt, la cui emivita \u00e8 lunghissima: circa 650 milioni di anni. Si tratta di uno degli isotopi che avendo emivita confrontabile o superiore a un miliardo di anni (il sistema solare risale a circa 4 miliardi di anni fa) sono ancora presenti, con relativa abbondanza, sulla crosta terrestre.\nIl platino presenta anche vari isotopi artificiali, tutti radioattivi, di cui il pi\u00f9 stabile \u00e8 il 193Pt, con un'emivita di 50 anni.\nPrecauzioni.\nIl platino metallico non \u00e8 generalmente causa di problemi, data la sua inerzia chimica. I suoi composti, come per il rodio, sono tuttavia da considerarsi altamente tossici.\nI composti del platino sono piuttosto rari in natura.\nAlcuni composti del platino, ad esempio il cisplatino, sono ampiamente utilizzati come farmaci antitumorali."}
{"id": "3449", "revid": "290948", "url": "https://it.wikipedia.org/wiki?curid=3449", "title": "Piombo", "text": "Il piombo \u00e8 l'elemento chimico di numero atomico 82 e il suo simbolo \u00e8 Pb. Appartiene al 14\u00ba gruppo e al 6\u00ba periodo della tavola degli elementi.\n\u00c8 un metallo tenero, denso, duttile e malleabile. Di colore bianco azzurrognolo appena tagliato, esposto all'aria si colora di grigio scuro. Il piombo viene usato nell'edilizia, nella produzione di batterie per autotrazione e di proiettili per armi da fuoco e, allo stato liquido, come refrigerante nei reattori nucleari, a volte in lega eutettica con il bismuto. Il piombo \u00e8 un componente del peltro e di leghe metalliche usate per la saldatura.\nSia il piombo sia i suoi composti sono neurotossine che si accumulano negli organismi, in particolare nelle ossa e nel sangue, causando danni irreparabili al cervello e al sistema nervoso centrale nel caso di esposizioni eccessive\nEsso possiede anche una relativamente alta conducibilit\u00e0 elettrica. Pu\u00f2 essere reso pi\u00f9 duro per aggiunta di una piccola quantit\u00e0 di antimonio. Questa lega \u00e8 stata a lungo usata per i caratteri da stampa.\n\u00c8 molto resistente alla corrosione: non viene intaccato dall'acido solforico, si scioglie per\u00f2 in acido nitrico. Ha l'importante propriet\u00e0 di assorbire le radiazioni. Si presume che tutto il piombo esistente sia derivato dal decadimento dell'uranio-238 che si trasforma in piombo con un tempo di dimezzamento di circa 4,51 miliardi di anni.\nProssimo alla temperatura di fusione il piombo assume uno stato definito \"fioritura del piombo\" dove inizia a perdere il colore opaco tipico e assume un colore lucido.\nStoria.\nFu scoperto in epoca molto antica: se ne parla in papiri egizi del 1550 a.C. e nel libro dell'Esodo probabilmente perch\u00e9 i suoi minerali sono diffusi ovunque e sono facili da fondere, nonch\u00e9 perch\u00e9 il piombo stesso \u00e8 un materiale facile da lavorare.\n Dal nome latino deriva anche il suo simbolo, Pb.\nInfatti gli antichi Romani ed i Greci fecero largo uso del piombo. Ancora in epoca moderna tubazioni e strutture di piombo risalenti all'impero romano sono esistenti ed in servizio anche se ormai vietate data la loro pericolosit\u00e0 di contaminazione dell'ambiente. Nella stessa epoca il piombo venne utilizzato anche come conservante alimentare nel sapa perch\u00e9 riesce a contrastare la moltiplicazione di batteri e muffe pur restando naturalmente dolce. Proprio il largo utilizzo del piombo per tubazioni ed usi alimentari potrebbe aver diffuso il saturnismo nella classe benestante Romana.\nLa produzione di piombo in Europa fu interrotta solo dall'epidemia di peste nera (1347-1353) che ridusse la popolazione fino al 50%. A causa della mancanza di forza lavoro e risultante contrazione economica, la produzione di piombo rimase interrotta per diversi anni, riducendo l'inquinamento del metallo nell'aria a livelli naturali per la prima volta in mille anni.\nGli alchimisti pensavano fosse possibile trasformare il piombo in oro utilizzando la cosiddetta pietra filosofale.\nDal 1923, con la diffusione di carburanti addizionati col piombo tetraetile, l'inquinamento da piombo \u00e8 aumentato considerevolmente in quanto nell'atmosfera una volta disperso rimane stabile. Fino agli anni ottanta il piombo tetraetile \u00e8 rimasto un componente della benzina, usato come additivo per aumentarne il numero di ottano, ovvero la sua capacit\u00e0 anti-detonante. Questo ha generato un ciclo artificiale del piombo. Nei motori delle automobili veniva bruciato piombo che si combinava con altri elementi formando cloruri, bromuri e ossidi. Data la sua tossicit\u00e0 e la sua capacit\u00e0 di \"avvelenare\" i catalizzatori usati per ridurre l'inquinamento generato dagli scarichi delle automobili, \u00e8 stato abbandonato nella maggior parte delle nazioni in favore di altri additivi nel corso del XXI secolo. Altri additivi in uso che hanno sostituito il piombo, quali il benzene e il toluene, sono classificati come cancerogeni.\nLe mine delle matite realizzate fino al XVI secolo usavano una miscela di stagno e piombo al posto della grafite.\nLa metallurgia del piombo \u00e8 parte della storia industriale di moltissimi paesi.\nProduzione.\nIl piombo allo stato nativo esiste, ma \u00e8 piuttosto raro. In genere viene trovato associato allo zinco, all'argento e principalmente al rame, viene quindi estratto insieme a questi metalli. Il pi\u00f9 importante minerale del piombo \u00e8 la galena (solfuro di piombo, PbS) che ne contiene l'86,6%. Altri minerali comuni sono la cerussite (carbonato di piombo, PbCO3) e l'anglesite (solfato di piombo, PbSO4). Gran parte del piombo in uso oggigiorno proviene per\u00f2 da fonti riciclate.\nNelle miniere i minerali di piombo sono estratti e macinati. Il minerale viene quindi separato dalla roccia inerte per flottazione e quindi fuso miscelato con carbone in un forno verticale ad aria forzata, separando cos\u00ec i fumi solforati e la scoria, che galleggia sul metallo per minore densit\u00e0, dal piombo concentrato al 97% o piombo d'opera. Questo dev'essere ulteriormente raffinato per via elettrolitica o termica. Nel primo caso si procede alla fusione del piombo in anodi, tipicamente lastre di circa di superficie per 5\u20136\u00a0cm di spessore, e si procede all'elettrolisi verso catodi di piombo elettrolitico della stessa superficie, ma di 2\u20135\u00a0mm di spessore, usando come elettrolita l'acido fluosilicico. Il piombo elettrolitico pu\u00f2 raggiungere una purezza del 99,99%. Nel secondo si procede all'estrazione dei metalli costituenti le impurezze mediante fusioni successive del piombo d'opera asportando dalla superficie prima il rame sotto forma di ossido, poi il bismuto e l'argento. Il grado di purezza raggiunto, quantunque alto, \u00e8 comunque inferiore a quello del piombo elettrolitico.\nIsotopi.\nIl piombo si presenta come una miscela di quattro isotopi stabili: 204Pb (abbondanza: 1,4%), 206Pb (24,1%), 207Pb (22,1%) e 208Pb (52,4%). 206Pb, 207Pb e 208Pb sono \"radiogenici\", ovvero sono il prodotto finale di tre catene di decadimenti radioattivi che hanno inizio rispettivamente da 238U, 235U e 232Th. Le emivite di questi tre processi sono rispettivamente e \nI rapporti isotopici tipici del piombo nei composti naturali sono:\nbench\u00e9 siano riportati in letteratura numerosi casi in cui questi rapporti sono molto diversi.\nRadiometria dei sedimenti.\nLa quantit\u00e0 di 210Pb misurata nei sedimenti marini pu\u00f2 essere utilizzata per calcolare il tasso di sedimentazione di un'area di studio. La fonte di 210Pb per l'ambiente marino \u00e8 l'atmosfera, dove viene prodotto dal decadimento del 222Rn, attraverso una serie di radionuclidi con semiperiodo molto breve (meno di 1 ora). In acqua di mare, il piombo si associa rapidamente al particolato sospeso e, seguendone il destino, si deposita nei sedimenti dove, oltre alla frazione di 210Pb derivante dal decadimento dei suoi precursori della serie radioattiva primordiale presenti nella matrice, si trova un \"eccesso\" di 210Pb che deriva dal processo di sedimentazione delle particelle a cui si \u00e8 associata una parte del piombo di origine atmosferica. La distribuzione dell'eccesso di 210Pb nella colonna sedimentaria \u00e8 controllata dalle modalit\u00e0 di sedimentazione e dal decadimento fisico. Dall'analisi di questo radionuclide nei sedimenti \u00e8 possibile quindi valutare la velocit\u00e0 di sedimentazione. Poich\u00e9 l'emivita del 210Pb \u00e8 di 22 anni, il metodo \u00e8 applicabile allo studio di processi con scale temporali inferiori ai 100 anni.\nPrecauzioni.\nI suoi composti sono tossici per inalazione e ingestione. L'avvelenamento da piombo \u00e8 detto saturnismo.\nIl piombo \u00e8 un metallo velenoso, che pu\u00f2 danneggiare il sistema nervoso, specialmente quello nei bambini, e causare malattie del cervello e del sangue. L'esposizione al piombo o ai suoi sali, soprattutto a quelli solubili, o all'ossido PbO2 pu\u00f2 causare nefropatie, caratterizzate dalla sclerotizzazione dei tessuti renali, e dolori addominali colici. Nefropatie croniche ed encefalopatie sono state rilevate sia in forti bevitori di whisky di contrabbando, in quanto la saldatura delle serpentine di distillazione \u00e8 costituita da piombo, sia in utilizzatori di stoviglie smaltate a piombo. Inoltre altre categorie a rischio di intossicazione sono i lavoratori dell'industria e dell'artigianato.\nPer quanto riguarda il metabolismo cellulare, il piombo pu\u00f2 inibire alcuni enzimi agendo sui gruppi sulfidrilici liberi impedendo che possano essere utilizzati da enzimi a cui sono indispensabili. Il piombo ostacola la sintesi dell'eme che nel sangue conduce ad un rallentamento ad una diminuzione dei globuli rossi e dell'emoglobina racchiusa in ogni globulo. Un malato intossicato da piombo produce globuli rossi alterati, definiti \"punteggiati\", e questo fatto pu\u00f2 condurre all'anemia.\nLe preoccupazioni per il ruolo del piombo nel ritardo mentale nei bambini ha portato ad una generale riduzione del suo uso. L'esposizione al piombo \u00e8 stata collegata anche alla schizofrenia. Le vernici contenenti piombo sono state ritirate dal commercio in tutti i paesi industrializzati, tuttavia molte vecchie case contengono ancora piombo nelle loro vernici e in caso di lavori di ristrutturazione non si dovrebbero mai togliere i vecchi strati di vernice carteggiandoli perch\u00e9 si produrrebbero polveri sottili contenenti piombo che finirebbero per essere respirate.\n\u00c8 capitato a volte che i sali di piombo usati negli smalti per vasellame abbiano causato degli avvelenamenti quando bevande particolarmente acide come certi succhi di frutta hanno estratto ioni di piombo dallo smalto. Si pensa che fosse questa la causa delle \"coliche del Devon\", dove si usavano presse con parti di piombo per estrarre il succo di mela per farne sidro. Il piombo \u00e8 considerato anche estremamente dannoso per la fertilit\u00e0 delle donne."}
{"id": "3450", "revid": "38783", "url": "https://it.wikipedia.org/wiki?curid=3450", "title": "Protostomi", "text": ""}
{"id": "3451", "revid": "1719392", "url": "https://it.wikipedia.org/wiki?curid=3451", "title": "Proteine", "text": "In chimica, le proteine (o protidi) sono macromolecole biologiche costituite da catene di amminoacidi legati uno all'altro da un legame peptidico (ovvero un legame tra il gruppo amminico di un amminoacido e il gruppo carbossilico dell'altro amminoacido, creato attraverso una reazione di condensazione con perdita di una molecola d'acqua). Le proteine svolgono una vasta gamma di funzioni all'interno degli organismi viventi, tra cui la catalisi delle reazioni metaboliche, funzione di sintesi come replicazione del DNA, la risposta agli stimoli e il trasporto di molecole da un luogo ad un altro. Le proteine differiscono l'una dall'altra soprattutto nella loro sequenza di amminoacidi, la quale \u00e8 dettata dalla sequenza nucleotidica conservata nei geni e che di solito si traduce in un ripiegamento proteico e in una struttura tridimensionale specifica che determina la sua attivit\u00e0.\nIn analogia con altre macromolecole biologiche come i polisaccaridi e gli acidi nucleici, le proteine costituiscono una parte essenziale degli organismi viventi e partecipano praticamente in ogni processo che avviene all'interno delle cellule. Molte fanno parte della categoria degli enzimi, la cui funzione \u00e8 catalizzare le reazioni biochimiche vitali per il metabolismo degli organismi. Le proteine hanno anche funzioni strutturali o meccaniche, come l'actina e la miosina nei muscoli e le proteine che costituiscono il citoscheletro, che formano una struttura che permette di mantenere la forma della cellula. Altre sono fondamentali per la trasmissione di segnali inter ed intracellulari, nella risposta immunitaria, per l'adesione cellulare e per il ciclo cellulare. Le proteine sono elementi necessari anche nell'alimentazione degli animali, dal momento che essi non possono sintetizzare tutti gli amminoacidi di cui hanno bisogno e devono ottenere quelli essenziali attraverso il cibo. Grazie al processo della digestione, gli animali scindono le proteine ingerite nei singoli amminoacidi, che poi vengono utilizzati nel metabolismo.\nUna volta sintetizzate nell'organismo, le proteine esistono solo per un certo periodo di tempo per poi venire degradate e riciclate attraverso i meccanismi cellulari per il processo di turnover proteico. La durata di una proteina \u00e8 misurata in termini di emivita e pu\u00f2 essere molto varia. Alcune possono esistere per solo alcuni minuti, altre fino ad alcuni anni, tuttavia la durata media nelle cellule di un mammifero \u00e8 tra 1 e 2 giorni. Proteine anomale e mal ripiegate possono causare instabilit\u00e0 se non vengono degradate pi\u00f9 rapidamente.\nLe proteine possono essere purificate da altri componenti cellulari utilizzando una variet\u00e0 di tecniche come l'ultracentrifugazione, la precipitazione, l'elettroforesi e la cromatografia; l'avvento dell'ingegneria genetica ha reso possibile una serie di metodi per facilitare tale purificazione. I metodi comunemente usati per studiare la struttura e la funzione delle proteine includono immunoistochimica, la mutagenesi sito specifica, la cristallografia a raggi X, la risonanza magnetica nucleare. Le proteine si differenziano principalmente per la sequenza degli amminoacidi che le compongono, la quale a sua volta dipende dalla sequenza nucleotidica dei geni che all'interno della cellula ne esprimono la sintesi. \nUna catena lineare di residui amminoacidici \u00e8 chiamata \"polipeptide\" (ovvero una catena di pi\u00f9 amminoacidi legati da legami peptidici). Una proteina \u00e8 generalmente costituita da uno o pi\u00f9 polipeptidi lunghi eventualmente coordinati a gruppi non peptidici, chiamati gruppi prostetici o cofattori. Polipeptidi brevi, contenenti meno di circa 20-30 amminoacidi, vengono raramente considerati proteine e sono comunemente chiamati peptidi o talvolta oligopeptidi.\nLa sequenza degli aminoacidi in una proteina \u00e8 definita dalla sequenza presente in un gene, la quale \u00e8 codificata nel codice genetico. In generale, il codice genetico specifica 20 amminoacidi standard; tuttavia, in alcuni organismi il codice pu\u00f2 includere la selenocisteina (SEC), e in alcuni \"archaea\", la pirrolisina ed infine un 23\u00b0 amminoacido, la N-formilmetionina, un derivato della metionina, che inizia la sintesi proteica di alcuni batteri.\nPoco dopo o anche durante la sintesi proteica, i residui di una proteina vengono spesso modificati chimicamente mediante la modificazione post traduzionale, che se presente altera le propriet\u00e0 fisiche e chimiche, la piegatura, la stabilit\u00e0, l'attivit\u00e0 e, in ultima analisi, la funzione della proteina. Le proteine possono anche operare insieme per raggiungere una particolare funzione e spesso associarsi in complessi multiproteici stabili.\nProteine che contengono lo stesso tipo e numero di amminoacidi possono differire dall'ordine in cui questi sono situati nella struttura della molecola. Tale aspetto \u00e8 molto importante perch\u00e9 una minima variazione nella sequenza degli amminoacidi di una proteina (cio\u00e8 nell'ordine con cui i vari tipi di amminoacidi si susseguono) pu\u00f2 portare a variazioni nella struttura tridimensionale della macromolecola che possono rendere la proteina non funzionale. Un esempio ben noto \u00e8 il caso della catena beta dell'emoglobina umana, che nella sua normale sequenza porta un tratto formato da: valina-istidina-leucina-treonina-prolina-acido glutammico-lisina.\nGli amminoacidi.\nGli amminoacidi di una proteina sono circa 20 o 30 con 9 essenziali\nClassificazione.\nLa formazione di copie duplicate di geni e l'alterazione della funzione di una proteina nel corso dell'evoluzione hanno portato alla formazione delle circa 500 famiglie proteiche identificate. All'interno di una famiglia, sebbene ciascuna proteina svolga una funzione leggermente diversa dall'altra, la sequenza di amminoacidi, in particolare presso i siti catalitici e in regioni conservate, \u00e8 quasi identica. Non \u00e8 tuttavia una legge che vale per tutte le proteine di una famiglia; esistono infatti alcune proteine dalla sequenza amminoacidica molto diversa e, tuttavia, dalla conformazione tridimensionale molto simile.\nSi pu\u00f2 quindi affermare che nel corso dell'evoluzione all'interno di una famiglia proteica si \u00e8 conservata pi\u00f9 la conformazione tridimensionale che non la sequenza degli amminoacidi. Generalmente, quando almeno un quarto della sequenza amminoacidica di due proteine corrisponde, esse hanno la stessa struttura generale. Due proteine diverse appartenenti a una stessa famiglia e dalla funzione simile sono dette \"paraloghe\", mentre la stessa proteina in due organismi diversi (per esempio uomo e topo) \u00e8 detta \"ortologa\". La parentela tra due proteine \u00e8 generalmente accettata quando almeno il 30% degli amminoacidi corrisponde, ma per verificarla \u00e8 possibile ricorrere ai cosiddetti \"fingerprint\", cio\u00e8 brevi sequenze di amminoacidi comuni in quasi tutte le proteine di una data famiglia.\nAlcune proteine si sono formate per rimescolamento dei domini proteici o per la loro duplicazione all'interno della stessa proteina a causa di unioni accidentali di DNA codificante; certi domini sono particolarmente diffusi e sono perci\u00f2 chiamati moduli proteici. Questi domini hanno la caratteristica di avere gli N-terminali e C-terminali ai poli opposti della proteina, cos\u00ec che l'aggregazione ad altri domini e ad altre proteine per formare strutture pi\u00f9 grandi \u00e8 favorita rispetto a quanto accadrebbe se fossero entrambi verso lo stesso polo della proteina; un esempio \u00e8 il modulo 1 della fibronectina. In tal caso i domini sono inseriti nelle anse proteiche di alcune proteine, per esempio il modulo kringle nell'urochinasi o il dominio SH2. Alcuni di questi domini non si ritrovano solo tra proteine paraloghe ma anche ortologhe, per esempio il dominio SH2 mostra una diffusione molto simile sia nel verme che nella mosca, eppure \u00e8 ben poco frequente nei vegetali. Vi sono invece dei domini comuni a solo certe categorie di organismi come l'MHC, il complesso maggiore di istocompatibilit\u00e0 (\"major histocompatibility complex\"), presente nell'uomo ma assente negli insetti e nei vegetali, tuttavia questi costituiscono soltanto il 7% del totale. Si \u00e8 osservato inoltre che, malgrado alcuni organismi viventi apparentemente semplici come la pianta \"Arabidopsis thaliana\" posseggano pi\u00f9 geni di un essere umano, tendenzialmente le proteine umane sono formate da un numero maggiore di domini e quindi sono pi\u00f9 complesse rispetto alle ortologhe in altri organismi.\nLa classificazione pu\u00f2 essere dunque fatta in base alla composizione chimica, alla configurazione molecolare o alla solubilit\u00e0. Si distinguono cos\u00ec proteine semplici (costituite da soli amminoacidi) e proteine coniugate (costituite da una proteina semplice e da un gruppo prostetico di natura non proteica).\nTra le proteine semplici vi sono le proteine fibrose, generalmente insolubili nei solventi acquosi ed a volte inattaccabili dagli enzimi proteolitici, come ad esempio: il collagene (costituente essenziale del tessuto connettivo), l'elastina (componente principale delle fibre elastiche e delle pareti vasali), la cheratina (componente essenziale dell'epidermide). Inoltre, sempre tra quelle semplici vi sono le proteine globulari, le albumine (assai diffuse nel mondo animale), le globuline (insolubili in acqua, si trovano nel sangue, nel muscolo, nei tessuti in genere e nei semi) e le prolamine (caratteristiche del mondo vegetale).\nTra le proteine coniugate (costituite almeno da apoproteina+gruppo prostetico): l'emoglobina, le clorofille e le opsine.\nUn'ulteriore classificazione delle proteine \u00e8 quella che le distingue in base alla loro funzione in cui possiamo distinguere le proteine strutturali che sono componenti delle strutture permanenti dell'organismo ed hanno principalmente una funzione meccanica, le proteine di trasporto che si legano a sostanze poco idrosolubili e ne consentono il trasporto nei liquidi corporei e gli enzimi che sono proteine catalitiche. Tra le altre funzioni delle proteine rientrano la regolazione dell'espressione dei geni, la duplicazione, trascrizione e traduzione del DNA, la regolazione delle reazioni metaboliche, la generazione e la ricezione degli impulsi nervosi. Molte tossine e molti allergeni sono anch'essi proteine.\nBiochimica.\nLa maggior parte delle proteine sono costituite da polimeri lineari costruiti dalla serie di 20 diversi L-\u03b1-aminoacidi. Tutti gli aminoacidi proteinogenici possiedono caratteristiche strutturali comuni, tra cui un carbonio \u03b1 con un gruppo amminico, un gruppo carbossilico e una catena laterale variabile. Solo la prolina differisce da questa struttura di base in quanto contiene un anello insolito al gruppo amminico. Le catene laterali degli amminoacidi standard, dettagliate nella lista degli amminoacidi standard, hanno una grande variet\u00e0 di strutture e propriet\u00e0 chimiche; \u00e8 l'effetto combinato di tutte le catene laterali di aminoacidi in una proteina che determina infine la sua struttura tridimensionale e la sua reattivit\u00e0 chimica. Gli amminoacidi di una catena polipeptidica sono legati da legami peptidici. Una volta collegata nella catena proteica, un aminoacido individuo \u00e8 chiamato un residuo e la serie collegata di carbonio, azoto e atomi di ossigeno sono noti come \"catena principale\" o \"proteine \"backbone\"\".\nIl legame peptidico ha due forme di risonanza che contribuiscono al doppio legame e inibiscono la rotazione attorno al suo asse, in modo che i carbonio \u03b1 siano approssimativamente complanari. Gli altri due angoli diedri nel legame peptidico determinano la forma locale assunta dalla \"proteina \"backbone\".\n La fine della proteina con un gruppo carbossilico libero \u00e8 nota come dominio C-terminale, mentre l'estremit\u00e0 con un gruppo libero amminico \u00e8 noto come la dominio N-terminale. I termini proteina, polipeptide e peptide sono un po' ambigui e possono sovrapporsi in alcuni significati. Il termine \"proteina\" \u00e8 generalmente usato per riferirsi alla molecola biologica completa in una conformazione stabile, mentre il \"peptide\" \u00e8 generalmente riconosciuto per essere un breve oligomero di aminoacidi spesso mancante una struttura tridimensionale stabile. Tuttavia, il confine tra i due composti non \u00e8 ben definito e di solito il numero di residui che li differenzia \u00e8 vicino ai 20-30. Con \"polipeptide\" ci si pu\u00f2 riferire a qualsiasi singola catena lineare di amminoacidi, di solito indipendentemente dalla lunghezza, ma spesso il termine implica l'assenza di una conformazione definita.\nComposizione.\nLe proteine hanno una struttura tridimensionale molto complessa a cui \u00e8 associata sempre una funzione biologica. Da questa considerazione deriva uno dei dogmi fondamentali della biologia: \"Struttura &lt;--&gt; Funzione\", nel senso che ad ogni diversa organizzazione strutturale posseduta da una proteina (detta proteina nativa) \u00e8 associata una specifica funzione biochimica.\nDa questo punto di vista le proteine possono essere classificate in due grandi famiglie: le proteine globulari e le proteine a struttura estesa o fibrosa. Queste due organizzazioni riflettono le due grosse separazioni funzionali che le contraddistinguono:\nLa loro composizione in amminoacidi \u00e8 variabile e sotto il controllo genetico per cui il loro peso molecolare pu\u00f2 essere molto variabile e dipende dal numero e dal tipo di amminoacidi (monomeri) di cui \u00e8 costituita la molecola. Se la molecola \u00e8 costituita da poche unit\u00e0 di amminoacidi (in genere non pi\u00f9 di 10) viene definita un \"oligopeptide\". Molecole con pi\u00f9 di 10 unit\u00e0 sono dette \"polipeptidi\". Una proteina \u00e8 formata da uno o pi\u00f9 polipeptidi eventualmente accompagnati da uno o pi\u00f9 gruppi prostetici ed il suo peso molecolare \u00e8 generalmente non inferiore a 10.000.\nUna proteina nella sua organizzazione nativa, e quindi funzionalmente attiva, pu\u00f2 esistere solo in soluzioni saline diluite (molto simili, per composizione, a quelle esistenti nei sistemi acquosi cellulari). La sua struttura dipende esclusivamente dalle caratteristiche chimico-fisiche della soluzione acquosa in cui si trova (pH, presenza di ioni salini, temperatura, pressione, presenza di composti organici come urea, alcoli, ecc.). Il variare di questi parametri pu\u00f2 determinare delle modifiche strutturali che possono alterare le propriet\u00e0 funzionali, fino ad annullarle (proteina denaturata).\nLa molecola proteica risulta costituita da atomi di carbonio, ossigeno, idrogeno e azoto; spesso contiene anche zolfo (presente negli amminoacidi metionina, cisteina e cistina) e, talvolta, fosforo e/o metalli come ferro, rame, zinco ed altri.\nPropriet\u00e0 chimico-fisiche.\nLe propriet\u00e0 delle proteine si ricollegano a quelle dei loro costituenti, gli amminoacidi: sono elettroliti anfoteri, possono essere sottoposte ad elettroforesi, sono otticamente attive (levogire) e presentano il fenomeno di Tyndall.\nIl punto isoelettrico (o PI) di una proteina \u00e8 rappresentato da quella concentrazione di idrogenioni del mezzo, che si comporta in modo da far assumere al protide una forma di anfoione.\nPer ottenere il peso molecolare (o PM) delle proteine si deve far ricorso a tecniche e metodologie di non sempre facile attuazione. Tra le tante, quella che fornisce i risultati pi\u00f9 precisi \u00e8 senza dubbio la spettrometria di massa.\nDal punto di vista meccanico, la catena amminoacidica si comporta come un polimero semi-flessibile la cui estensione \u00e8 descritta dal modello Worm-like chain, con una \"lunghezza di persistenza\" di 0.4\u00a0nm.\nStruttura.\nRipiegamento.\nUna proteina, essendo una macromolecola formata da decine di migliaia di atomi, potrebbe potenzialmente assumere un numero incredibilmente grande di possibili ripiegamenti. Tuttavia considerazioni fisiche limitano di molto i possibili ripiegamenti e dunque la conformazione finale di una proteina. Intanto gli atomi non si possono mai sovrapporre e si comportano a grandi linee come sfere con un raggio definito detto raggio di van der Waals, ci\u00f2 limita non poco il numero di angoli ammessi in una catena polipeptidica.\nCiascun amminoacido contribuisce alla formazione della catena polipeptidica con tre legami:\nIl legame peptidico \u00e8 planare ed impedisce una vera e propria rotazione, mentre gli altri due legami la consentono.\nL'angolo di rotazione del legame C\u03b1-C \u00e8 detto \u03c8, quello del legame C\u03b1-N \u00e8 detto \u03c6. La conformazione degli atomi della catena principale di una proteina \u00e8 determinata dalla coppia di questi angoli di rotazione per ciascun amminoacido. Dal momento che non sono possibili collisione steriche tra gli amminoacidi gli angoli possibili sono limitati. Ramachandran in funzione delle possibili coppie di angoli di rotazioni compil\u00f2 un grafico che oggi prende il suo nome dove \u00e8 ben visibile come la maggior parte delle proteine assumano solo due grandi tipologie di conformazione: l'\u03b1-elica e il \u03b2-foglietto.\nTra gli atomi di una proteina si stabiliscono interazioni dette legami, che possono essere covalenti o non covalenti. I legami non covalenti, presi singolarmente, sono sempre pi\u00f9 deboli dei covalenti nell'ordine di decine o centinaia di volte, tuttavia il loro numero all'interno di una proteina li rende fondamentali per comprenderne il ripiegamento. I legami non covalenti che si riscontrano nelle proteine sono i legami a idrogeno, le attrazioni elettrostatiche e le attrazioni di van der Waals.\nA queste interazioni si deve aggiungere la tendenza dei gruppi di amminoacidi idrofobici (fenilalanina, leucina, isoleucina, triptofano, valina, cisteina, metionina, prolina, alanina e glicina) ad avvicinarsi e unirsi tra loro, formando delle tasche idrofobiche lontane dalla rete di legami idrogeno che deve essere immaginata sempre presente all'interno di un ambiente acquoso tra le molecole d'acqua. Generalmente i gruppi di amminoacidi idrofobici sono quasi sempre posti all'interno della proteina, dal momento che questa si trova tipicamente in un ambiente acquoso, mentre i suoi amminoacidi idrofili, polari e con carica, saranno tendenzialmente all'esterno. La struttura tridimensionale di una proteina \u00e8 determinata dalla sola disposizione sequenziale dei suoi amminoacidi e la conformazione che assume \u00e8 tendenzialmente quella con energia libera pi\u00f9 bassa.\n\u00c8 stato possibile scoprire questa peculiarit\u00e0 delle proteine effettuando esperimenti di denaturazione (tramite solventi come l'urea) e rinaturazione di proteine in vitro. Si \u00e8 notato che alcune proteine, una volta denaturate e rimosso il solvente si ripiegavano autonomamente. Tuttavia, non tutte le proteine una volta denaturate possono ripiegarsi spontaneamente nella loro conformazione originaria. La conformazione di una proteina, bench\u00e9 sia normalmente la pi\u00f9 stabile possibile per la sequenza dei suoi amminoacidi, non \u00e8 immutabile, e subisce piccole modificazioni dovute all'interazione con ligandi o altre proteine. Questa caratteristica \u00e8 alla base della funzionalit\u00e0 della maggior parte delle proteine. La conformazione di una proteina pu\u00f2 essere notevolmente aiutata ed affinata dagli chaperoni, delle proteine che si legano alle catene parzialmente ripiegate e le assistono sino a raggiungere la conformazione corretta. Spesso agiscono isolando tra loro le tasche idrofobiche di una proteina, che in caso contrario tenderebbero ad associarsi prematuramente.\nUna porzione di proteina che si ripiega indipendentemente dal resto della catena polipeptidica \u00e8 detta dominio proteico ed una proteina pu\u00f2 averne anche pi\u00f9 di uno. Si suppone che esistano in natura circa 2.000 domini proteici dalla struttura differente, circa 800 sono stati identificati, tuttavia la stragrande maggioranza dei domini proteici assume poche decine di conformazioni diverse.\nL'\u03b1-elica e il \u03b2-foglio pieghettato.\nL'\u03b1-elica e il \u03b2-foglietto sono le conformazioni pi\u00f9 comuni riscontrabili nelle catene polipeptidiche di una proteina. Una singola proteina pu\u00f2 prevedere sia \u03b1-eliche che \u03b2-foglietti in numero variabile.\nLivelli di organizzazione.\nUna proteina nel suo complesso \u00e8 una molecola in cui vengono convenzionalmente distinti vari livelli di organizzazione, che possono essere tre o quattro a seconda della proteina.\nLe proteine che contengono anche una parte non polipeptidica, gruppo prostetico, sono dette \"proteine coniugate\". Due proteine si dicono isoforme se, a parit\u00e0 di struttura primaria, differiscono in uno degli altri livelli di struttura. \"Denaturare\" una proteina significa distruggerne la conformazione spaziale, rompendo i legami idrogeno e ponti disolfuro per mezzo di acidi, basi, calore, radiazioni o agitazione (un esempio comune di denaturazione \u00e8 la cottura di un uovo nel quale l'albumina, che costituisce la maggior parte dell'albume, viene denaturata). Una proteina denaturata, pur mantenendo intatta la sua struttura primaria, non \u00e8 pi\u00f9 in grado di esplicare la sua funzione, a meno che non si riesca a ristabilirne la struttura terziaria.\nProteine complesse.\nLe proteine, per quanto siano complesse anche prese singolarmente, negli organismi viventi possono aggregarsi ad altre proteine identiche oppure a proteine apparentemente molto differenti creando dei complessi proteici. Ci\u00f2 che permette questo legame sono gli stessi legami non covalenti che permettono ad una proteina di assumere una determinata conformazione.\nIn una proteina sono spesso presenti una o pi\u00f9 zone caratteristiche capaci di interazioni non covalenti con altre proteine dette siti di legame. Quando una proteina, tramite un sito di legame, si lega ad un'altra proteina formando un complesso proteico ogni singola proteina del complesso prende il nome di subunit\u00e0 proteica.\nSe le subunit\u00e0 che formano il complesso proteico sono due si dir\u00e0 che \u00e8 un dimero, se sono tre un trimero, se quattro un tetramero e cos\u00ec via. Esistono complessi proteici che contengono decine di subunit\u00e0.\nIl legame fra le subunit\u00e0 pu\u00f2 essere per esempio \"testa-testa\" (in tal caso sono favoriti i dimeri) o \"testa-coda\" (dove spesso le proteine sono globulari o ad anello).\nUn esempio di proteina provvista di pi\u00f9 subunit\u00e0 \u00e8 l'emoglobina, una proteina globulare formata da quattro subunit\u00e0, due \u03b1-globuline ad uno dei due poli e due \u03b2-globuline all'altro (le subunit\u00e0 non sono perci\u00f2 alternate), con un gruppo prostetico (l'eme) legato a ciascuna subunit\u00e0.\nAltri complessi proteici sono formati da molte pi\u00f9 subunit\u00e0 che permettono di realizzare dei filamenti dal momento che ad un polo possiedono un sito di legame e all'altro polo una struttura proteica complementare a quello stesso sito. Si creano cos\u00ec catene di filamenti proteici come l'actina-F, formata da centinaia di subunit\u00e0 globulari di actina-G che le conferiscono al microscopio elettronico un aspetto simile a quello di una collana elicoidale di perle. La ridondanza della struttura elicoidale e non retta \u00e8 sempre dovuta all'affinit\u00e0 di una conformazione con la minore energia libera.\nUna variante all'elica \u00e8 il \"coiled coil\", che coinvolge due o tre catene polipeptidiche, come nella cheratina o nel collagene.\nSi pu\u00f2 dire, a grandi linee, che le proteine globulari tendono ad avere funzione enzimatica, mentre quelle che formano filamenti hanno funzione strutturale (formano ad esempio le miofibrille nelle fibre muscolari o le fibre della matrice extracellulare, o ancora il citoscheletro di una cellula).\nVi sono proteine la cui funzione \u00e8 resa possibile proprio dalla loro struttura poco caratterizzabile e casuale, ne \u00e8 un esempio l'elastina, che forma le fibre elastiche della parete delle arterie e di molti altri tessuti del corpo umano. Nell'elastina numerose catene polipeptidiche sono legate covalentemente tra loro senza una disposizione regolare e tale struttura disordinata ne determina la sua deformabilit\u00e0. Proteine poco strutturate hanno svariate funzioni nella cellula, alcune ad esempio hanno funzione strutturale come l'elastina, altre per\u00f2 sono dei canali come le nucleoporine poste sulla membrana nucleare di ciascuna cellule, altre ancora fungono da proteine impalcatura, cio\u00e8 proteine che raggruppano in stretta vicinanza altre proteine dalla funzione correlata, fondamentali nella segnalazione e nella comunicazione cellulare. Una caratteristica comune a tutte le proteine poco strutturate \u00e8 una grande ridondanza di aminoacidi e la bassa presenza di amminoacidi idrofobici.\nCerte proteine molto esposte alla degradazione nell'ambiente extracellulare sono stabilizzate da legami disolfuro (S-S) che si formano tra due proteine; questo legame agisce come una vera e propria graffetta sulla proteina, permettendole anche in ambienti ostili di mantenere la sua conformazione. All'interno del citoplasma \u00e8 difficile riscontrare legami disolfuro a causa dell'ambiente riducente, per cui le cisteine mostrano gruppi (-SH).\nL'evoluzione ha fatto inoltre in modo che vi fosse la possibilit\u00e0 di creare complessi proteici ancora pi\u00f9 grandi di filamenti, \"coiled coil\", o proteine globulari. Il vantaggio di tali strutture \u00e8 che siccome sono spesso costituite dalla ripetizione di subunit\u00e0 identiche o simili, occorre poco materiale genetico per sintetizzare grandi complessi proteici, come, ad esempio, i capsidi dei virus. Inoltre l'associazione tra le subunit\u00e0 necessita generalmente di un'energia molto bassa, oppure, in certi casi, le subunit\u00e0 sono autoassemblanti (per esempio il ribosoma batterico). Il capside di molti virus \u00e8 formato o da un tubo cavo (come nel virus del mosaico del tabacco) oppure assomiglia ad un icosaedro o ad una sfera cava, come per il poliovirus.\nGeneralmente tali strutture si rivelano sia molto stabili, date le numerose interazioni tra le subunit\u00e0, sia adattabili, dal momento che per infettare una cellula devono permettere la fuoriuscita dell'acido nucleico, sia RNA o DNA.\nChiralit\u00e0 delle proteine.\nTutti gli amminoacidi, ad eccezione della glicina presentano un carbonio legato a quattro sostituenti diversi che \u00e8 un centro chirale. Tutti gli amminoacidi possono dunque esistere in due conformazioni: \"L\" o \"D\", sintetizzandoli artificialmente si ottiene una miscela racema.\nTuttavia tutti gli amminoacidi dei composti biologici si trovano in natura \"soltanto\" conformazione L.\nAmminoacidi in conformazione D si rinvengono in alcune specie batteriche e vengono pure adoperati per la sintesi di farmaci. La gramicidina S, un peptide naturale con funzione antibatterica, nella sua struttura primaria contiene anche alcuni amminoacidi appartenenti alla conformazione D.\nSintesi.\nSintesi biologica.\nLe proteine sono formate a partire dagli amminoacidi utilizzando le informazioni codificate nei geni. Ogni proteina possiede una propria sequenza amminoacidica che deriva dalla sequenza nucleotidica del gene che la codifica. Il codice genetico \u00e8 costituito da triplette di nucleotidi dette codoni e ogni combinazione di tre nucleotidi designa un amminoacido, ad esempio AUG (adenina-uracile-guanina) \u00e8 il codice per la metionina. Poich\u00e9 il DNA contiene 4 diversi nucleotidi, il numero totale di possibili codoni \u00e8 di 64; essendo gli amminoacidi standard solo 20 nel codice genetico vi \u00e8 un certo grado di ridondanza e ad alcuni amminoacidi corrispondono pi\u00f9 codoni.\nI geni presenti nel DNA sono prima trascritti in pre-mRNA (pre-RNA messaggero) da proteine quali l'RNA polimerasi.\nLa gran parte degli organismi processano il pre-mRNA (anche noto come \"trascritto primario\") mediante diverse forme di modifiche post-trascrizionali per formare l'mRNA maturo. L'RNA messaggero maturato \u00e8 quindi usato come templato per la biosintesi proteica nel ribosoma. Nei procarioti l'mRNA pu\u00f2 essere usato subito dopo essere stato prodotto o dopo essersi allontananto dal nucleoide. Al contrario gli eucarioti formano l'mRNA nel nucleo cellulare e successivamente lo traslocano attraverso la membrana nucleare nel citoplasma, dove avviene la biosintesi proteica. La velocit\u00e0 di sintesi delle proteine \u00e8 maggiore nei procarioti rispetto agli eucarioti e pu\u00f2 raggiungere i 20 residui amminoacidici per secondo.\nIl processo di sintesi di una proteina a partire da uno stampo di mRNA \u00e8 noto come traduzione. L'mRNA \u00e8 caricato nel ribosoma e letto tre nucleotidi per volta accoppiando ciascun codone con il corrispondente anticodone localizzato sull'RNA di trasporto che porta l'amminoacido corrispondente al codone riconosciuto. L'enzima amminoacil-tRNA sintetasi \"carica\" la molecola di tRNA con il corretto amminoacido. Le proteine sono sempre biosintetizzate a partire dall'estremit\u00e0 N-terminale in direzione di quella C-terminale. Gli aminoacidi vengono poi legati tra loro tramite la rimozione di una molecola di acqua tramite la peptidil-trasferasi.\nLe dimensioni di una proteina sintetizzata possono essere misurate dal numero di amminoacidi che contiene e dalla sua massa molecolare totale, la quale normalmente \u00e8 misurata in \"dalton\" (sinonimo di unit\u00e0 di massa atomica) o nell'unit\u00e0 derivata kilodalton (kDa). Ad esempio le proteine del lievito sono lunghe in media 466 residui amminoacidici e pesano mediamente 53kDa.\nSintesi artificiale.\nLe proteine pi\u00f9 corte possono essere sintetizzate anche per via chimica mediante una serie di metodi di \"sintesi peptidica\" che si basano su tecniche di sintesi organica come la \"chemical legation\" per produrre peptidi in alte rese.\nLa sintesi chimica permette l'introduzione nella sequenza di amminoacidi non naturali, come l'inserimento di sonde fluorescenti. Questi metodi sono utili nei laboratori di biochimica e biologia cellulare, sebbene generalmente non abbiano applicazione commerciale.\nLa sintesi chimica \u00e8 inefficiente (in termini di rese) per polipeptidi pi\u00f9 lunghi di 300 residui amminoacidici, e le proteine sintetizzate possono avere problemi ad assumere rapidamente la struttura terziaria della conformazione nativa. La gran parte dei metodi di sintesi chimica procedono dall'estremit\u00e0 C-terminale a quella N-terminale, in direzione opposta alla biosintesi naturale.\nFunzioni cellulari.\nLe proteine hanno un ruolo fondamentale internamente alla cellula, svolgendo i compiti specifici codificate nelle informazioni contenute nei geni. Esse possono svolgere funzione strutturale, immunitaria, trasporto (di ossigeno, minerali, lipidi, di membrana), di identificazione dell'identit\u00e0 genetica, ormonale, enzimatica, contrattile, energetica. Con l'eccezione di alcuni tipi di RNA, la maggior parte delle altre molecole biologiche sono elementi relativamente inerti su cui agiscono le proteine. Le proteine rappresentano la met\u00e0 del peso a secco di una cellula di \"Escherichia coli\", mentre altre macromolecole, come il DNA e l'RNA, costituiscono rispettivamente solo il 3% e 20%. L'insieme delle proteine espresse in un particolare tipo di cellula \u00e8 noto come la sua proteoma.\nLa principale caratteristica delle proteine che permette a loro un insieme diversificato di funzioni \u00e8 la capacit\u00e0 di legarsi altre molecole in modo specifico. La regione della proteina che permette il legame con l'altra molecola \u00e8 conosciuta come il sito di legame ed \u00e8 spesso una depressione o \"tasca\" sulla superficie molecolare. Questa capacit\u00e0 di legame \u00e8 mediata dalla struttura terziaria della proteina, che definisce la tasca del sito di legame, e dalle propriet\u00e0 chimiche delle catene laterali degli amminoacidi circostanti. I legami tra le proteine possono essere straordinariamente stretti e specifici; ad esempio, la proteina inibitrice della ribonucleasi si lega all'angiogenina umana con una costante di dissociazione sub-femtomolare (&lt;10\u221215 M), ma non si lega affatto al suo omologo degli anfibio (&gt; 1 M). Cambiamenti chimici estremamente minori, come l'aggiunta di un singolo gruppo metilico ad una proteina legante, a volte pu\u00f2 essere sufficiente per eliminare questo vincolo: per esempio, l'amminoacil-tRNA sintetasi \u00e8 specificata dall'amminoacido valina discriminandola dalla catena laterale molto simile della isoleucina.\nLe proteine possono legarsi ad altre proteine nonch\u00e9 a substrati piccole molecole. Le interazioni proteina-proteina regolano anche l'attivit\u00e0 enzimatica, controllano la progressione del ciclo cellulare e permettono l'assemblaggio di grandi complessi di proteine che svolgono molte reazioni strettamente correlate con una funzione biologica comune. Le proteine possono anche legarsi, o anche essere integrate, nelle membrane cellulari. La capacit\u00e0 dei partner di legame di indurre cambiamenti conformazionali nelle proteine permette la costruzione di reti di segnalazione estremamente complesse.\n\u00c8 importante sottolineare che le interazioni tra le proteine sono reversibili e dipendono fortemente dalla disponibilit\u00e0 di diversi gruppi di proteine partner per formare aggregati che sono in grado di effettuare insiemi discreti. Lo studio delle interazioni tra proteine specifiche \u00e8 una chiave per comprendere gli aspetti importanti della funzione cellulare e, in ultima analisi, le propriet\u00e0 che distinguono particolari tipi di cellule.\nFunzione enzimatica.\nIl ruolo pi\u00f9 noto delle proteine all'interno della cellula \u00e8 quello di operare come enzimi in grado di catalizzare reazioni chimiche. Quasi tutti i nomi degli enzimi terminano in \"-asi\" per convenzione. Gli enzimi sono generalmente altamente specifici e riescono ad accelerare solo una, o poche altre, reazioni. Essi sono fondamentali per la maggior parte delle reazioni coinvolte nel metabolismo, cos\u00ec come nei processi di manipolazione del DNA, quali la replicazione del DNA, la riparazione del DNA e la trascrizione. Alcuni enzimi agiscono su altre proteine aggiungendo o rimuovendo gruppi chimici in un processo noto come modificazione post-traslazionale. Sono note circa 4.000 reazioni catalizzate da enzimi.\n L'accelerazione conferita dalla catalisi enzimatica \u00e8 spesso enorme, fino a 1017 volte maggiore rispetto alla reazione non catalizzata nel caso di decarbossilasi orotato, che richiederebbe un tempo di 78 milioni di anni senza l'intervento dell'enzima, ma grazie al suo intervento questo tempo si riduce a soli 18 millisecondi.\nIl ligando di un enzima prende il nome di substrato ed \u00e8 generalmente molto pi\u00f9 piccolo dell'enzima stesso. Sebbene gli enzimi possono essere costituiti da centinaia di amminoacidi, solitamente solo una piccola frazione dei residui vengono a contatto con il substrato, e in media uno su quattro viene coinvolto direttamente nella catalisi ancora pi\u00f9 piccolo di tre frazioni. La regione dell'enzima che lega il substrato e contiene i residui catalitici \u00e8 conosciuta come il sito attivo.\nSegnalazione cellulare e ligando.\nMolte proteine sono coinvolte nel processo di segnalazione cellulare e nella trasduzione del segnale. Alcune proteine, come l'insulina, operano in ambiente extracellulare trasmettendo un segnale proveniente dalla cellula in cui sono state sintetizzate ad altre cellule facenti parte di tessuti distanti. Altre, come le proteine di membrana, agiscono come recettori la cui funzione principale \u00e8 quella di legare una molecola di segnalazione e indurre una risposta biochimica nella cellula. Molti recettori possiedono un sito di legame esposto sulla superficie cellulare e un dominio effettore che si trova invece internamente, il quale pu\u00f2 avere un'attivit\u00e0 enzimatica o pu\u00f2 subire un cambiamento conformazionale che viene rilevato da altre proteine all'interno della cellula.\nLa proteina di biopigmento \"criptocromo\" \u00e8 nota per le sue propriet\u00e0 di formare radicali liberi durante la sua interazione con la luce , per la sincronizzazione dei ritmi circadiani.\nGli anticorpi sono componenti proteiche del sistema immunitario adattativo la cui funzione principale \u00e8 quella di legarsi gli antigeni o alle sostanze estranee nel corpo e quindi segnarle per essere distrutte. Gli anticorpi possono essere secreti nell'ambiente extracellulare o ancorati nelle membrane dei linfociti B, conosciuti come cellule del plasma. Se gli enzimi sono limitati nella loro affinit\u00e0 di legame per i loro substrati dalla necessit\u00e0 di condurre la reazione, gli anticorpi non hanno tali vincoli. L'affinit\u00e0 di legame di un anticorpo con il suo obiettivo \u00e8 straordinariamente elevato.\nQuasi tutte le proteine conosciute interagiscono con altre proteine o con altri tipi di molecole, comunque detti ligandi, tramite i loro siti di legame, ci\u00f2 sta alla base di gran parte delle interazioni presenti in una cellula. Una proteina di norma possiede un sito di legame che le permette di legarsi con uno o pochi ligandi, per cui la maggior parte delle proteine ha alta specificit\u00e0. L'entit\u00e0 del legame pu\u00f2 essere differente, vi sono proteine che si legano ai propri ligandi in modo molto tenace, altre invece che si legano debolmente e la tipologia di legame influenza la funzione della stessa proteina. Ad esempio, gli anticorpi legano strettamente i propri ligandi (detti antigeni), mentre certi enzimi per questioni di cinetica e per velocizzare le reazioni non legano cos\u00ec strettamente il proprio substrato.\nLa capacit\u00e0 di legame dipende sempre dalla capacit\u00e0 della proteine di stabilire legami non covalenti (legame idrogeno, attrazioni elettrostatiche, attrazioni idrofobiche e forze di van der Waals) con il ligando. Pi\u00f9 legami si formano, pi\u00f9 il legame con il ligando sar\u00e0 complessivamente intenso. Il sito di legame di una proteina possiede una forma che \u00e8 generalmente quasi complementare a quella del ligando che vi deve aderire, ci\u00f2 ne determina la specificit\u00e0. Le caratteristiche di ciascun sito di legame sono date dalle catene laterali degli amminoacidi che si affacciano in esso; gli amminoacidi che vi prendono parte sono spesso distanti lungo la catena polipeptidica della proteina. Mutazioni nel sito di legame generalmente determinano malfunzionamento o cessazione dell'attivit\u00e0 catalitica o di legame originaria. Non \u00e8 sorprendente pensare che i siti di legame siano alcuni degli amminoacidi pi\u00f9 conservati all'interno di una proteina. I siti di legame sono isolati dall'ambiente acquoso in cui sono immersi dal momento che alcune catene laterali poste in prossimit\u00e0 del sito di legame tendono a respingere le molecole d'acqua; \u00e8 inoltre sfavorevole per una molecola d'acqua dissociarsi dalla rete di legami idrogeno con cui \u00e8 interconnessa alle altre molecole d'acqua per reagire con una catena laterale di un amminoacido del sito di legame. Il ligando pu\u00f2 essere attratto mediante alcuni espedienti, come il raggruppamento in siti specifici di amminoacidi provvisti di carica, che sono quindi in grado di attrarre pi\u00f9 facilmente ligandi di carica opposta e nel contempo di respingere quelli con la stessa carica. Le possibili interfacce tra una proteina e il suo ligando sono molti, tra le pi\u00f9 comuni le interazioni superficie (sito di legame)-stringa (ligando), oppure elica-elica (comune nelle proteine regolatrici di geni), o ancora, pi\u00f9 comunemente delle altre due, superficie-superficie (quanto avviene in moltissimi enzimi). La forza di legame di una proteina verso il suo ligando all'equilibrio, cio\u00e8 nello stato in cui le associazioni e le dissociazioni tra la proteina e il ligando sono in egual numero, \u00e8 misurata tramite la costante di equilibrio.\nLa velocit\u00e0 di dissociazione \u00e8 calcolata tramite la formula: velocit\u00e0 associazione = koff[AB] dove [AB] \u00e8 la concentrazione del complesso proteico in moli e koff \u00e8 la costante di dissociazione.\nLa velocit\u00e0 di associazione \u00e8 calcolata tramite la formula: velocit\u00e0 dissociazione = kon[A] [B], dove [A] e [B] sono le due molecole e kon \u00e8 la costante di associazione.\nEguagliando le due velocit\u00e0 si ricava la costante di equilibrio (detta anche di affinit\u00e0) Ka = [AB] / [A][B].\nMaggiore \u00e8 la costante di equilibrio, maggiore sar\u00e0 la forza di legame, inoltre essa \u00e8 una misura diretta della differenza di energia libera tra lo stato legato e dissociato della proteina. Un modello usato per determinare l'entit\u00e0 dell'affinit\u00e0 di un ligando per una proteina si basa sull'equazione di Scatchard.\nMolte proteine legano particolari piccole molecole e le trasportano in altre zone di un organismo multicellulare. Queste proteine possiedono un'elevata affinit\u00e0 di legame quando il loro ligando \u00e8 presente in alte concentrazioni, ma devono anche essere in grado di rilasciarlo quando \u00e8 presente a basse concentrazioni nei tessuti bersaglio. L'esempio classico di una proteina-ligando \u00e8 l'emoglobina, che trasporta in tutti i vertebrati l'ossigeno dai polmoni ad altri organi e ha stretti omologhi in ogni regno biologico. Le lectine sono proteine altamente specifiche per determinati zuccheri. Svolgono un importante ruolo biologico nel processo di riconoscimento dei polisaccaridi presenti sulle membrane cellulari. I recettori e gli ormoni sono proteine di legame altamente specifiche.\nLe proteine transmembrana possono anche servire come proteine di trasporto del ligando alterando la permeabilit\u00e0 della membrana cellulare per le piccole molecole e gli ioni. La sola membrana ha un centro idrofobico attraverso il quale le molecole polari o cariche non possono diffondersi. Le proteine di membrana contengono canali interni che consentono tali molecole di entrare e uscire dalla cellula. Molte canali ionici proteici sono specializzati per selezionare solo un particolare di ioni; per esempio, i canali potassio e i canali del sodio spesso selezionano uno solo dei due ioni.\nProteine strutturali.\nLe proteine strutturali conferiscono rigidit\u00e0 alle componenti biologiche che altrimenti sarebbero fluide. La maggior parte delle proteine strutturali sono proteine fibrose; per esempio, collagene ed elastina sono componenti fondamentali dei tessuti connettivi come la cartilagine mentre la cheratina si trova in strutture rigide o filamentose, come capelli, unghie, piume, zoccoli e alcune conchiglie. Alcune proteine globulari possono anche svolgere una funzione strutturale, per esempio, l'actina e la tubulina sono globulari e solubili come monomeri, ma sono in grado di polimerizzare per formare fibre lunghe e rigide che compongono il citoscheletro, la struttura che permette alla cellula di mantenere la sua forma e dimensione.\nAltre proteine che svolgono funzioni strutturali, sono le proteine motore come la miosina, la chinesina e la dineina, che sono in grado di generare forze meccaniche. Queste proteine sono fondamentali per la motilit\u00e0 cellulare degli organismi unicellulari e per gli spermatozoi di molti organismi multicellulari che si riproducono sessualmente. Esse permettono anche la contrazione dei muscoli e svolgono un ruolo essenziale nel trasporto intracellulare.\nMetodi di studio.\nLe attivit\u00e0 e le strutture delle proteine possono essere esaminate \"in vitro\", \"in vivo\" e \"in silico\". Studi \"in vitro\" su proteine purificate in ambienti controllati sono utili per comprendere come una proteina svolga la sua funzione: per esempio, gli studi di cinetica enzimatica esplorano il meccanismo chimico di azione catalitica di un enzima e le relative affinit\u00e0 con le possibili molecole substrato. Per contro, gli esperimenti \"in vivo\" possono fornire informazioni sul ruolo fisiologico di una proteina nel contesto di una cellula o un intero organismo. Studi \"in silico\" utilizzano metodi computazionali per studiarle.\nPurificazione della proteina.\nPer eseguire l'analisi \"in vitro\", una proteina deve essere purificata, cio\u00e8 isolata dalle altri componenti cellulari. Questo processo di solito inizia con la lisi cellulare, in cui la membrana di una cellula viene interrotta ed il suo contenuto interno rilasciato in una soluzione nota come lisato grezzo. La miscela risultante pu\u00f2 essere purificata mediante ultracentrifugazione, che fraziona i vari componenti cellulari in parti contenenti proteine solubili; lipidi e proteine di membrana; organelli cellulari e acidi nucleici. Il fenomeno della precipitazione, con un metodo noto come \"salting out\", pu\u00f2 concentrare le proteine da questo lisato. Vari tipi di tecniche cromatografiche vengono poi utilizzate per isolare la proteina, o le proteine, di interesse sulla base di propriet\u00e0 come il peso molecolare, carica netta e l'affinit\u00e0 di legame. Il livello di depurazione pu\u00f2 essere monitorato utilizzando vari tipi di gel di poliacrilammide se il peso molecolare e il punto isoelettrico della proteina desiderata sono noti, tramite spettroscopia se la proteina ha caratteristiche spettroscopiche distinguibili o mediante saggi enzimatici se la proteina possiede un'attivit\u00e0 enzimatica. Inoltre, le proteine possono essere isolate secondo la loro carica grazie alla isoelettrofocalizzazione.\nPer quanto riguarda le proteine naturali, una serie di fasi di purificazione possono rendersi necessarie per ottenere proteine sufficientemente pure per le applicazioni di laboratorio. Per semplificare questo processo, l'ingegneria genetica viene spesso utilizzata al fine di aggiungere caratteristiche chimiche alle proteine che le rendano facili da isolare senza compromettere la loro struttura o attivit\u00e0. Si agisce inserendo un \"\"tag\" che consiste di una specifica sequenza di amminoacidi, spesso una serie di residui di istidina (un \"His-tag\"), vengono inserite in un terminale della proteina. Come risultato, quando il lisato viene passato su una colonna cromatografica contenente nichel, i residui di istidina legano il nichel e si aggregano alla colonna, mentre le componenti senza \"tag\" passano senza impedimenti. Un certo numero di \"tag\" diversi sono stati sviluppati per aiutare i ricercatori a isolare proteine specifiche da miscele complesse.\nLocalizzazione cellulare.\nLo studio delle proteine \"in vivo\" spesso riguarda la loro sintesi e localizzazione all'interno della cellula. Anche se molte proteine intracellulari sono sintetizzate nel citoplasma mentre quelle di membrana sono secrete nel reticolo endoplasmatico, il modo di come le proteine vengano mirate a organelli specifici o a strutture cellulari \u00e8 spesso poco chiaro. Una tecnica utile per valutare la localizzazione cellulare utilizza l'ingegneria genetica per esprimere in una cellula una proteina di fusione o una chimera, costituita dalla proteina naturale di interesse legata a una \"gene reporter\"\", come la proteina fluorescente verde (GFP). La posizione della proteina fusa all'interno della cellula pu\u00f2 essere isolata ed efficacemente osservata con un microscopio, come mostrato nella figura a fianco.\nAltri metodi per chiarire la localizzazione cellulare delle proteine richiede l'uso di marcatori per comparti noti come il reticolo endoplasmatico, il Golgi, i lisosomi o vacuoli, i mitocondri, i cloroplasti, la membrana plasmatica, ecc. Con l'uso di versioni fluorescenti di questi marcatori o tramite anticorpi markers noti, diventa molto pi\u00f9 semplice identificare la localizzazione di una proteina di interesse. Ad esempio, l'immunofluorescenza indiretta consentir\u00e0 di dimostrare la posizione. I coloranti fluorescenti sono usati per etichettare compartimenti cellulari per uno scopo simile.\nEsistono ulteriori possibilit\u00e0. Ad esempio, l'immunoistochimica di solito utilizza un anticorpo di una o pi\u00f9 proteine di interesse che sono coniugate ad enzimi che producono segnali sia luminescenti che cromogenici e che poi possono essere confrontati tra i campioni, consentendo di ottenere le informazioni di localizzazione. Un'altra tecnica applicabile \u00e8 il confronto nel gradiente di saccarosio (o altro materiale) mediante centrifugazione isopicnica. Questa tecnica \u00e8 maggiormente utilizzata per studi di larga scala.\nInfine, il metodo considerato il \"gold standard\" per la localizzazione cellulare \u00e8 l'utilizzo del microscopio elettronico. Questa tecnica utilizza anche un anticorpo per la proteina di interesse, con tecniche di microscopia elettronica classiche. Il campione viene preparato per il normale esame al microscopio elettronico, e poi trattato con un anticorpo per la proteina di interesse che \u00e8 coniugata ad un materiale estremamente elettro-denso, di solito oro. Ci\u00f2 consente sia la localizzazione dei dettagli ultrastrutturali, sia della proteina di interesse.\nAttraverso un'altra applicazione dell'ingegneria genetica, nota come mutagenesi sito specifica, i ricercatori possono alterare la sequenza proteica e quindi la sua struttura, la sua localizzazione cellulare e la suscettibilit\u00e0 alla regolazione. Questa tecnica permette anche l'incorporazione di amminoacidi non naturali nelle proteine, utilizzando tRNA modificati e pu\u00f2 consentire la progettazione di nuove proteine con nuove propriet\u00e0.\nProteomica.\nL'insieme di tutte le proteine in una cellula o in un tipo di cellule \u00e8 chiamato proteoma, e lo studio di tali insiemi di dati su larga scala viene identificato come il campo della proteomica, in analogia con il nome del campo della genomica. Le tecniche chiave sperimentali della proteomica includono l'elettroforesi bidimensionale, che consente la separazione di un gran numero di proteine, la spettrometria di massa, che consente una rapida identificazione ad alto rendimento di proteine e il sequenziamento dei peptidi, la tecnica del microarray per le proteine, che permette la determinazione dei livelli relativi a un gran numero di proteine presenti in una cellula e lo screening del doppio ibrido che consente l'analisi sistematica delle interazioni proteina-proteina. Il complemento totale di tali interazioni biologicamente possibili \u00e8 conosciuta come interattoma. Un tentativo sistematico di determinare le strutture delle proteine che rappresentano tutte le possibili ripiegature \u00e8 conosciuta come genomica strutturale.\nBioinformatica.\nUna vasta gamma di metodi di calcolo sono stati sviluppati per analizzare la struttura, la funzione e l'evoluzione delle proteine.\nLo sviluppo di tali strumenti \u00e8 stata guidata dalla grande quantit\u00e0 di dati genomici e proteomici disponibili per una variet\u00e0 di organismi, compreso il genoma umano. \u00c8 semplicemente impossibile studiare tutte le proteine sperimentalmente, quindi solo poche vengono sottoposte a esperimenti di laboratorio, mentre gli strumenti computazionali vengono utilizzati per estrapolare i dati delle proteine simili. Tali proteine omologhe possono essere efficacemente identificate in organismi imparentati alla lontana dall'allineamento di sequenze. Il genoma e la sequenza genetica possono essere determinati grazie ad una grande variet\u00e0 di strumenti e sfruttando alcune propriet\u00e0. Strumenti di profiling di sequenza possono trovare i siti di enzimi di restrizione, gli open reading frame nelle sequenze nucleotidiche e prevedere le strutture secondarie. Alberi filogenetici possono essere costruiti e ipotesi evolutive sviluppate utilizzando il software speciali, come ClustalW, per quanto riguarda l'ascendenza degli organismi moderni e dei geni che esprimono. Il campo della bioinformatica \u00e8 ormai indispensabile per l'analisi dei geni e delle proteine.\nPrevisione della struttura e simulazione.\nComplementare al campo della genomica strutturale, la previsione della struttura delle proteine mira a sviluppare modi efficaci per fornire modelli plausibili per le proteine la cui struttura non \u00e8 ancora stata determinata sperimentalmente. Il modo pi\u00f9 efficace per prevedere una struttura, conosciuto come modellazione omologa, si basa sulla esistenza di una struttura \"modello\" con similarit\u00e0 di sequenza con la proteina che deve essere individuata; obiettivo della genomica strutturale \u00e8 quello di fornire una rappresentazione sufficiente delle strutture risolte per modellare la maggior parte di quelle che non lo sono state.\n Anche se la produzione di modelli accurati rimane una sfida in cui solo le strutture dei modelli correlati sono disponibili, \u00e8 stato suggerito che l'allineamento della sequenza sia il \"collo di bottiglia\" di questo processo, infatti modelli molto accurati potrebbero essere realizzati se fosse noto un \"perfetto\" allineamento della sequenza. Molti metodi di previsione della struttura sono serviti per informare il settore emergente dell'ingegneria delle proteine, in cui ripiegature della nuova proteina sono gi\u00e0 state esaminate. Un problema computazionale pi\u00f9 complesso \u00e8 la previsione delle interazioni intermolecolari, come in un \"docking\" molecolare e nelle previsioni delle interazioni proteina-proteina.\nI processi di ripiegamento di proteine e le interazioni possono essere simulati utilizzando tecniche di meccanica molecolare, in particolare, la dinamica molecolare e il metodo Monte Carlo, che si avvalgono sempre di pi\u00f9 del calcolo parallelo e distribuito (progetto Folding@home; modellazione molecolare su GPU). La piegatura di piccoli domini proteici alfa-elica, come la testata di villina e la proteina accessorio dell'HIV sono state simulate con successo al calcolatore, e metodi ibridi che combinano la dinamica molecolare standard con i calcoli della meccanica quantistica hanno permesso lo studio degli stati elettronici della rodopsina.\nProteine disordinate.\nMolte proteine (tra il 20 e il 40% di molti proteomi) contengono grandi segmenti strutturati biologicamente funzionali e possono essere classificati come proteine intrinsecamente disordinate. Predire il disordine di una proteina \u00e8, quindi, una parte sempre pi\u00f9 importante della caratterizzazione della loro struttura.\nUtilizzo.\nLe proteine sono necessarie nella dieta degli animali, in quanto gli animali non possono sintetizzare tutti gli amminoacidi di cui necessitano e devono ottenere alcuni di essi (i cosiddetti amminoacidi essenziali) dal cibo. Attraverso il processo di digestione, gli animali spezzano le proteine ingerite in amminoacidi liberi, che sono successivamente impiegati nella creazione di nuove proteine strutturali, enzimi, ormoni, o come fonti di energia mediante la gluconeogenesi.\nLe proteine possono essere purificate separandole dagli altri componenti cellulari utilizzando tecniche diverse, tra cui ultracentrifugazione, precipitazione, elettroforesi e cromatografia; l'avvento dell'ingegneria genetica ha reso possibili molti metodi che facilitano la purificazione proteica. I metodi comunemente usati per studiare la struttura e la funzione delle proteine includono l'immunoistochimica, la mutagenesi sito specifica, la risonanza magnetica nucleare e la spettrometria di massa.\nIl ruolo nell'alimentazione.\nLa maggior parte dei microorganismi e delle piante possono sintetizzare tutti e 20 gli amminoacidi standard, mentre gli animali (incluso l'uomo) devono ottenere alcuni di essi con la dieta. Gli amminoacidi che l'organismo non pu\u00f2 sintetizzare sono detti \"amminoacidi essenziali\". Alcuni enzimi chiave che sintetizzano alcuni amminaocidi non sono presenti negli animali, tra cui l'aspartato chinasi, che catalizza il primo step nella sintesi di lisina, metionina e treonina a partire da aspartato. Se gli amminoacidi sono presenti nell'ambiente, i microorganismi possono risparmiare energia prelevandoli dall'ambiente circostante e limitando le proprie vie biosintetiche.\nNegli animali gli amminoacidi sono ottenuti con il consumo di cibi contenenti proteine. Le proteine ingerite sono suddivise in amminoacidi tramite la digestione, che generalmente prevede la denaturazione delle proteine nell'ambiente acido dello stomaco e l'idrolisi da parte di enzimi detti proteasi. Alcuni amminoacidi ingeriti sono usati nella biosintesi delle proteine, mentre altri sono convertiti in glucosio tramite la gluconeogenesi, o entrano a far parte del ciclo dell'acido citrico. Questo impiego di proteine come fonte energetica \u00e8 particolarmente importante in condizioni di inedia in quanto permette di impiegare anche le proteine dell'organismo, in particolare quelle presenti a livello muscolare, come substrato per mantenere la vita.\nValori nutrizionali.\nI due principali indici nutrizionali per gli alimenti che contengono proteine sono:\nStoria ed etimologia.\nLe proteine sono state riconosciute come una classe distinta di molecole biologiche a partire dal XVIII secolo grazie agli studi condotti da Antoine Fourcroy ed altri, sulla base della capacit\u00e0 di tali sostanze di coagulare o flocculare sotto un trattamento con il calore o con l'acido. In tale epoca, alcuni celebri esempi comprendevano l'albume, l'albumina del sangue, la fibrina e il glutine del frumento.\nLe proteine sono state descritte dal chimico olandese Gerardus Johannes Mulder e gli fu attribuito il nome dal chimico svedese J\u00f6ns Jacob Berzelius nel 1838. Mulder effettu\u00f2 analisi elementari sulle proteine comuni e scopr\u00ec che quasi tutte avevano la stessa formula empirica, C400H620N100O120P1S1. Egli giunse alla conclusione erronea che esse fossero composte da un solo tipo, ma molto grande, di molecola. Il termine \"proteina\" per descrivere queste molecole \u00e8 stata proposta da Berzelius, collega di Mulder; il termine deriva dalla parola greca (\"proteios\", \"\u03c0\u03c1\u03ce\u03c4\u03b5\u03b9\u03bf\u03c2\"), che significa \"primario\", \"in testa\" o \"in piedi davanti\", Mulder continu\u00f2 a identificare i prodotti dellai degradazione delle proteine, come l'aminoacido leucina di cui calcol\u00f2 un peso molecolare, quasi corretto, di 131 Da.\nI primi scienziati nutrizionali, come il tedesco Carl von Voit, ritenevano che la proteina fosse il nutriente pi\u00f9 importante per il mantenimento della struttura del corpo, poich\u00e9 si pensava che \"carne fa carne\". Karl Heinrich Ritthausen estese le forme proteiche note con la scoperta dell'acido glutammico. Al \" Connecticut Agricultural Experiment Station\" fu eseguito un dettagliato esame delle proteine vegetali da parte dello scienziato Thomas Osborne Burr. Lavorando con Lafayette Mendel e applicando la legge del minimo all'alimentazione dei ratti di laboratorio, fu possibile stabilire quali fossero gli amminoacidi essenziali. Lo studio fu continuato da William Cumming Rose. Fu grazie all'opera di Franz Hofmeister e Hermann Emil Fischer che si riusc\u00ec a identificare le proteine come polipeptidi. Il ruolo centrale delle proteine come enzimi negli organismi viventi non \u00e8 stato pienamente accettato fino al 1926, quando James Batcheller Sumner dimostr\u00f2 che l'ureasi era in realt\u00e0 una proteina.\nLa difficolt\u00e0 di isolare proteine in grandi quantit\u00e0 rendeva molto difficile ai primi biochimici lo studio delle proteine. Quindi, i primi esperimenti erano focalizzate su quelle che potevano essere purificate pi\u00f9 facilmente, come quelle del sangue, l'albume d'uovo, le varie tossine e enzimi metabolici/digestivi ottenuti nei macelli. Nel 1950, la \"Armour and Company\" purific\u00f2 1\u00a0kg di ribonucleasi A dal pancreas di un bovino e lo rese disponibile gratuitamente agli scienziati; ci\u00f2 fece diventare la ribonucleasi A uno strumento importante per lo studio della biochimica per i decenni successivi.\nLinus Pauling \u00e8 riconosciuto per aver previsto le regolari strutture secondarie proteiche a base di legami idrogeno, un'idea che era gi\u00e0 stata proposta da William Astbury nel 1933. Il successivo lavoro di Walter Kauzmann sulla denaturazione, basato in parte sul precedente studi di Kaj Linderstr\u00f8m-Lang, ha contribuito una comprensione del ripiegamento delle proteine e della struttura mediata da interazioni idrofobiche.\nLa prima proteina sequenziata fu l'insulina nel 1949, grazie al lavoro di Frederick Sanger. Sanger determin\u00f2 correttamente la sequenza di amminoacidi dell'insulina e quindi dimostr\u00f2 definitivamente che le proteine sono costituite da polimeri lineari di amminoacidi anzich\u00e9 catene ramificate o colloidi. Questa scoperta gli valse il Premio Nobel nel 1958.\nLe prime strutture proteiche risolte furono quelle dell'emoglobina e della mioglobina, rispettivamente per merito di Max Perutz e Sir John Cowdery Kendrew, nel 1958. A partire dal 2014 la \"Protein Data Bank\" possiede oltre 90.000 strutture proteiche a livello atomico. In tempi pi\u00f9 recenti, la criomicroscopia elettronica di grandi assiemi macromolecolari e la predizione computazionale delle strutture proteiche dei piccoli domini proteici sono due metodi di approccio alla risoluzione atomica."}
{"id": "3452", "revid": "339392", "url": "https://it.wikipedia.org/wiki?curid=3452", "title": "Protidi", "text": ""}
{"id": "3453", "revid": "122834362", "url": "https://it.wikipedia.org/wiki?curid=3453", "title": "Palladio (elemento chimico)", "text": "Il palladio \u00e8 l'elemento chimico di numero atomico 46 e il suo simbolo \u00e8 Pd.\n\u00c8 un metallo raro, di aspetto bianco-argenteo, del gruppo del platino a cui somiglia anche chimicamente: viene estratto principalmente da alcuni minerali di rame e nichel. I suoi usi pi\u00f9 comuni sono nell'industria, come catalizzatore, e in gioielleria.\nCaratteristiche.\nIl palladio non si ossida all'aria ed \u00e8 l'elemento meno denso e con il punto di fusione pi\u00f9 basso di tutto il gruppo del platino. \u00c8 tenero e duttile dopo ricottura, ma aumenta molto la sua resistenza e durezza se viene lavorato a freddo (incrudito). Il palladio si dissolve lentamente in acido nitrico, acido solforico caldo, e se finemente polverizzato anche in acido cloridrico. In acqua regia si dissolve rapidamente a temperatura ambiente.\nQuesto metallo \u00e8 inoltre estremamente permeabile all'idrogeno: pu\u00f2 assorbire fino a 900 volte il suo volume in idrogeno a temperatura ambiente. Si pensa che questo possa accadere grazie al formarsi di idruro di palladio (PdH2), ma non \u00e8 chiaro se tale composto si formi realmente o sia solo un'associazione temporanea. Gli stati di ossidazione pi\u00f9 comuni del palladio sono 0, +2, +3 e +4. Di recente sono stati sintetizzati composti del palladio in cui tale elemento assume stato di ossidazione +6. Tuttavia, fino ad ora non \u00e8 stata presentata alcuna prova per tale componente.\nApplicazioni.\nFinemente disperso su supporto, il palladio \u00e8 un ottimo catalizzatore, usato per accelerare reazioni di idrogenazione e deidrogenazione, come nell'industria del petrolio. Altri usi:\nStoria.\nIl palladio fu scoperto da William Hyde Wollaston nel 1803 contemporaneamente al rodio. Lo battezz\u00f2 cos\u00ec in onore dell'asteroide Pallade, scoperto due anni prima.\nWollaston trov\u00f2 il 46\u00ba elemento in un minerale grezzo di platino proveniente dal Sudamerica: dissolse il minerale in acqua regia, neutralizz\u00f2 poi la soluzione con idrossido di sodio e la tratt\u00f2 con cloruro d'ammonio facendo precipitare il platino sotto forma di cloroplatinato d'ammonio. Aggiungendo poi cianuro di mercurio al liquido rimanente form\u00f2 cianuro di palladio, che riscald\u00f2 per eliminare il cianuro e ottenere palladio metallico.\nIl cloruro di palladio veniva prescritto in passato come cura per la tubercolosi in dosi di 0,065 grammi al giorno (circa 1\u00a0mg per kg di peso corporeo). Questo trattamento aveva grossi effetti collaterali, per cui venne sostituito pi\u00f9 tardi da farmaci pi\u00f9 efficaci.\nL'elemento palladio ha giocato un ruolo essenziale nell'esperimento di Martin Fleischmann e Stanley Pons, noto anche come fusione fredda.\nReperibilit\u00e0.\nIl palladio si trova come metallo libero o in lega con platino, oro e altri metalli del gruppo del platino, in depositi alluvionali negli Urali, in Australia, Etiopia, Nord e Sudamerica; tuttavia la sua produzione commerciale viene per la maggior parte da depositi di rame-nichel in Sudafrica e nell'Ontario: anche se la sua concentrazione in quei minerali \u00e8 molto bassa, il grande volume processato rende conveniente l'estrazione.\nIsotopi.\nIn natura il palladio \u00e8 presente in sei isotopi stabili. Tra gli isotopi sintetici il pi\u00f9 stabile \u00e8 il 107Pd con un tempo di dimezzamento di 6,5 milioni di anni, mentre il 103Pd ha un tempo di dimezzamento di 17 giorni e il 100Pd ha un tempo di dimezzamento di 3,63 giorni. Sono stati osservati o creati altri diciotto radioisotopi con numeri di massa che vanno da 93 (93Pd) a 120 (120Pd). La maggior parte di questi ha tempi di dimezzamento minori di mezz'ora a parte il 101Pd (tempo di dimezzamento: 8,47 ore), il 109Pd (tempo di dimezzamento: 13,7 ore), e il 112Pd (tempo di dimezzamento: 21 ore).\nIl tipo di decadimento principale prima dell'isotopo stabile pi\u00f9 abbondante, il 106Pd, \u00e8 per cattura K seguita da decadimento beta. Il principale prodotto di decadimento prima del 106Pd \u00e8 il rodio e subito dopo l'argento.\nL'isotopo radioattivo 107Ag \u00e8 un prodotto di decadimento del 107Pd e fu scoperto nel meteorite di Santa Clara in California, nel 1978. Gli scopritori ipotizzarono che la coalescenza e la differenziazione dei piccoli pianeti con nucleo di ferro poteva essere avvenuta una decina di milioni di anni dopo un evento di nucleosintesi. Le correlazioni fra 107Pd e argento osservati in corpi celesti che sono chiaramente stati fusi dall'accrescimento del sistema solare riflette probabilmente l'esistenza di radionuclidi a breve vita nei primi tempi del sistema solare.\nIl palladio nella cultura di massa.\nNella cinematografia recente, il palladio \u00e8 uno degli elementi utilizzati da Tony Stark nel film \"Iron Man\" (2008) per costruire il \"reattore Arc\", un dispositivo in grado di produrre energia, per alimentare un elettromagnete, che tiene lontani dal suo cuore i frammenti metallici di una bomba che l'ha colpito. Il reattore fa anche da fonte energetica all'armatura meccanica che crea e indossa il protagonista del film. Per\u00f2, col passare del tempo, come si pu\u00f2 vedere nel film \"Iron Man 2\", il palladio avvelener\u00e0 lo stesso Tony Stark, il quale dovr\u00e0 trovare un elemento che lo possa sostituire."}
{"id": "3454", "revid": "599013", "url": "https://it.wikipedia.org/wiki?curid=3454", "title": "Potassio", "text": "Il potassio (dal latino scientifico \"potassium\", derivante a sua volta da potassa) \u00e8 l'elemento chimico di numero atomico 19. Il suo simbolo \u00e8 K e deriva dall'iniziale del nome latino \"kalium\".\n\u00c8 un metallo alcalino tenero, bianco-argenteo che si trova in natura combinato con altri elementi sia nell'acqua di mare sia in molti minerali. Si ossida rapidamente all'aria ed \u00e8 molto reattivo, specie con l'acqua; somiglia molto al sodio per il suo comportamento chimico. Trattasi di un elemento facilmente infiammabile e corrosivo.\nCaratteristiche.\nIl potassio \u00e8 molto leggero, di colore bianco argenteo, secondo in ordine di leggerezza dopo il litio; \u00e8 addirittura meno denso dell'acqua. Come metallo \u00e8 talmente tenero che si pu\u00f2 tagliare facilmente con un coltello; le superfici fresche mostrano un colore argenteo che a contatto con l'aria sparisce rapidamente. Per questa grande facilit\u00e0 di reazione il potassio metallico deve essere conservato in olio minerale.\nCome gli altri metalli alcalini, il potassio reagisce violentemente con l'acqua producendo un piccolo scoppio e generando idrogeno e idrossido di potassio; la reazione \u00e8 cos\u00ec violenta che l'idrogeno prodotto nella reazione prende spesso fuoco. I suoi sali emettono una luce violetta se esposti alla fiamma.\nStoria.\nIn epoca romana non erano noti n\u00e9 sali o altri composti del potassio, n\u00e9 il potassio elementare, cio\u00e8 separato da altre sostanze. Infatti \"kalium\", il nome latino dell'elemento, \u00e8 un termine di derivazione neo-latina, preso in prestito dall'arabo \"alcale\" e poi modificato nella parola in italiano volgare. Il termine alcale, spesso usato ancora oggi, nella sua lingua originale deriva da \u0627\u0644\u0642\u0644\u064a\u0647 (traslitterato in \"al-qalyah\") che significa \"ceneri vegetali\". Nell'arabo standard moderno, \"potassio\" si traduce con \u0628\u0648\u062a\u0627\u0633\u064a\u0648\u0645 (\"b\u016bt\u0101sy\u016bm\").\nIl nome potassio deriva dalla parola \"potassa\", dall'inglese \"pot ash\" (cenere di pentola), che si riferisce al metodo con cui \u00e8 stato ottenuto il cloruro di potassio KCl: lisciviazione di cenere di legna bruciata o di foglie di alberi bruciate e successiva evaporazione della soluzione in una pentola. La potassa \u00e8 principalmente una miscela di sali di potassio perch\u00e9 le piante hanno un contenuto di sodio relativamente basso o anche nullo, e il resto del contenuto minerale principale di una pianta \u00e8 costituito da sali di calcio dalla solubilit\u00e0 in acqua piuttosto bassa. Sebbene la potassa sia stata largamente utilizzata anche nell'antichit\u00e0, non si \u00e8 mai capito che potesse contenere sostanze fondamentalmente diverse dai sali di sodio di cui \u00e8 in parte composta. Dunque per la maggior parte della sua storia il potassio \u00e8 rimasto un elemento sconosciuto.\nGeorg Ernst Stahl ottenne evidenze sperimentali che lo portarono a suggerire la differenza fondamentale esistente tra i sali di sodio e quelli di potassio nel 1702. Henri Louis Duhamel du Monceau fu in grado di dimostrare questa differenza nel 1736. La composizione chimica esatta del potassio e dei composti del sodio non era conosciuta all'epoca e quindi Antoine Lavoisier non incluse il potassio nella sua lista di elementi chimici nel 1789.\nIl potassio metallico fu isolato per la prima volta nel 1807 in Inghilterra da Sir Humphry Davy, che lo ricav\u00f2 dalla \"potassa caustica\" (KOH, per la IUPAC idrossido di potassio) mediante l'uso di elettrolisi del sale fuso con la pila voltaica recentemente scoperta. Il potassio \u00e8 stato il primo metallo ad essere isolato mediante elettrolisi.\nAnche se la produzione di potassio e sodio metallici avrebbe dovuto dimostrare che entrambi sono elementi chimici, ci volle del tempo prima che questa opinione divenisse universalmente condivisa.\nDisponibilit\u00e0.\nQuesto elemento costituisce circa il 2,4% o 2,6% del peso della crosta terrestre, dove \u00e8 il settimo per abbondanza.\nIn molti minerali \u00e8 presente in forma di sali insolubili, dai quali \u00e8 difficile estrarlo. Alcuni suoi minerali, tra cui la carnallite, la langbeinite, la polialite e la silvite, vengono generalmente rinvenuti sul fondo di laghi e mari antichi, come la Dancalia.\nGiacimenti di sali potassici si trovano negli Stati Uniti (California, Nuovo Messico, Utah), in Canada, in Germania e in altri paesi.\nIl potassio metallico viene isolato dal suo idrossido per elettrolisi, con un processo che \u00e8 cambiato poco dai tempi di Davy. A volte si ricorre anche a metodi termici.\nDisponibilit\u00e0 negli alimenti.\nAlcuni alimenti con alte concentrazioni di potassio sono:\nTali concentrazioni vanno confrontate con il valore della dose dietetica consigliata per il potassio, che \u00e8 pari a 3 900\u00a0mg/die per adulti e bambini di et\u00e0 superiore ai 9 anni, 1.600\u00a0mg/die per bambini tra i 6 e i 9 anni e 1.000\u00a0mg/die per bambini tra 1 e 2 anni.\nIsotopi.\nSono noti 17 isotopi del potassio, ma in natura se ne trovano solo tre: il 39K (93,3%), il 40K (0,01%) e il 41K (6,7%), mentre gli altri sono artificiali. Il 40K decade in 40Ar (11,2%, stabile) per cattura elettronica ed emissione di positroni e in 40Ca (88,8%, stabile) per decadimento beta meno; il 40K ha una emivita di anni.\nIl decadimento di 40K in 40Ar \u00e8 usato comunemente per datare le rocce; il metodo convenzionale K-Ar dipende dal presupposto che la roccia non contenesse argon al momento della sua formazione, e quindi tutto il 40Ar che contiene, intrappolato nella roccia, sia dovuto al decadimento del 40K. I minerali sono datati misurando la loro concentrazione di potassio e poi il loro contenuto di argon. Le rocce pi\u00f9 adatte per questo metodo sono quelle ricche nei minerali biotite e muscovite e quelle plutoniche ad alta metamorfizzazione, contenenti l'orneblenda, e vulcaniche contenenti feldspati; si possono datare anche campioni interi di roccia da flussi vulcanici e intrusivi superficiali, se sono integri.\nA parte la datazione geologica, gli isotopi di potassio sono usati estesamente come tracciante radioattivo negli studi sul clima. Inoltre si usa per studi sul ciclo dei nutrienti, perch\u00e9 il potassio \u00e8 un macronutriente necessario per la vita.\nIl 40K \u00e8 abbastanza abbondante rispetto al potassio normale da rendere grosse quantit\u00e0 di sali di potassio una sorgente percettibile di radiazioni, adatta per dimostrazioni in classe.\nApplicazioni.\nMolti sali di potassio trovano applicazioni. Tra essi si annoverano il bromuro, il carbonato, il cloruro, il cromato, bicromato e il cianuro.\nRuolo biologico.\nNell'organismo il potassio esiste sotto forma di ione positivo (catione), K+ ed \u00e8 lo ione inorganico pi\u00f9 abbondante all'interno delle cellule, dove viene trasportato mediante meccanismi che richiedono un apporto di energia. \u00c8 presente in alte concentrazioni anche nel succo gastrico. Molti antibiotici, come per esempio quelli prodotti dal \"Bacillus brevis\", attaccano le cellule batteriche aprendo su di esse canali di scambio attraverso i quali gli ioni Na+ e K+ possono attraversare la membrana cellulare, alterando il potenziale elettrico della membrana stessa.\nLa concentrazione di ioni K+ nel sangue \u00e8 regolata in maniera da avere fluttuazioni minime, dato che concentrazioni troppo alte (iperkaliemia) o troppo basse (ipokaliemia) possono avere ripercussioni gravi sul cuore e sui nervi.\nNel plasma sanguigno la concentrazione degli ioni K+ \u00e8 generalmente compresa tra 0,0035 e 0,005 M; all'interno delle cellule \u00e8 invece circa 0,1 M. Negli esami del sangue della medicina di laboratorio questa misura viene effettuata sul siero sanguigno, con le stesse tecniche degli altri elettroliti.\nPrecauzioni.\nIl potassio reagisce violentemente con l'acqua sviluppando idrogeno che solitamente si incendia. Deve pertanto essere conservato sotto cherosene, o altro idrocarburo liquido, e maneggiato con estrema cautela. Da evitare il contatto diretto con la pelle."}
{"id": "3455", "revid": "1534511", "url": "https://it.wikipedia.org/wiki?curid=3455", "title": "Particella \u03b1", "text": "Le particelle alfa o raggi alfa (\u03b1) sono una forma di radiazione corpuscolare ad alto potere ionizzante e con una bassa capacit\u00e0 di penetrazione dovuta all'elevata sezione d'urto. Consistono di due protoni e due neutroni legati insieme dalla forza forte. Si tratta, quindi, di nuclei di elio-4 (4He). Da un punto di vista chimico possono anche essere identificati con il simbolo 4He++. Assieme all'isotopo elio-3 (3He) le particelle alfa appartengono alla famiglia degli elioni.\nIl decadimento beta \u00e8 mediato dall'interazione debole, mentre il decadimento alfa \u00e8 mediato dall'interazione forte.\nDescrizione.\nLe particelle alfa sono tipicamente emesse da nuclidi radioattivi degli elementi pesanti, per esempio dagli isotopi dell'uranio, del plutonio, del torio e del radio, in un processo denominato decadimento alfa. A volte questo decadimento lascia i nuclei in uno stato eccitato, e conseguentemente l'eccesso di energia pu\u00f2 essere rimosso con l'emissione di raggi gamma.\nI raggi alfa, a causa della loro carica elettrica, interagiscono fortemente con la materia e quindi vengono facilmente assorbiti dai materiali e possono viaggiare solo per pochi centimetri nell'aria. \nPossono essere assorbiti dagli strati pi\u00f9 esterni della pelle umana e cos\u00ec generalmente non sono pericolosi per la vita a meno che la sorgente non venga inalata o ingerita, come nel caso del gas Radon. In questo caso i danni sarebbero invece maggiori di quelli causati da qualsiasi altra radiazione ionizzante. Se il dosaggio fosse abbastanza elevato comparirebbero tutti i sintomi tipici dell'avvelenamento da radiazione.\nNel 1909 Ernest Rutherford con i suoi assistenti Hans Wilhelm Geiger e Ernest Marsden, sfrutt\u00f2 le propriet\u00e0 delle particelle alfa per confermare i suoi studi sugli atomi. Egli misur\u00f2 l'angolo con cui veniva riflesso un fascio di queste particelle da parte di una lamina d'oro sottile (spessa 0,00004\u00a0cm, contenente circa 1400 atomi) e trov\u00f2 che solamente una piccola percentuale di queste particelle (1 su 20.000) veniva riflessa con un angolo maggiore di 90\u00b0. Erano queste le particelle che colpivano i nuclei, mentre le altre continuavano linearmente il loro spostamento: questo mostra come il raggio di un atomo (distanza nucleo-elettrone) sia circa 10 000 volte superiore del raggio del singolo nucleo (protoni e neutroni).\nL'esperimento di Rutherford cambi\u00f2 la visione dell'atomo che si aveva all'epoca: si abbandon\u00f2 il modello Thomson \" a panettone\", a favore del nuovo modello atomico di Rutherford il quale, a sua volta, costitu\u00ec la base per il modello proposto da Niels Bohr nel 1913."}
{"id": "3459", "revid": "322321", "url": "https://it.wikipedia.org/wiki?curid=3459", "title": "Provincia di Latina", "text": "La provincia di Latina \u00e8 una provincia italiana del Lazio di abitanti. Si estende su una superficie di e comprende 33 comuni. Confina a nord con la provincia di Frosinone, a nord-ovest con la citt\u00e0 metropolitana di Roma Capitale, a sud-est con la Campania (provincia di Caserta), e a sud con il mar Tirreno. Nella parte settentrionale della provincia in prossimit\u00e0 tra Aprilia, Nettuno e Cisterna di Latina si trova l'Agro Romano, mentre nella parte meridionale precisamente da Latina in poi si trova l'Agro Pontino.\nStoria.\nLa provincia fu istituita con il nome di \"provincia di Littoria\" il 18 dicembre 1934 comprendendo il territorio appena bonificato della palude pontina ai tempi provincia di Roma e parte dell'antica provincia campana di Terra di Lavoro coincidente con l'area settentrionale del Circondario di Gaeta. La conformazione paesistica e territoriale dell'Agro Romano e Pontino risale quindi prevalentemente agli anni della bonifica (1929-1935) e delle conseguenti colonizzazione e appoderamento e fondazioni di nuovi centri (Littoria, poi Latina, Sabaudia, Pontinia, Aprilia, Pomezia, Cisterna di Latina), caratterizzati da un'architettura di tipo razionalista e una quindicina di borghi rurali.\nTutto il territorio ha conosciuto successivamente una notevole crescita, con significative trasformazioni e ampliamenti delle aree strettamente urbane, e una conseguente evoluzione territoriale che per\u00f2 non ha significativamente alterato l'impianto originario.\nSimboli.\nLo stemma della provincia, concesso con Decreto del Presidente della Repubblica del 30 giugno 1954, ha la seguente descrizione:\nIl gonfalone si presenta come un drappo partito di verde e di porpora.\nGeografia fisica.\nMorfologia.\nLa provincia di Latina si estende per 2.250\u00a0km\u00b2 ed \u00e8 compresa fra le foci del fiume Astura a nord e la foce del fiume Garigliano. Morfologicamente parlando, il territorio provinciale non \u00e8 affatto unitario ma \u00e8 formato da parti nettamente distinte. Da un lato i rilevi montuosi e collinari dei Monti Lepini, con la vetta del monte Semprevisa (1536 m), dei Monti Aurunci e dei Monti Ausoni che toccano i 1533 m con il Monte Petrella: al loro interno si aprono le piccole piane di Fondi e di Minturno e digradano verso il mare con la penisola rocciosa di Gaeta; dall'altro, la vasta pianura dell'Agro pontino, ricoperta in passato da estese e malsane paludi \u00e8 stata bonificata negli anni trenta. Il clima \u00e8 semicontinentale sui rilievi (anche se la temperatura scende raramente sotto lo 0 e solo sulle cime nevica ogni inverno); e mediterraneo, con estati calde e inverni miti, sulla pianura.\nRientra inoltre nella provincia l'arcipelago delle Isole Ponziane, amministrativamente divise nei due comuni di Ponza e Ventotene.\nLe acque interne.\nPochi e scarsi i laghi nella provincia. Lungo la costa si susseguono i laghi salati e costieri di Fogliano, Caprolace, dei Monaci, Paola (il pi\u00f9 vasto), mentre alle spalle di Terracina si apre il lago di Fondi di origine carsica, uno dei pochi d'acqua dolce. Oltre all'Astura e al Garigliano, i principali corsi d'acqua sono prevalentemente i torrenti che scendono dai Monti Lepini e poi nella pianura vengono incanalati e portati fino al mare. Va segnalato, per il suo valore storico e naturalistico il Lago di Ninfa.\nNatura.\nFa completamente parte della provincia di Latina il Parco Nazionale del Circeo, che tutela gli ultimi lembi della foresta e delle paludi che anticamente ricoprivano gran parte dell'area provinciale. Nel territorio (Borgo Sabotino) \u00e8 presente una centrale nucleare, dismessa dopo il referendum del 1987.\nEconomia.\nL'economia della provincia si basa sulle attivit\u00e0 agricole, che, grazie a ottimi investimenti in settori di qualit\u00e0, continuano a ricoprire un ruolo centrale nell'economia provinciale e sul turismo. A Fondi \u00e8 presente il secondo centro di distribuzione agroalimentare all'ingrosso d'Europa (MOF), secondo solo a quello di Parigi, che movimenta circa 1,20 milioni di tonnellate di prodotti ortofrutticoli all'anno. L'industria, che si era diffusa moltissimo negli anni settanta e ottanta, grazie alla presenza dell'area provinciale nei fondi della Cassa del Mezzogiorno, ha conosciuto una forte crisi negli anni novanta che ha toccato il fondo con la chiusura di storici marchi come \"Pettinicchio\", Goodyear, Barilla, Tetra Pak e molti altri. Hanno resistito le industrie chimiche, le cooperative di produttori agricoli e le industrie alimentari e casearie che conoscono una consolidata tradizione. In forte crescita il settore terziario, con un grande sviluppo di aziende informatiche, elettroniche, meccaniche, call-center, finanziarie. Conoscono un ruolo importante i porti commerciali di Terracina e Gaeta e la base navale NATO di Gaeta.\nAgricoltura.\nSecondo i dati ISTAT del 2010, con riferimento alle coltivazioni legnose, superfici a pascolo e boschive escluse, preponderante \u00e8 la coltivazione di Olive per Olio, coltivazioni ortive (sia all'aria aperta che in serra), mais e kiwi.\nI terreni, sottratti negli anni trenta alle paludi, sono intensamente coltivati. Eccellenze sono le zucchine e le carote con foglia, nonch\u00e9 l'allevamento bovino e bufalino. Sviluppata \u00e8 la frutticoltura, in particolare kiwi e la cultura della vite Moscato e Cacchione. Si producono i seguenti vini D.O.C.: l\"'Aprilia\", il \"Castelli Romani\", il \"Circeo\", il \"Cori\" e il \"Moscato di Terracina\".\nTurismo e cultura.\nLa provincia di Latina offre al turismo una vasta gamma di scelte: si parte dalle celebri mete balneari di Sabaudia, del Circeo, di Sperlonga, di Gaeta e di Terracina, gi\u00e0 conosciute e apprezzate ai tempi dei Romani. Oggi, queste coste sono assalite da turisti provenienti da tutta Italia, fra i quali molti protagonisti del mondo della politica, dello sport e dello spettacolo. Oltre alle spiagge, ci sono i gioielli naturalistici del Parco Nazionale del Circeo e dei Monti Lepini che offrono un patrimonio storico e architettonico notevole, con numerosi borghi medievali, dall'aspetto tranquillo e sereno, oltre alle Abbazie di Valvisciolo e Fossanova, ricche di storia e di cultura. Non ultime le \"carissime meraviglie\" delle isole ponziane. Tornando sulla terraferma anche Monte san Biagio \u00e8 meta di molti turisti, ogni anno si tengono qui molte sagre fra cui quella della salsiccia, delle castagne, della capra e cos\u00ec via.\nInfrastrutture e trasporti.\nLinee ferroviarie.\nLa provincia \u00e8 attraversata da due linee ferroviarie: la ferrovia Roma-Formia-Napoli classificata dalla RFI come parte della rete ferroviaria nazionale fondamentale e la Albano-Nettuno considerata invece parte della rete complementare. Prima del 2012 era attiva anche la Priverno-Terracina, linea a singolo binario, dismessa a causa di una frana.\nLinee stradali.\nStrade statali e provinciali.\nIl territorio provinciale \u00e8 coperto dalle seguenti strade:\nPorti.\nIl territorio \u00e8 servito dal porto di Gaeta, dal porto di Formia e da quello di Terracina.\nAeroporti.\n\u00c8 presente solo un aeroporto nella provincia: l'aeroporto di Latina. Esso \u00e8 sede del 70\u00ba Stormo dell'Aeronautica Militare Italiana.\nProvincia pontina.\nLa provincia di Latina viene anche detta talvolta \"Provincia pontina\", ma tale espressione \u00e8 scorretta dacch\u00e9 l'aggettivo \"pontino\" \u00e8 correttamente riferito in senso stretto alla sola pianura pontina ed all'agro che vi insiste, ed in senso lato tuttalpi\u00f9 anche ai vicini monti Lepini, correlati dal punto di vista socioeconomico: come conseguenza ne risulta sicuramente escluso non solo tutto il territorio peninsulare situato a sud di Terracina, ma anche le isole ponziane e pure l'area di Aprilia, vicina a Latina ma geograficamente appartenente all'Agro Romano. Dal dopoguerra e soprattutto negli ultimi decenni i territori a sud dell'agro pontino, in contrapposizione ad esso, hanno guadagnato sempre pi\u00f9 spesso l'appellativo generico di \"sud-pontino\", ossia territorio a sud del pontino, e lo stesso aggettivo \"pontino\" soprattutto in tempi recenti e nel linguaggio giornalistico viene associato sempre pi\u00f9 spesso, anche se impropriamente, all'intero territorio provinciale.\nDialetto.\nArea dell'Agro Pontino.\nFatta eccezione per Aprilia (posto a nord della stessa provincia ma di fatto appartenente all'Agro Romano e alla conurbazione di Roma Capitale), Latina, Sabaudia, Pontinia, creati dopo la bonifica degli anni trenta, a cui vanno aggiunte le gi\u00e0 esistenti Cisterna, San Felice Circeo, Terracina e, per porzioni limitate dei rispettivi territori, Sermoneta e Sezze. Nelle aree urbane il dialetto parlato \u00e8 sostanzialmente il romanesco ove le vocali sia toniche che atone sono in pratica le stesse della periferia di Roma ad eccezione del dialetto di Cisterna di Latina, oggi sostanzialmente di tipo romanesco ma con un substrato di tipo sabino-laziale, e di San Felice Circeo e zone confinanti, dove il dialetto \u00e8 ancora collocabile saldamente nel gruppo laziale, simile alle parlate lepine. Il moderno dialetto cisternese si differenzia dal romanesco per poche caratteristiche, di cui le principali sono la sostituzione dell'articolo italiano \"il\" o \"lo\" con \"o\" (ad es. \"o camio\" = il camion) e per l'utilizzo generalizzato del verbo ausiliario \"essere\" in luogo di \"avere\".\nEscludendo i centri urbani, la cui composizione etnica \u00e8 stata da sempre variegata, la pianura pontina \u00e8 stata popolata con l'appoderamento voluto dal regime fascista in gran parte da immigrati dal Nord-est d'Italia, maggioritari soprattutto attorno ai paesi rurali tipici di quest'area chiamati Borghi, e per questo spesso definiti Comunit\u00e0 Venetopontine: in esse ha dominato fino agli anni settanta il dialetto veneto, affiancato in ambiti familiari dal friulano e dal ferrarese, successivamente l'uso veicolare del veneto (spesso condiviso anche dai non venetopontini nelle zone marginali o nei borghi abitati anche da famiglie laziali) si \u00e8 progressivamente indebolito in favore del romanesco, a volte parlato con tratti fonetici settentrionali.\nNelle comunit\u00e0 venetopontine solo le vecchie generazioni oggi utilizzano stabilmente le parlate originarie (per es. il veneto) in modo abbastanza generalizzato, mentre le giovani pur dimostrando larga capacit\u00e0 di comprensione orale solo in qualche caso ne dimostrano un uso attivo limitatamente a poche espressioni con valore gergale. Accanto alle comunit\u00e0 venetopontine sono comunque presenti, anche nella pianura, zone dialettalmente lepine/laziali, in particolare nella fascia pedemontana (parte dei comuni di Sermoneta, Sezze, Pontinia e Terracina), ma anche litorale (parte del comune di Sabaudia, con parlate affini a quella del Circeo), nonch\u00e9 limitate zone in cui sopravvivono sporadicamente e a livello familiare esempi di dialetto marchigiano, anch'esso portato con la bonifica, ma anche vallecorsano legato alla presenza storica di allevatori vallecorsani nell'area dei monti Ausoni tra Terracina e Sonnino.\nArea Lepina.\n\"Ang\u00ecma allo c\u00f2tto l'acqua vogl\u00ecta\". (Sonnino).\n\"Quanno te cr\u00ecde de st\u00e0 a cav\u00e0glio no stae m\u00e0nco a p\u00e8te\". (Sonnino).\n\"I 'mbo mang\u00e0 no bottigli\u00f2no do v\u00ecno 'ng\u00ecma \u00e0gli tavol\u00ecno\". (Roccasecca dei Volsci).\n\"La l\u00e9ngua nosta \u00e8 meije e ce scummette, de tutte le parlate de j\u00f9 m\u00f9nne\". (Terracina).\n\"Lu u\u00e8 ju uev\u00eb auej\u00eb?\" (San Felice Circeo).\nEssa comprende i comuni collinari dei Monti Lepini e della parte pi\u00f9 settentrionale degli Ausoni, quindi il territorio oggi pontino appartenuto fino al 1870 allo Stato della Chiesa e da sempre compreso nel Lazio (Cori, Sermoneta, Norma, Sezze, Priverno, Sonnino). Tale territorio rientrava nell'antica \"Provincia Romana Marittima\"\". In questa zona il dialetto parlato \u00e8 di tipo laziale centro-settentrionale, e va collocato inequivocabilmente nei dialetti mediani. Anche Terracina era una cittadina \"pontificia\", ma il suo dialetto, pur avendo vari elementi dei dialetti mediani, risente anche di un apporto dei dialetti meridionali, dovuto sia ad immigrazioni a partire dal IX secolo (in particolare nella citt\u00e0 bassa) sia a secolari scambi legati all'attivit\u00e0 marinaresca, e presenta comunque un'evoluzione particolare. Il dialetto di San Felice Circeo \u00e8 anch'esso influenzato dalle parlate campane sebbene con esiti diversi rispetto al dialetto terracinese: l'influsso napoletano in questo caso deriva anche da rapporti nei secoli recenti con l'isola di Ponza, di idioma napoletano, oltre che al forte isolamento rispetto alla terraferma vissuto dalla comunit\u00e0 sanfeliciana fino alla bonifica degli anni 30.\nCaratteristiche comuni a tutte le parlate sono l'avverbio \"a\u00e8cco\" = qui (Sonnino, a Cori \"aecchi\", a Sezze \"adecco\"), mentre a Terracina compare il tipo napoletano \"acc\u00e0\" e a San Felice \"ass\u00e0\", talvolta con tipico rafforzativo laziale -ne: \"ass\u00e0ne\" ; poi \"ng\u00ecma\" = su, che a Terracina \u00e8 \"s\u00f2pre\"; l'utilizzo dell'ausiliario \"essere\", nei verbi (es. \"t\u00e9 so d\u00ectto\", \"t\u00e9 so parlato\", \"me s\u00ec sentito\" ecc.); nella maggior parte dei comuni Lepini, nella morfologia verbale, troviamo alla prima persona plurale forme come \"arriv\u00ecmo\" (arriviamo), \"ved\u00ecmo\" (vediamo), \"stud\u00ecmo\" (studiamo) ecc. che, curiosamente, sono presenti nei dialetti dell'area \"borbonica\" a Formia e in parte di Gaeta; abbiamo poi la parola \"\u00f9ttero\" o \"mamm\u00f2ccio\", per dire \"ragazzo\" e soprattutto la metafonesi sabina delle vocali all'interno della parola (\"porco\", \"coglio\" ecc.). A Terracina vi \u00e8 oscillazione tra la metafonesi sabina e quella napoletana (es. \"l\u00ecette\" = letto), ma in questo secondo caso, a volte, \u00e8 al di fuori delle condizioni regolari (es. \"bu\u00e8no\" = buono). Gli articoli determinativi sono tipicamente \"mediani\": abbiamo ad es. \"glio\" (Sonnino, Priverno), \"gli\u00f9\" (Maenza), \"ju\" a San Felice ecc., come capita anche in quasi tutta l'area del Lazio \"borbonico\".\n\u00c8 presente anche il genere neutro, con piena dignit\u00e0 in alcune aree (Sonnino, Priverno: \"glio beglio\" = il bello, maschile; \"lo beglie\" = la bellezza, neutro; \"la beglia\" = la bella, femminile) sebbene con molte eccezioni morfologiche, ed in forma residuale in altre zone. Le vocali finali sono percepibili in tutti i dialetti (in alcuni casi sono non etimologiche: prevale ad esempio la desinenza \"-o\" per il maschile anche dove il latino prevede la -e, ad esempio \"jo cano\" = il cane) ad eccezione ancora dei dialetti terracinese e sanfeliciano, ove registriamo le atone finali come molti dei dialetti meridionali; nel terracinese contemporaneo la vocale atona tende piuttosto ad una \"-e\" generalizzata (\"'nu casine\" = una gran confusione). \u00c8 diffusa, inoltre la palatalizzazione del latino -\"ll-\" in \"-gl-\" o in \"-j-\" (es. \"b\u00e9glio\" = bello, \"cav\u00e0glio\" = cavallo, o anche \"cav\u00e0jo\"), tipica di tutti i dialetti del Lazio meridionale (anche di quello appartenuto al Regno di Napoli dove si parla il laziale meridionale), dell'Abruzzo e anche di qualche parlata della Campania settentrionale.\nI dialetti di Sezze e, parzialmente, quello di Pisterzo, inoltre, sono gli unici dell'area in questione ove si verifica il fenomeno, tipico di gran parte delle parlate dell'attuale Provincia di Frosinone, della trasformazione della \"v\" in \"u\" (es. \"u\u00ecno\" = vino). Nella zona Lepina vi sono influssi in generale \"pontifici\": per es. vi \u00e8 la riduzione della \"rr\" in unica \"r\", come rileviamo in \"core\" (correre, \"stai a core\" = stai correndo), \"att\u00e8ra\" (gi\u00f9, sotto) o anche nei tempi verbali \"ar\u00e9scr\u00ecvo\" (riscrivo), \"ar\u00e9v\u00e8ngo\" (rivengo), o ancora in qualche elemento lessicale (\"c\u00e0llo\" =caldo, che per\u00f2 ritroviamo anche in qualche comune delle aree meridionali della Provincia di Frosinone). Ovviamente, \u00e8 molto forte l'influenza lessicale del Latino, substrato principale di tutte le parlate: ricordiamo le frasi \"add\u00e9m\u00e0ne c\u00e9tto\" (domani mattina presto, diffuso soprattutto a Sonnino e Priverno) ove \"cetto\" deriva dal latino \"citus\", o anche la parola \"lancerta\" (dal latino \"lacerta\", lucertola).\nAltri substrati antichi del lessico sono ravvisabili solo in minima parte ed essenzialmente nella toponomastica territoriale o in rari vocaboli: in primo luogo derivano da lingue italiche (umbro-osco, probabilmente attraverso il volsco): ad esempio \"Tifata\" = bosco di faggi (erroneamente tradotto Monte Delle Fate in italiano); secondariamente dal greco (antico o bizantino) e dalle lingue germaniche (forse attraverso il longobardo). In alcune zone (in particolare quella Ausona ed immediata pianura contermine), collocate in posizione intermedia tra Terracina e Sonnino, si parlano dialetti fortemente influenzati dal dialetto vallecorsano, portato da immigrati di Vallecorsa storicamente presenti per ragioni di economia rurale. Famiglie vallecorsane sono diffuse anche nell'area dell'Agro Pontino.\nArea meridionale della Provincia.\n\"L\u00f9ccicant\u00e8lla calla calla, mitti fuoco alla cavalla, la cavalla d\u00e9 glio r\u00e9, luccicant\u00e8lla mm\u00e0gni a 'mm\u00e9.\" (Castelforte).\n\"A muorz' a muorz, a c\u00ecga a c\u00ecga, m'assicuur' la vicchi\u00e0ie.\" (Gaeta).\nQuest'area \u00e8 compresa tra Monte san Biagio e il confine regionale, cio\u00e8 il fiume Garigliano. I dialetti di questa zona sono dialetti laziali meridionali e fanno parte dei dialetti meridionali: infatti le differenze dialettali tra lo stesso Monte San Biagio (ultimo comune, provenendo da sud, dell'antico Regno di Napoli) e Sonnino (primo comune dello Stato Pontificio) sono molto nette. La situazione linguistica, comunque, \u00e8 molto frastagliata. In questi dialetti rileviamo molte affinit\u00e0 lessicali col napoletano, come i termini \"\"ngoppa/e\" = sopra, \"vagli\u00f2ne\" = ragazzo (a Fondi \u00e8 \"vajone\"), \"\"acc\u00e0\" = qui (a Itri e Sperlonga \"acch\u00e9\", a Castelforte e Santi Cosma e Damiano \"acc\u00e0ne\"), ma anche qualcuna con i Dialetti mediani, ad es. \"b\u00eca\" = soltanto, a Castelforte, Santi Cosma e Damiano e Minturno (a Formia \u00e8 \"Sch\u00ectto', \"come nel comune lepino di Sezze). Registriamo in tutti i dialetti la metafonesi \"napoletana\" (es \"ci\u00e8nto\" = cento, \"pi\u00e8tto\" = petto) ad eccezione di Lenola, Fondi, Minturno, e Spigno Saturnia, ove compare quella \"sabina\", gi\u00e0 vista per i dialetti mediani.\nPer ci\u00f2 che concerne il vocalismo, occorre dividere la zona in questione in tre sotto-aree: a) l'area intorno al Golfo di Gaeta, (con i comuni di Formia, Gaeta, Itri) e anche Sperlonga, ove abbiamo il conguaglio in \"e\" delle atone finali, come nella Campania occidentale, mentre le vocali all'interno delle parole rivelano un'affinit\u00e0 pi\u00f9 con i dialetti pugliesi e molisani; b) La zona della piana di Fondi, con lo stesso Fondi e Monte San Biagio, ove oltre alla \"e\" finale, vi sono turbamenti anche delle vocali interne, che tendono addirittura a sparire nel discorso veloce e enfatico, con eccezione Lenola, che ha un sistema vocalico simile a quello dei Dialetti mediani; c) L'area all'estremo limite dei Monti Aurunci e del confine regionale e provinciale (Castelforte, Santi Cosma e Damiano, Minturno, Spigno Saturnia). Qui le vocali \"finali\" sono nettamente percepibili e anche all'interno della parola abbiamo vocali simili a quelle dei dialetti mediani.\nGli articoli determinativi sono gli stessi dell'area \"Lepina\" (e dell'Abruzzo aquilano) cio\u00e8 \"gli\u00f9\" o \"glio\" per dire \"il\", ad eccezione del dialetto del centro storico di Gaeta e delle Isole Ponziane. Rileviamo la presenza dell'antico genere neutro per materie, sostanze e altri sostantivi (ad es. a Castelforte e Santi Cosma e Damiano si dice \"glio motorino\" = il motorino, \"glio ta\u00f2lino\" = il tavolino - notare l'assenza della \"v\"-, per\u00f2 poi abbiamo \"lo gg\u00e0sse\" = il gas, \"lo p\u00e0\" = il pane). L'articolo neutro non \u00e8 presente nei dialetti di Gaeta vecchia (ossia il centro storico di Gaeta) e delle Isole Ponziane. Notiamo la palatalizzazione di \"ll\" in \"gl\", gi\u00e0 presente nelle parlate del Lazio mediano. A Castelforte e Santi Cosma e Damiano e Minturno vi \u00e8 anche quella da \"nn\", in \"gn\" (es. \"\u00e0gno\" = anno, \"su\u00f2gno\" = sonno, \"m\u00f9gno\" = mondo ecc.). Queste ultime due caratteristiche non sono presenti, per\u00f2, nel dialetto di Gaeta medievale e in quelli di Ponza e Ventotene. Per ci\u00f2 che concerne la trasformazione di \"p\" in \"ch\", essa \u00e8 presente in quasi tutta l'area ad eccezione di Formia e Itri, ove vi \u00e8 l'esito italiano (come nell'area \"Lepina\"). A Castelforte e Santi Cosma e Damiano vi \u00e8 un'ulteriore accentuazione in \"ci\u00f9\" (pi\u00f9), \"uocci\" (occhi) ecc. \u00c8 presente anche la trasformazione, nei vari dialetti di \"f\" in \"sc\", ma solo in alcuni casi (es a Castelforte e Santi Cosma e Damiano troviamo \"sosci\u00e0\" = soffiare, ma poi abbiamo \"gli fi\u00f9ri\" = i fiori, che nel napoletano \u00e8 \"e sci\u00f9re\"), poich\u00e9 si stanno affermando, in tal caso, gli esiti della lingua italiana.\nGli unici tre dialetti di quest'area che possono esser definiti campani in maniera netta sono quelli del centro storico di Gaeta e delle Isole Ponza e Ventotene. Negli altri paesi vi \u00e8 mescolanza lessicale, fermo restando che le parlate di tutta l'area sono chiaramente di natura altomeridionale. Particolarit\u00e0 da considerare \u00e8, poi, l'esito delle persone plurali del verbo presente, che \u00e8 profondamente diverso da dialetto a dialetto: a Formia e in parte del Comune di Gaeta, troviamo \"magn\u00ecme\" = mangiamo, \"parl\u00ecme\" = parliamo, \"d\u00ecme\" = diamo, e anche \"magn\u00ecte\" = mangiate, \"parl\u00ecte\" = parlate, in accordo con alcuni dialetti mediani del gruppo laziale centro-settentrionale; a Gaeta vecchia abbiamo \"magnaam\", \"parl\u00e0am\", \"vuje parlaat\", \"d\u00e0\u00e0m\" con una pronuncia delle vocali interne piuttosto allungata; a Castelforte, Santi Cosma e Damiano e Minturno vi \u00e8 \"pranz\u00e0mo\" o \"magn\u00e0mo\", poi \"parl\u00e0mo\"; sempre in questi ultimi tre comuni per dire \"vediamo\" \u00e8 utilizzato \"ved\u00e8mo\", per \"gli di\u00e0mo\" c'\u00e8 \"gli d\u00e0mo\", che sono voci tipiche del dialetto Romanesco. Un ultimo aspetto che ricollega quest'area al napoletano \u00e8 la \"rotacizzazione\" di \"d\" in \"r\", (es. \"v\u00e8r\u00e9\" = vedere) presente in quasi tutti i dialetti considerati, ad eccezione di quelli in prossimit\u00e0 del confine della Regione Lazio, cio\u00e8 Castelforte, Santi Cosma e Damiano, Minturno, e Spigno Saturnia ove la \"d\" diviene \"t\" (\"petale\" = pedale, \"pommatoro\" = pomodoro, \"t\u00ecci\" = dire, dici ecc.).\nIl fatto che siano presenti anche negli idiomi dell'area pontina ci sono elementi che riconducono ai dialetti mediani \u00e8 probabilmente dovuto al contatto tra i due sistemi linguistici lungo il confine tra antichi Stato pontificio e Regno di Napoli, un areale dal punto di vista geografico piuttosto aperto agli scambi, ma anche, pi\u00f9 generalmente, all'affinit\u00e0 strutturale tra i dialetti mediani e quelli meridionali. Tuttavia \u00e8 possibile, come ipotizzato da alcuni studiosi, che nei dialetti di quest'area similmente a quelli di parte della zona meridionale della provincia di Frosinone la componente affine ai dialetti mediani agisca a livello di substrato, ossia che in tali territori si parlassero in epoche antiche dialetti schiettamente mediani, solo successivamente modificatisi in senso meridionale per l'azione di assimilazione linguistica derivante dall'appartenenza al regno borbonico: a favore di questa ipotesi vi sarebbe l'osservazione che le caratteristiche mediane sono maggiori non tanto nelle aree settentrionali ed in prossimit\u00e0 del confine storico-linguistico, quanto nelle aree montane e nei centri pi\u00f9 isolati (generalmente pi\u00f9 conservativi dal punto di vista linguistico) come Spigno o Castelforte, mentre le parlate pi\u00f9 schiettamente campane si ascoltano nei centri di pianura (tipicamente pi\u00f9 innovatori) come Formia, Gaeta o Fondi.\nComuni.\nLa provincia di Latina comprende 33 comuni di seguito elencati per popolazione (dati Istat del 31 maggio 2020): \nArcipelago delle Isole Ponziane.\nL'arcipelago \u00e8 composto da due gruppi di isole.\nPonza.\nIl Comune di Ponza ha la responsabilit\u00e0 amministrativa su 4 isole:\nVentotene.\nIl Comune di Ventotene invece amministra le sue due isole:\nSociet\u00e0.\nEtnie e minoranze straniere.\nAl 31 dicembre 2014 nella provincia di Latina risultano residenti cittadini stranieri, pari al 7,99% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\n\"Fonte: ISTAT.\""}
{"id": "3460", "revid": "1573940", "url": "https://it.wikipedia.org/wiki?curid=3460", "title": "Polyplacophora", "text": "I Poliplacofori, chiamati normalmente Chitoni dal nome del genere tipo (\"Chiton\"), sono molluschi marini alghivori con evidenti caratteri di primitivit\u00e0.\nDescrizione.\nL'identificazione \u00e8 semplice grazie alla conchiglia dorsale ovale, costituita da piastre embricate ed articolate (8 nelle specie attuali) che danno anche il nome alla classe. Tali piastre, costituite da tre strati principali, sono incluse nel mantello il quale si estende fino al margine dell'animale formando il perinoto, un lembo cuticolarizzato che circonda e collega le piastre e ne permette l'articolazione, data la sua flessibilit\u00e0.\nDotati di radula e di larva pseudotrocofora , conservano la metameria, gi\u00e0 rilevata nei Monoplacofori, nelle valve della conchiglia e nelle branchie a ctenidio, ripetute in serie. L'animale, visto dal basso, presenta un capo distinto, sprovvisto di tentacoli, il piede tipicamente allungato, circondato da un solco palleale contenente le branchie.\nI poliplacofori sono un gruppo antico, esistente gi\u00e0 nel Cambriano con 430 forme fossili identificate, e sopravvissuto fino ai giorni nostri con circa 940 specie marine, tipiche di ambienti intertidali, ove resistono alla violenza delle onde grazie al piede che esercita una funzione di potente ventosa ed alla forma appiattita. Il grande piede muscoloso che fa salda presa sulle rocce, il perinoto flessibile e le piastre articolate permettono a questi molluschi di piegarsi ed ancorarsi fortemente adattandosi ad ogni asperit\u00e0 ed irregolarit\u00e0 della roccia.\nIl tubo digerente \u00e8 lungo e forma delle anse, ed \u00e8 presente un epatopancreas. Il cuore, costituito da un ventricolo mediano e da due atrii laterali, \u00e8 circondato da una cavit\u00e0 pericardica indipendente dalla gonade. L'escrezione \u00e8 affidata a due metanefridi laterali e solitamente ramificati, in rapporto con la cavit\u00e0 pericardica e che terminano a livello della settima piastra con una o due aperture nefridiali. Il sistema nervoso \u00e8 cordonale; da un cingolo periesofageo si dipartono quattro cordoni longitudinali, due mediali e due laterali.\nSulle piastre si trovano numerosissimi piccoli pori colmati da cellule di natura sensoriale (esteti), comunicanti fra loro attraverso fibrille nervose. La bocca presenta organi gustativi.\nI sessi sono separati; la grossa gonade \u00e8 situata dorsalmente ed \u00e8 provvista di due pori genitali che si aprono in prossimit\u00e0 dei pori escretori. Mancano di organi copulatori e, per questo, si assiste a fecondazione esterna.\nHabitat e distribuzione.\nI poliplacofori sono animali esclusivamente marini. Essi vivono sui fondali (sono bentonici) e prediligono i suoli rocciosi o comunque compatti. Alcune specie popolano le zone intertidali e sono quindi esposti all'aria e alla luce per periodi significativi.\nI poliplacofori sono distribuiti in tutti e tre gli oceani e nei mari collegati. Sono presenti anche nel Mediterraneo e segnatamente nei mari italiani. Si stima tuttavia che la massima diversit\u00e0 di specie si trovi nel Pacifico.\nTassonomia.\nIn questa classe sono riconosciuti una sottoclasse e due ordini. Una seconda sottoclasse (Palaeoloricata) \u00e8 estinta."}
{"id": "3462", "revid": "125304860", "url": "https://it.wikipedia.org/wiki?curid=3462", "title": "Provincia di Ancona", "text": "La provincia di Ancona \u00e8 un ente locale territoriale delle Marche che conta abitanti con capoluogo ad Ancona. Affacciata ad est sul mar Adriatico, confina a nord-ovest con la provincia di Pesaro e Urbino, a sud con la provincia di Macerata e a ovest con l'Umbria (provincia di Perugia).\nStoria.\nI primi insediamenti risalgono all'et\u00e0 del bronzo e del ferro. Successivamente i piceni colonizzarono il territorio, mentre i galli senoni si stanziarono a nord dell'Esino. Nel 387 a.C. i Greci siracusani di stirpe dorica fondarono la colonia di \"Ank\u00f3n\" da cui prese origine la citt\u00e0 capoluogo. Nel 295 a.C., a seguito della battaglia di Sentino, inizi\u00f2 la penetrazione romana, che si consolid\u00f2 con la deduzione della colonia di \"Sena Gallica\" (284 a.C.). Nei due secoli seguenti vennero fondate nuove citt\u00e0.\nAlla caduta dell'Impero romano d'Occidente il territorio fece parte del regno di Odoacre per poi cadere sotto la dominazione degli Ostrogoti. A seguito della guerra gotica, venne incorporato fra i possessi dell'Impero Romano d'Oriente e fece parte del territorio della Pentapoli marittima. Dopo un breve periodo sotto il dominio longobardo, nel 774 d.C. la zona fu donata da Carlo Magno allo Stato della Chiesa. \nCon l'istituzione del Sacro Romano Impero fu creata la Marca di Ancona, che comprese quasi tutta l'odierna regione Marche. A partire dall'anno 1000 il territorio inizi\u00f2 gradualmente a rendersi indipendente, scontrandosi pi\u00f9 volte con l'Impero, che tent\u00f2 di ripetutamente ristabilire il suo effettivo potere. Divenuta provincia dello Stato della Chiesa sotto il pontificato di Innocenzo III, godette di un regime di ampia autonomia, confermato nelle Costituzioni egidiane del 1357, emanate dal cardinale Albornoz. Nel XVI secolo la Marca anconitana perse molte delle proprie libert\u00e0 civiche e segu\u00ec le sorti delle altre province dello Stato Pontificio fino alla sua completa incorporazione nel nascente Regno d'Italia (1860).\nGeografia fisica.\nLa provincia di Ancona presenta la tipica struttura geografica e paesaggistica del resto della regione, segmentata fra l'area montana, quella collinare e la costa, con valli fluviali parallele (conformazione \"a pettine\"); possiede per\u00f2 una rilevante eccezione poco a sud del capoluogo, dove si distende l'ampio e strapiombante promontorio del Conero.\nOrografia.\nNonostante il territorio in massima parte collinare e l'assenza di cime particolarmente elevate, il 34,5% della provincia di Ancona \u00e8 classificato come montagna: un'estensione superficiale seconda in regione solo a quella della provincia di Ascoli Piceno. Ci\u00f2 dipende dal fatto che quattro dei cinque comuni considerati montani (Arcevia, Cerreto d'Esi, Fabriano, Genga, Sassoferrato) sono mediamente molto estesi. Sulla costa si segnala solo il Monte Conero (), unico rilievo importante del litorale marchigiano, mentre a ridosso della vicina Umbria, nella zona di Fabriano, sono presenti alcune cime appenniniche. La pi\u00f9 elevata \u00e8 quella del Monte San Vicino, che si eleva fino a s.l.m., seguita dal Monte Strega con un'altezza di s.l.m.\nIdrografia.\nMare.\nLa costa della Provincia di Ancona \u00e8 bassa e sabbiosa a nord del capoluogo, alta e rocciosa a sud, per la presenza del promontorio del Monte Conero. Un breve tratto di costa bassa si trova anche tra Numana e il confine con la provincia di Macerata. Tra Ancona e Falconara Marittima si apre il Golfo di Ancona. I comuni della provincia che si affacciano direttamente sul mare sono 6 su 49 comuni totali. Tre di questi, Senigallia, Montemarciano e Falconara Marittima, sono collocati a nord del capoluogo mentre i restanti, Sirolo e Numana, a sud di Ancona. Le localit\u00e0 sulla costa hanno saputo negli anni sviluppare il loro turismo proprio grazie al rapporto con il mare, prendendosi cura di esso e delle sue spiagge; la totalit\u00e0 delle coste della provincia \u00e8 balneabile. A conferma di ci\u00f2 Ancona, Senigallia, Sirolo e Numana ogni anno vengono premiati con la bandiera Blu d'Europa. Nel periodo autunnale ed invernale le forti mareggiate erodono ogni anno gran parte delle coste, ma sono prontamente ricostituite nella stagione primaverile dai singoli comuni e dalla Regione Marche.\nFiumi.\nDa Nord a Sud:\nClima.\nIl clima presenta caratteri di transizione tra quello montano, proprio dell'entroterra, quello continentale della parte settentrionale, e quello tipico dell'area del mar Mediterraneo, proprio della costa a partire dal Conero, con temperature pi\u00f9 miti. Durante la stagione invernale le temperature, nei centri sulla costa, difficilmente scendono sotto lo zero, assestandosi intorno ai 7\u00b0-8\u00b0 gradi di media.\nNel periodo estivo solo nei casi pi\u00f9 estremi si possono superare i 35\u00b0, ma la presenza di una forte umidit\u00e0 contribuisce a rendere il clima molto umido e quindi facendo percepire al corpo umano diversi gradi in pi\u00f9 a quelli reali.\nEconomia.\nIl turismo balneare \u00e8 il punto di forza dell'economia provinciale, anche se necessita di un'adeguata protezione dal sovraffollamento estivo. Localit\u00e0 come Ancona o Senigallia sono oggi tra le pi\u00f9 frequentate dell'Adriatico. Resta invece largamente da incentivare il turismo culturale; da questo punto di vista la regione \u00e8 poco visitata se si esclude Ancona, avvantaggiata dalla presenza dell'universit\u00e0.\nLe zone geografiche che pi\u00f9 richiamano turisti, oltre al capoluogo Ancona e al suo territorio comunale (che include la prestigiosa localit\u00e0 di Portonovo), sono quelle di Sirolo e di Numana, tutte facenti parte del Parco regionale del Monte Conero, e, a nord di Ancona, quella di Senigallia.\nNell'entroterra, soprattutto Fabriano e le Grotte di Frasassi) sono interessate da un vivace movimento turistico, anche grazie alla valorizzazione pubblicitaria nazionale (ad esempio attraverso la fiction Che Dio ci aiuti, location della terza e quarta stagione).\nQualit\u00e0 della vita.\nLa provincia di Ancona era decima nella classifica 2001 sulla qualit\u00e0 della vita stilata da Il Sole 24 ORE e Italia Oggi: una delle province dove \u00e8 pi\u00f9 piacevole vivere. Nel 2005 \u00e8 risultata invece 33\u00aa, e nel 2006 risulta 20\u00aa. Il peggioramento della posizione \u00e8 dovuto in gran parte al peso negativo che hanno avuto i parametri relativi all'inquinamento dell'aria. Ogni giorno arrivano infatti in citt\u00e0 migliaia di pendolari provenienti dai popolosi paesi circostanti, e perci\u00f2 il problema del traffico \u00e8 assai rilevante. I quartieri che pi\u00f9 soffrono di questa situazione sono soprattutto quello delle Torrette, della Palombina e di Vallemiano, ma la situazione \u00e8 grave anche al Piano San Lazzaro.\nAgricoltura, allevamento, industria e artigianato.\nProduzioni agricole.\nL'agricoltura della provincia di Ancona trova sviluppo soprattutto nelle sue numerose vallate. L'agricoltura prevede per la maggior parte una produzione ortofrutticola (tradizionale), viticoltura (Verdicchio, Lacrima di Morro d'Alba) e olivicoltura.\nPesca e allevamento.\nL'attivit\u00e0 della pesca \u00e8 assai antica e molto radicata nel tempo, soprattutto nella zona di Ancona. Se in passato per\u00f2 era di consuetudine intraprendere la \"via marinara\", oggi \u00e8 quasi del tutto scomparsa, come iniziativa personale.\nIl maggiore mercato ittico \u00e8 quello del capoluogo marchigiano, che con un efficiente sistema di scambi commerciali raggiunge ogni localit\u00e0 costiera, ma soprattutto montana.\nLa pesca trova una eccellenza produttiva nella flotta anconetana.\nApprovvigionamento idrico.\nLa maggior parte degli approvvigionamenti proviene da pozzi e bacini, ad indicare la particolare ricchezza di falde sotterranee (non drenanti) di cui \u00e8 dotato il territorio. La principale fonte sorgiva \u00e8 quella di Gorgovivo, nel territorio del comune di Serra San Quirico, nell'area del Parco regionale della Gola della Rossa e di Frasassi.\nLa qualit\u00e0 e la potabilit\u00e0 dell'acqua di tale provenienza \u00e8 costantemente monitorata.\nIndustria.\nL'industria ha sviluppato determinate citt\u00e0 portandole ad un altissimo livello di specializzazione ciascuna per il proprio settore. \nEnergia.\nAttualmente l'approvvigionamento elettrico della provincia, come della regione Marche \u00e8 basato sulla produzione di grandi centrali termoelettriche. Il Piano Energetico Ambientale Regionale (PEAR), recentemente approvato dalla Regione Marche, vuole modificare sensibilmente questo orientamento affidandosi alle energie rinnovabili.\nArtigianato.\nTra le attivit\u00e0 artigianali pi\u00f9 attive e rinomate vi \u00e8 l'arte del mobile, diffusa in numerose localit\u00e0 della provincia.\nTurismo.\nTra le mete del turismo spirituale vi \u00e8 il santuario mariano della Santa Casa di Loreto.\nIl capoluogo.\nIl turismo ha una sua importanza, non tanto per l'alto numero di persone che si imbarcano o sbarcano nel suo porto, che in realt\u00e0 spesso frequentano solo l'area portuale, ma per la spiaggia di Portonovo, dotata di alberghi e campeggi.\nIl settore alberghiero, ha infatti, aperto la strada ad un concreto sviluppo nel settore turismo, soprattutto in considerazione dell'amplissima gamma e ricchezza nell'offerta storico-culturale, naturalistica, balneare e dell'intrattenimento che gi\u00e0 la sola citt\u00e0 pu\u00f2 offrire, e che comporta ogni anno la presenza di un gran numero di turisti da tutto il mondo.\nLe vallate.\nDa nord a sud:\nIl mare.\nDi particolare pregio \u00e8 la Riviera del Conero, con le sue spiagge rocciose addossate al promontorio, da alcuni anni protette dall'ente Parco del Conero. Famose le spiagge di Mezzavalle e Portonovo nel territorio di Ancona, quelle di Due Sorelle, Sassi Neri, San Michele e Urbani nel territorio di Sirolo.\nParticolarmente rinomata la spiaggia di Senigallia, chiamata, per la finezza del suo arenile, la \"spiaggia di velluto\".\nTrasporti e vie di comunicazione.\nFerrovie.\nLa provincia di Ancona \u00e8 servita principalmente da due direttrici ferroviarie.\nLungo la costa \u00e8 attraversata dalla linea Bologna-Ancona e, verso Lecce, dalla linea Adriatica.\nTrasversalmente \u00e8 attraversata invece dalla linea transappenninica Ancona - Foligno - Orte - Roma, di cui la stazione di Ancona centrale \u00e8 stazione di testa.\nVi sono poi altre linee di interesse regionale come la ferrovia Civitanova Marche-Fabriano e la ferrovia Pergola-Fabriano.\nStrade.\nLa provincia \u00e8 attraversata lungo la costa adriatica dall'autostrada A14 con notevole traffico, dovuto al turismo verso le riviere marchigiane, specie nei ponti festivi ed estivi.\nL'autostrada A14 permette il collegamento diretto di Taranto con Bologna. Nella provincia di Ancona vi sono diverse uscite dall'autostrada tra cui Loreto \u2013 Porto Recanati, Ancona sud \u2013 Osimo, Ancona nord, Montemarciano e Senigallia.\nNegli ultimi anni spesso il tratto compreso tra Ancona sud e Ancona nord \u00e8 stato teatro di code dovute alla difficolt\u00e0 di smaltire il traffico della Strada statale 16 e ai lavori sono portati avanti dalla societ\u00e0 Autostrade SPA.\nIl tratto dell'A14 che attraversa la provincia di Ancona \u00e8 stato ampliato a tre corsie per senso di marcia nella tratta Rimini Nord-Porto Sant'Elpidio \u00c8 stata realizzata anche la complanare di Senigallia che ha dotato la citt\u00e0 di una circonvallazione adiacente all'autostrada.\nStatali e provinciali.\nLa principale strada di competenza statale \u00e8 la strada statale 16 Adriatica che partendo da Padova permette di raggiungere Otranto. Percorre la provincia lungo la costa, in molti tratti parallelamente all'autostrada A14.\nUn'altra arteria di traffico importante per tutta la provincia \u00e8 la Strada statale 76 della Val d'Esino che la attraversa trasversalmente e collega il capoluogo con l'entroterra attraversando per la valle dell'Esino e, passando per Falconara Marittima, Jesi, Fabriano, finisce per innestarsi sulla SS3 a Fossato di Vico.\nLe strade della provincia permettono il collegamento dei centri dell'entroterra fra loro e con i comuni costieri.\nPorti ed aeroporti.\nLa provincia ospita sia il porto che l'aeroporto di riferimento della regione Marche.\nPorti.\nIl porto di Ancona \u00e8 senza dubbio il pi\u00f9 importante, si conta il passaggio di circa un milione e mezzo di passeggeri l'anno e di un milione di container merci. Il porto peschereccio ospita barche da pesca, dette \"volanti\". Inoltre, permane un'importante presenza della Marina Militare, con Ispettorato Scuole della M.M., il Centro di Selezione della M.M., il Quartier Generale M.M., la Direzione di Commissariato, l'Infermeria M.M. e la Direzione Marittima/Capitaneria di Porto.\nUn altro porto peschereccio nella provincia \u00e8 quello di Senigallia.\nPorti turistici per le imbarcazioni da diporto esistono a Numana ed Ancona.\nAeroporti.\nL'aeroporto di Ancona-Falconara \u00e8 l'unico della provincia. Collocato a Falconara Marittima all'incrocio delle due strade statali principali serve tutta la regione Marche e nelle prossimit\u00e0 della ferrovia.\nL'aeroporto \u00e8 gestito da Aerdorica S.p.A. Nel 2011 vi sono transitati passeggeri.\nNon esistono in provincia altri aeroporti privati.\nCultura.\nIl dialetto.\nI dialetti della provincia di Ancona fanno parte di due gruppi diversi: \nArte e monumenti.\nLa casa di Gaspare Spontini a Maiolati Spontini ed il monumento nazionale delle Marche a Castelfidardo sono considerati monumento nazionale italiano.\nEnogastronomia.\nGastronomia.\nIl territorio provinciale, soprattutto nell'entroterra, ha mantenuto uno stretto contatto con la ruralit\u00e0 tradizionale e il lavoro di vari comuni, enti, associazioni, imprenditori agricoli ha permesso la conservazione e la valorizzazione di una grande variet\u00e0 di prodotti tradizionali di qualit\u00e0, con produzioni che vanno dalla dimensione di nicchia (ad esempio la Cipolla di Suasa) a prodotti affermati a livello internazionale (il Verdicchio).\nVini.\nIl \"Parco enogastronomico della Marca centrale \u2013 I castelli del Verdicchio\" \u00e8 stato creato negli ultimi anni per riunire tutte le esperienze di valorizzazione, promozione e salvaguardia a presidio dei prodotti tipici della provincia: aderiscono al parco sia molti comuni della provincia di Ancona che produttori e ristoratori interessati nel settore.\nI prodotti attualmente oggetto di valorizzazione sono: il Verdicchio, il Lacrima di Morro d'Alba, il vino di visciole (una ciliegia selvatica), il lonzino di fico, la Cicerchia di Serra de' Conti, il farro (nella vicina San Lorenzo in Campo \u00e8 presente l'unica farroteca d'Italia), la sapa e l'agresto prodotti secondari della vinificazione utilizzati tradizionalmente come condimento dolce e aceto dolce, piccoli frutti (come more e lamponi), il ciauscolo (salume spalmabile tipico dell'area appenninica), miele vergine e olio extravergine di oliva, specialmente il monovarietale realizzato con la Raggia, cultivar presente unicamente in questa provincia.\nParticolare riguardo \u00e8 riservato alla produzione da agricoltura biologica sempre pi\u00f9 diffusa nella provincia.\nSport.\nAltri sport.\nPallacanestro.\nDalla Provincia di Ancona provengono 2 importanti societ\u00e0:\nAmministrazioni.\nL'attuale presidente della provincia \u00e8 Daniele Carnevali, sindaco di Polverigi, eletto il 19 dicembre 2021. La sede degli uffici si trovava in corso Stamira, nel centro di Ancona, nel \"Palazzo di vetro\" costruito nel 1969 e chiuso per la bonifica dall'amianto dal 2010 al 2012. Ora gli uffici si trovano divisi in diversi luoghi della citt\u00e0, alcuni anche in periferia.\nComuni.\nAppartengono alla provincia di Ancona 47 comuni.\nComuni pi\u00f9 popolosi.\nFabriano \u00e8 il comune pi\u00f9 grande, mentre Castelbellino ha la minor estensione territoriale. Sono solo due i comuni nell'intera provincia che hanno meno di abitanti: Poggio San Marcello e San Paolo di Jesi.\nIn media, la provincia ha abitanti e per comune."}
{"id": "3463", "revid": "125627288", "url": "https://it.wikipedia.org/wiki?curid=3463", "title": "Provincia di Ascoli Piceno", "text": "La provincia di Ascoli Piceno \u00e8 un ente locale territoriale delle Marche che conta abitanti. Ha per capoluogo la citt\u00e0 omonima da cui il nome ( ab.), superata per popolazione comunale da San Benedetto del Tronto ( ab.) , mentre la sede amministrativa legale si trova presso il Palazzo del Governo. I suoi abitanti sono comunemente denominati piceni, in ricordo dell'antico popolo italico di cui la preromana \"Asculum\" fu capitale. Altrettanto comune, specie localmente, \u00e8 l'utilizzo in senso stretto del toponimo Piceno per indicare la provincia di Ascoli.\nGeografia fisica.\nBagnata a est dal mare Adriatico, la provincia di Ascoli Piceno \u00e8 la pi\u00f9 meridionale delle Marche e confina con tre regioni: l'Abruzzo (provincia di Teramo) a sud, il Lazio (provincia di Rieti) a sud-ovest e l'Umbria (provincia di Perugia) a ovest. Il confine abruzzese \u00e8 segnato nel tratto orientale dal fiume Tronto, il cui bacino include anche i comuni laziali di Amatrice e Accumoli, che per\u00f2 non sono mai appartenuti amministrativamente al Piceno. Interamente transtruentini sono invece i comuni di Folignano e Maltignano, storici baluardi della citt\u00e0 di Ascoli.\nEntro la regione Marche la provincia confina inoltre a nord con la provincia di Fermo (lungo il corso dell'Aso) e a ovest con quella di Macerata (lungo lo spartiacque appenninico: la frontiera amministrativa si situa infatti fra il comune di Montemonaco e quello di Castelsantangelo sul Nera, appartenente al bacino del Tevere).\nIl territorio provinciale \u00e8 prevalentemente collinare (62,4%), ma entro i limiti amministrativi delle Marche il Piceno possiede comunque la pi\u00f9 alta percentuale di aree montuose: il 37,6% (suddiviso fra i comuni di Acquasanta Terme, Arquata del Tronto, Comunanza, Montegallo, Montemonaco, Roccafluvione), contro il 34,5% di Ancona, il 32,3% di Macerata, il 31,1% di Pesaro e Urbino, il 9,1% di Fermo. La provincia include la cima pi\u00f9 elevata della regione, il Vettore (2.476\u00a0m), e possiede un'ampia fascia preappenninica che culmina nella vetta dell'Ascensione (1.108\u00a0m) situata appena a nord del capoluogo. Trascurabile \u00e8 invece la striscia di territorio pianeggiante che si snoda lungo la costa per circa 20\u00a0km.\nL'alto Piceno \u00e8 suddiviso fra le comunit\u00e0 montane del Tronto e dei Sibillini (quest'ultima ricaduta in parte nella provincia di Fermo dopo la sua istituzione nel 2004). La zona \u00e8 occupata dalle vette principali della sottocatena dei Sibillini, con il bacino glaciale del Lago di Pilato (monte Vettore) che si caratterizza per ospitare il minuscolo crostaceo endemico detto chirocefalo del Marchesoni. Il territorio montano provinciale forma anche parte dei parchi nazionali dei Sibillini e del Gran Sasso e Monti della Laga.\nIl terreno agricolo produce i frutti tipici delle coltivazioni mediterranee, fra cui l'olivo e la vite. Fra i prodotti principali si ricordano l'oliva ascolana e il vino Rosso Piceno Superiore, la cui zona di produzione \u00e8 esclusiva della provincia e ha il suo cuore nel crinale settentrionale della media e bassa valle del Tronto. Tale crinale \u00e8 percorso dall'omonima \"Strada del Rosso Piceno Superiore\" (SP 1) che collega Offida a San Benedetto attraverso i comuni di Offida (Borgo Miriam), Ripatransone (Messieri e San Savino) e Acquaviva Picena.\nLungo la costa picena si sviluppa la Riviera delle Palme, denominazione turistica che individua il tratto di costa che va da Cupra Marittima alla foce del Tronto, passando per Grottammare e San Benedetto del Tronto. Quest'ultima, prima citt\u00e0 della provincia per popolazione, \u00e8 anche uno dei maggiori porti pescherecci dell'Adriatico e d'Italia. Un quarto comune costiero \u00e8 Massignano, che possiede una frazione sul litorale (Marina di Massignano), mentre il capoluogo \u00e8 in collina.\nStoria.\nPreistoria.\nIl ritrovamento di schegge e amigdale intorno alla citt\u00e0 di Ascoli Piceno attesta la presenza umana fin dall'et\u00e0 della pietra, rappresentata nel Paleolitico inferiore e medio dai protoantropi e dall'uomo di Neanderthal e a partire dal Paleolitico superiore dall'uomo moderno proveniente dall'Europa Orientale, di cultura Aurignaziana e Bertoniana inizialmente, che poi riceve pi\u00f9 recentemente influssi dall'Anatolia e dal Medio Oriente, con l'introduzione 6 000 anni fa dell'agricoltura e della ceramica cardiale da parte delle popolazioni neolitiche della Mezzaluna Fertile. Varie sono le tracce lasciate dall'uomo nell'et\u00e0 del bronzo e del ferro, quando nel territorio giunsero popolazioni di lingua indoeuropea provenienti dalle steppe pontiche, che sovrapponendosi alle popolazioni mediterranee di cultura neolitica andarono a formare i primi popoli italici, di cui i Piceni facevano parte. Questi ultimi, originari della Sabina, penetrarono lungo la valle del Tronto e fondarono vari insediamenti, guidati secondo la leggenda dal picchio sacro al dio Marte.\nImportanti vestigia picene si rinvengono tanto nell'agro ascolano e truentino, quanto nel pi\u00f9 settentrionale agro cuprense, particolarmente generoso di reperti epigrafici, manifatturieri e tombali. Si ricordano le necropoli di Cupra Marittima, Offida e Spinetoli (et\u00e0 del ferro), i cui scavi hanno portato alla luce materiale di notevole valore archeologico, e le migliaia di manufatti dell'et\u00e0 del bronzo restituiti dal \"Cuprae Mons\" (Ripatransone), testimoni di un elevato livello tecnico di lavorazione del metallo e della ceramica.\nAntichit\u00e0.\nA partire dalla colonizzazione romana la storia della provincia ascolana ruota essenzialmente intorno alle vicende che videro protagonista il capoluogo e ai rapporti di questo con i centri circostanti. Plinio il Vecchio nella \"Naturalis historia\" descrive la citt\u00e0 e il territorio come segue.\nAscoli, culla della civilt\u00e0 dei Piceni, sorge sulla via Salaria alla confluenza del fiume Tronto con il torrente Castellano, circondata dal monte Ascensione a nord, dai monti Sibillini a ovest e dai Monti della Laga a sud; a est si apre la vallata del Tronto che giunge fino al mare. Sulla posizione geografica particolarmente favorevole alla difesa della citt\u00e0 scrive Strabone:\nNella prima met\u00e0 del III secolo a.C. Ascoli e il suo territorio divennero parte del sistema egemonico romano, ma con la caduta dei Gracchi, e dopo l'assassinio del tribuno Druso, il malcontento per la mancata risoluzione del problema agrario e della concessione della cittadinanza (91 a.C.) sfoci\u00f2 nella ribellione contro Roma e nell'inizio della guerra sociale. Questo evento rappresent\u00f2 il momento pi\u00f9 significativo della storia civica antica. La citt\u00e0 sub\u00ec quindi l'assedio (che dur\u00f2 circa un anno) e la distruzione da parte di Pompeo Strabone. Risorse tuttavia in et\u00e0 imperiale e divenne la pi\u00f9 importante del Piceno, assumendo le prerogative di centro amministrativo della regione e legando il suo destino a quello dell'Impero romano. In epoca imperiale nel territorio dell'attuale provincia, oltre ad \"Asculum Picenum\", erano presenti altri centri urbani di pi\u00f9 piccole dimensioni: \"Cupra Maritima\" nella costa nord-orientale, \"Truentum\" alle foci del Tronto e l'insediamento di \"Novana\", attestato solo da fonti scritte e quindi non facilmente collocabile nel territorio (forse si trovava nella parte settentrionale dell'attuale provincia, nei pressi di Montedinove).\nMedioevo.\nDopo la decadenza imperiale Ascoli mantenne un regime autonomo fino a quando, in epoca barbarica, fu raggiunta dai Goti di Alarico I (405). Il condottiero germanico, oltrepassando il Po e Bologna, scese lungo gli Appennini e penetr\u00f2 nell'area picena restandovi cinque anni. Da qui mosse alla volta di Roma che conquist\u00f2 con il sacco del 24 agosto 410. Il re dei Visigoti giunse fin sotto le mura di Ascoli, ma vista la solidit\u00e0 delle difese cittadine rinunci\u00f2 all'attacco. Secondo la tradizione popolare, mentre Alarico stava cercando il punto pi\u00f9 favorevole per introdursi in citt\u00e0, apparvero sulle mura di cinta sant'Emidio e i suoi compagni. Il re, spaventato dall'apparizione, desist\u00e9 dal suo intento.\nAscoli scamp\u00f2 anche alla distruzione di Attila nel 452, poich\u00e9 il re degli Unni la evit\u00f2 conoscendo la determinazione e la forza con cui la citt\u00e0 l'avrebbe combattuto. Ataulfo la visit\u00f2, ma anche questi rinunci\u00f2 ad attaccarla per l'evidente saldezza delle difese. Si accontent\u00f2 allora di provvedere ai rifornimenti necessari al suo esercito saccheggiando le campagne vicine. Nel sessantennio compreso tra i regni di Teodorico, re degli Ostrogoti, e del generale Vitige Ascoli visse un periodo di pace. Belisario, nel 540, la assoggett\u00f2 all'Impero bizantino, e nel 544 Totila, conquistati i castelli della vallata del Tronto, se ne impadron\u00ec con l'assedio che la costrinse alla resa.\nLiberatisi della dominazione gotica gli ascolani tornarono a governarsi autonomamente. In seguito il duca Faroaldo I a capo dei Longobardi conquist\u00f2 l'intera Marca e cinse d'assedio la citt\u00e0 espugnandola e distruggendola per la seconda volta (578). Il duca mise in atto inoltre un feroce saccheggio che priv\u00f2 Ascoli delle sue ricchezze e ne abbatt\u00e9 mura, torri e palazzi, incorporandola poi territorialmente al Ducato di Spoleto.\nDall'anno 599 la regina Teodolinda, sovrana cattolica consorte di Agilulfo, favor\u00ec l'opera di ricostruzione della citt\u00e0 e dei suoi castelli. Il territorio fu governato per 196 anni dai gastaldi del Ducato di Spoleto, finch\u00e9 nel 773 Ildebrando assoggett\u00f2 il ducato alla Santa Sede. Nel 744 Carlo Magno disgiunse Ascoli dal Ducato di Spoleto e, ponendola sotto la protezione della Santa Sede, la costitu\u00ec in Contea ascolana. In questo periodo furono donati da Ancarano al Capitolo della cattedrale di Sant'Emidio, guidata dal vescovo Justolfo, i castelli di Maltignano e Nereto (il primo destinato al Capitolo, il secondo alla citt\u00e0), i quali passarono sotto la competenza del territorio ascolano.\nGrazie alle disposizioni del Privilegium Ottonianum, che ratificava l'accordo raggiunto tra impero e papato, a partire dall'anno 1010 si apr\u00ec per il comprensorio della citt\u00e0 un nuovo capitolo di storia. Il governo episcopale del territorio fu istituito da papa Sergio IV, che affid\u00f2 la Contea ascolana al vescovo Emmone. Questi riun\u00ec in s\u00e9 l'esercizio del potere ecclesiastico e secolare e il controllo delle rispettive giurisdizioni con l'ausilio di suoi vicari e viceconti (consoli e senatori nominati tra gli appartenenti alle famiglie nobili della citt\u00e0 o del contado).\nPi\u00f9 tardi l'imperatore Corrado II concesse ad Ascoli il privilegio di battere moneta e di organizzare mercati e fiere nel comprensorio della diocesi e della contea (1037). Grazie alla munificenza e agli atti di liberalit\u00e0 dei vescovi, la contea vide il fiorire di acquedotti, ospedali, monasteri, ponti e nuove torri. Il governo episcopale ascolano, garantista delle libert\u00e0 civili del contado, ebbe termine nell'anno 1212.\nIl periodo comunale.\nSul finire del XII secolo Ascoli si eresse a libero comune (1183) e nomin\u00f2 suo primo podest\u00e0 Berardo di Massio da Lisciano. Il Capitolo ascolano era invece guidato da suo fratello, l'arcidiacono Rinaldo di Massio. I poteri civili erano attribuiti all'autorit\u00e0 comunale, mentre il vescovo esercitava la supremazia spirituale. La citt\u00e0 conobbe in et\u00e0 comunale un notevole accrescimento urbanistico e demografico raggiungendo un florido sviluppo civile ed economico. Alla met\u00e0 del XIII secolo (1250) risalirebbero, di fatto, le norme statutarie del comune trascritte nel 1377.\nOltre ad Ascoli crescevano intanto anche altri centri del territorio, in particolare Offida e Ripatransone (libero comune dal 1205), due forti castelli variamente coinvolti nelle guerre tra Ascoli e Fermo e tra Chiesa e Impero. Dal Duecento in poi furono soprattutto le vicissitudini di Ascoli e Fermo a segnare la storia del potere e delle istituzioni nella Marca tra la caduta degli Svevi e il ritorno del dominio della Chiesa. Tutte le citt\u00e0 del Piceno furono alternativamente guelfe e ghibelline, tendendo ad allearsi di volta in volta con la fazione prevalente; ma il declino imperiale e la cattivit\u00e0 avignonese favorirono, nel Trecento, l'avvento di numerosi avventurieri e generarono momenti di forte tensione tra le parti.\nIl capoluogo fu assoggettato a Federico II nel 1242. Il re penetr\u00f2 all'interno delle mura sollecitato dai ghibellini e, col pretesto di punire la fazione guelfa, distrusse Ascoli per la terza volta. Nel 1290 papa Niccol\u00f2 IV, ascolano, con bolla pontificia istitu\u00ec l'Universit\u00e0 cittadina, che affianc\u00f2 lo \"Studio Ascolano\" noto come \"Collegio dei Dottori\". Il comune, sebbene straziato da lotte intestine, riusc\u00ec ad accrescere il proprio potere industriale e ad allargare i traffici commerciali confederandosi con Perugia, Siena e Firenze, e nel 1326 stipul\u00f2 un trattato commerciale con la Repubblica di Venezia.\nAl contempo fronteggiava gli attacchi di Fermo, citt\u00e0 rivale fin dai tempi della guerra sociale, quando aveva appoggiato Strabone nella conquista di Ascoli. I contrasti si originavano da rivendicazioni di predominio territoriale e di natura commerciale. Ottone IV aveva concesso a Fermo (1\u00ba dicembre 1211) il dominio esclusivo del litorale piceno compreso fra il Tronto e il Chienti, ma Federico II arretr\u00f2 il confine fermano dal Tronto al Ragnola e concesse il Tronto ad Ascoli. L'imperatore infatti aveva consentito agli ascolani la costruzione di un porto sulla sinistra della foce del fiume. Nel 1316 papa Giovanni XXII concesse l'autorizzazione alla realizzazione del porto d'Ascoli, ma i fermani lo distrussero solo pochi anni dopo la sua entrata in funzione. Le ostilit\u00e0 tra ascolani e fermani si protrassero per oltre centocinquant'anni e coinvolsero anche Acquaviva, Offida e Ripatransone, formando una \u201cscacchiera\u201d di alleanze sul territorio.\nLe signorie.\nIl regime comunale di Ascoli vide la sua fine all'inizio del XIV secolo quando, a causa delle lotte interne tra famiglie rivali e il dispendio di energie per le guerriglie combattute contro Fermo, si apr\u00ec la strada all'instaurazione di dispotiche signorie. Queste si succedettero sotto diversi domini tra i quali quello del ghibellino Giovanni Vannibene della famiglia Dal Monte che govern\u00f2 la citt\u00e0 tra il 1318 e il 1319. A questi segu\u00ec la tirannia di Galeotto I Malatesta, nominato dagli ascolani \"Capitan Generale dell'Armi Cittadinesche\", cui fu affidato il comando della guerra contro Fermo. Il condottiero arriv\u00f2 nel 1348 e fu cacciato nel 1353.\nLe Costituzioni egidiane, promulgate a Fano nel 1357, furono redatte da Egidio Albornoz che ricevette l'incarico dal pontefice di compilare una topografia dettagliata dei castelli e delle citt\u00e0 della Marca che ricadevano nella soggezione dello Stato Pontificio. Al fine di stabilire il rapporto gerarchico di sottomissione con lo Stato fu necessario distinguere tutti i centri che, avendo un rapporto diretto con Roma, godevano di autonomia locale e quelli che, appartenendo allo Stato della Chiesa, erano soggetti ai domini delle citt\u00e0 di Fermo e di Ascoli. Tali Costituzioni furono applicate con valore di legge e sancirono i principi amministrativi tesi a regolamentare i territori dipendenti dalla Santa Sede. Il loro dispositivo prevedeva che ogni centro urbano possedesse un proprio statuto comunale sebbene soggiacessero comunque alla legislazione della Chiesa e ristabilirono il ritorno del governo dello Stato Pontificio anche sul territorio ascolano. Definirono Ascoli come una tra le citt\u00e0: \u00ab\"maiores et magis nobiles\"\u00bb delle Marche.\nSi ricorda anche la tirannia di Filippo di Massa dei Tibaldeschi, ghibellino, che govern\u00f2 gli ascolani per un solo anno tra il 1360 e il 1361. Questi appartenne a un ramo della dinastia norcina insediatasi ad Ascoli ed ebbe un palazzo tra piazza Arringo e piazza del Popolo. Il suo casato si imparent\u00f2 con i Massio da Lisciano e strinse legami con le locali famiglie nobiliari dei Dal Monte e degli Sgariglia. Filippo Tibaldeschi, capeggiando un cospicuo gruppo di fuoriusciti, nella notte del 4 luglio 1360, si impadron\u00ec con prepotenza del governo della citt\u00e0 assaltando la residenza del governatore Bentivoglio fuori sede per ragioni di Stato. Dopo aver sbaragliato e ucciso il corpo di guardia si fece nominare dai suoi sostenitori \"Conte e Signore di Ascoli\" il giorno successivo (5 luglio). L'esercizio del suo potere si contraddistinse per despotismo ed efferatezza. L'anno seguente, l'8 luglio 1361, il cardinale Egidio Albornoz, dopo aver scomunicato i Tibaldeschi, invi\u00f2 nella citt\u00e0 picena un contingente di forze armate al fine di dare man forte agli avversari interni del Signore ascolano. I papalini appiccarono incendi alle residenze dei filippisti e lo stesso tiranno si vide costretto ad abbandonare Ascoli cercando riparo presso i Barnab\u00f2 Visconti, Signori di Milano, ma il Tibaldeschi non riusc\u00ec mai a raggiungerli perch\u00e9 mor\u00ec a Pisa ucciso a causa della delazione di un suo scudiero.\nLa citt\u00e0 torn\u00f2 sotto il dominio della Chiesa e fu governata da Pedro G\u00f3mez Alvarez de Albornoz, vicario pontificio e nipote del cardinale Egidio, fino al 1376. All'epoca imperversavano sul territorio numerose tirannie cittadine, trovando appoggio nella Lega fiorentina avversaria del papa. In mano alla Santa Sede restavano le sole Ascoli e Ripatransone. Il 27 febbraio per\u00f2 Ascoli si rivolt\u00f2 contro il Gomez, costringendolo a barricarsi entro la cittadella. All'assedio corsero i ghibellini locali, con Rinaldo di Monteverde, capitano di ventura che fu signore di Fermo fino al 1379 (Boffo da Massa un Tibaldeschi, Giovanni Conti e Filippo Bastoni). Accorse anche un esercito di mercenari bretoni e inglesi al soldo del papa.\nGomez Albornoz, nonostante l\u2019esercito ghibellino fosse agguerrito e forte di numerosi soldati, riusc\u00ec ad aver salva la vita e a sfuggire alla cattura. In suo aiuto accorse l\u2019esercito del papa che convinse i comandanti ghibellini a desistere dal portare a termine l\u2019impresa.\nL'impegno in Ascoli imped\u00ec al Monteverde di partecipare all'assedio di Ripa in maggio: fu il primo dei due assalti subiti dal castello e fu respinto dal comandante Carusino. Il 13 settembre i ghibellini tornarono meglio organizzati, con lo stesso Rinaldo, subendo per\u00f2 una nuova sconfitta a causa sia della tradizionale solidit\u00e0 degli assediati sia dell'imperizia degli assedianti: uno dei loro comandanti, Tommaso di Jacobuzio Politi, fin\u00ec ucciso dalle sue stesse truppe per gli errori commessi, pur avendo vantato una perfetta conoscenza del sistema difensivo. Il 13 dicembre, al termine di dieci mesi d'assedio, il Gomez capitol\u00f2, pur riuscendo a salvarsi la vita. Ma le signorie ghibelline locali, avvantaggiatesi della lontananza del papa, non erano destinate a durare; la stessa presenza dell'esercito pontificio sul territorio provoc\u00f2 defezioni nelle loro file. Ascoli torn\u00f2 alla Santa Sede, trovandosi al fianco di Ancona, di Camerino e della stessa Fermo contro Rinaldo, che fu cacciato dai fermani nel 1379 e poco dopo decapitato.\nSul finire del secolo, nel 1390, papa Bonifacio IX concesse alla citt\u00e0 di Ascoli il diritto all'autogoverno ottenuto a seguito del pagamento di un tributo di 2 000 fiorini d'oro annui.\nPi\u00f9 tardi, nel 1395, Matteo Acquaviva, duca d'Atri, forte del sostegno dei ghibellini fuoriusciti, attacc\u00f2 la citt\u00e0 ascolana e la conquist\u00f2. Questi riusc\u00ec a governare per un solo anno prima di essere cruentemente scacciato. Nei primi anni del XV secolo, papa Innocenzo VII cedette Ascoli in feudo al re di Napoli Ladislao che l'affid\u00f2 al suo delegato Andrea Matteo Acquaviva. Per mantenere il regime di feudalit\u00e0 il re si vide costretto a diminuire le gabelle e ad accordare franchigie, dopo che l'Acquaviva fu minacciato di scomunica da Gregorio XII. Venuto a mancare il re, il figlio naturale di Francesco il Vecchio, Conte da Carrara, occup\u00f2 la citt\u00e0 riuscendo, due anni pi\u00f9 tardi, a farsi nominare Signore di Ascoli. Papa Martino V, nel 1426, favorito anche dalla fazione guelfa, pose termine all'asservimento napoletano e ricondusse la citt\u00e0 sotto il governo della Chiesa.\nTra le varie dominazioni che si avvicendarono nella citt\u00e0 \u00e8 da citare anche quella di Francesco Sforza che assoggett\u00f2 Ascoli nel dicembre del 1433 e da cui si allontan\u00f2 nel gennaio del 1434, dopo aver ottenuto il trattato di resa della citt\u00e0, lasciando a capo del governo suo fratello Giovanni. Questo fu un periodo tra i pi\u00f9 bui della storia del capoluogo piceno. Lo Sforza, proveniente dalla Romagna, impieg\u00f2 solo 18 giorni per la conquista dell'intero territorio della Marca. La rapidit\u00e0 dell'occupazione fu favorita dalla resa delle cittadine marchigiane, tranne Montolmo, presa dal medesimo con l'assalto del 18 dicembre. Fu nominato da Eugenio IV gonfaloniere a vita della Santa Romana Chiesa, titolo che gli confer\u00ec il potere della riscossione di censi, tasse, gabelle e fitti. In seguito, lo stesso papa lo fregi\u00f2 della nomina di \"Marchese della Marca\". Intanto tra gli ascolani cresceva il malcontento per il governo tirannico instaurato da Giovanni Sforza, ceduto in seguito da questi al fratello uterino Rinaldo, e iniziarono a susseguirsi nella citt\u00e0 vari tentativi di ribellione soffocati puntualmente da feroci ed efferate repressioni.\nIl dominio sforzesco della Marca, che si sarebbe protratto per un quindicennio, cominci\u00f2 a incrinarsi dopo l'insurrezione di Tolentino. Bench\u00e9 sedata, questa sommossa ebbe immediata eco in un tumulto dei guelfi di Ripatransone (1442). In risposta ai disordini lo Sforza - al comando di truppe fermane particolarmente ostili ai ripani - si determin\u00f2 a invadere il castello. Vi riusc\u00ec nonostante la sua proverbiale imprendibilit\u00e0, portandovi il saccheggio e l'incendio (21-23 settembre). In seguito per\u00f2 fu costretto a ricostruirlo per la sua importanza strategica nella guerra contro Alfonso d'Aragona (1443). La scelta gli fu fatale: dopo aver cinto i ribelli in un nuovo assedio (1444), il suo esercito fin\u00ec sbaragliato da una sortita degli uomini di Santoro Pucci il 18 gennaio seguente.\nFrattanto gli animi dei rivoltosi ascolani, gi\u00e0 in subbuglio, presero definitivamente fuoco in seguito all'ordine dello Sforza di giustiziare Gioacchino Saladini. La sommossa decisiva fu organizzata da Pietro di Vanne Ciucci, signore di Castel di Luco che meditava di uccidere il tiranno, ed esplose nell'estate del 1445. Al comando di circa cento uomini, radunati tra i montanari provenienti anche da villaggi limitrofi all'Acquasantano, Ciucci part\u00ec alla volta di Ascoli nella notte tra il 9 e il 10 agosto. Una volta penetrato in citt\u00e0 si trov\u00f2 supportato anche dagli ascolani che si unirono ai suoi insorti, e assalt\u00f2 il palazzo del governatore. Nell'incursione uccise Rinaldo, insieme ad altre 24 persone presenti nella residenza tra sentinelle e servit\u00f9, e restitu\u00ec la sicurezza di Ascoli alla sovranit\u00e0 della Chiesa. Il popolo ascolano lo proclam\u00f2 liberatore della patria.\nL'insurrezione di Ascoli segn\u00f2 un altro passo verso la liberazione del Piceno, e l'azione del Ciucci, confermando la vulnerabilit\u00e0 dello Sforza, determin\u00f2 ulteriormente le restanti citt\u00e0 e castelli del territorio a sbarazzarsi della dominazione. Il 24 novembre la rivolta contro Alessandro Sforza divamp\u00f2 anche a Fermo, la citt\u00e0 che pi\u00f9 a lungo era rimasta fedele agli sforzeschi.\nAscoli, dopo la liberazione dal governo degli Sforza, al fine di riconciliare le due fazioni dei \"Bencontenti\" e dei \"Malcontenti\" ricorse alla mediazione di Giacomo della Marca sia nel 1456, sia nel 1472, ma gli interventi del religioso non produssero pace duratura fra i due schieramenti. Altra figura rilevante per il capoluogo fu quella di Domenico da Leonessa che contribu\u00ec, nel gennaio del 1458, all'istituzione del locale Monte di Piet\u00e0, il pi\u00f9 antico d'Italia.\nNel 1474 gli ascolani inviarono al papa una loro delegazione per ottenere la Libertas Ecclesiastica, gi\u00e0 concessa dalla Santa Sede ad Ancona e Jesi, per instaurare il governo repubblicano. La corte pontificia prendeva tempo, Sisto V rispose di meditare sulla richiesta mediante l'invio di una lettera agli Anziani il 22 marzo 1482. Gli ascolani ormai stanchi di attendere, non rivelarono al popolo il vero contenuto della missiva, divulgando, al contrario, che lo Stato Pontificio aveva accolto la loro istanza. Qualche tempo dopo il papa venuto a conoscenza della situazione invi\u00f2 una seconda lettera in cui chiedeva ai Magistrati di Ascoli di riportare il governo allo \u00ab\"stato primiero\"\u00bb. In seguito, il pontefice accett\u00f2 lo stato di fatto e, con la bolla del 18 luglio 1482, omolog\u00f2 la concessione. Il governo instaurato, autonomo da Roma, dur\u00f2 fino al 1502 e, sebbene, segn\u00f2 un periodo di sviluppo economico, non produsse effetti pacificatori tra le lotte interne e le agitazioni dei fuoriusciti. Tra questi si trovava anche Astolfo Guiderocchi, nobile ascolano, che riusc\u00ec a tornare in citt\u00e0 e a instaurare la sua tirannia nel 1498. La cittadinanza, per liberarsene, invoc\u00f2 l'aiuto di papa Giulio II che, nel 1504, lo sostitu\u00ec con un commissario pontificio. Il governatore, su ordine dello stesso papa, fu arrestato e condotto prigioniero nella rocca di Forl\u00ec. Ad Ascoli rimasero, per\u00f2, dei suoi sostenitori che continuarono a porre in essere disordini nella citt\u00e0. Nel Natale del 1535 si barricarono all'interno del palazzo dei Capitani del Popolo, il commissario Giambattista Quieti, per sedare la rivolta, fece dare alle fiamme l'edificio. Questo evento produsse danni sia alla struttura sia agli archivi storici custoditi all'interno del fabbricato.\nEt\u00e0 moderna.\nDurante il XVI secolo, papa Paolo III, successore di Clemente VII, si occup\u00f2 del governo ascolano nominando un nuovo commissario e oper\u00f2 per il restauro della fortezza malatestiana affidandone l'esecuzione ad Antonio da Sangallo il Giovane.\nI commissari pontifici non governarono, tuttavia, sempre con moderazione ed equit\u00e0, attirando, talvolta, le ire delle fazioni e del popolo. Un efferato episodio, a tal proposito, avvenne nel 1555, quando all'interno della sagrestia del duomo cittadino fu ucciso il vicecommissario ascolano Sisto Bezio, ricordato come un uomo \u00ab\"aspro e prepotente\"\u00bb, che disattese le direttive moderate e pacifiche indicate da Giulio III. Il pontefice stesso ordin\u00f2 la punizione dei congiurati e obblig\u00f2 il comune ascolano a versare la multa di 9 000 scudi.\nDurante il Seicento negli accadimenti della storia cittadina non si annoverano momenti di particolare rilievo. Fu un periodo relativamente tranquillo se si considera che cessarono le guerre con i territori vicini, si sopirono le lotte tra fazioni rivali e ripresero vigore le corporazioni delle arti e mestieri dell'et\u00e0 comunale.\nA questo secolo segu\u00ec il XVIII e anche nella citt\u00e0 di Ascoli arrivarono gli ideali proclamati dai rivoluzionari francesi di Libert\u00e9, \u00c9galit\u00e9, Fraternit\u00e9. Il motto del pensiero d'oltralpe fu accolto con entusiasmo dal popolo maggiormente incline e attento ai segni dei tempi che cambiano. Nel 1799 giunsero le truppe franco-cisalpine e i repubblicani locali piantarono l'albero della libert\u00e0 in piazza del Popolo, ma le loro speranze furono ben presto deluse dai comportamenti perpetrati dai francesi che depredarono chiese e conventi, smantellarono la fortezza Pia e pretesero il pagamento di forti indennizzi. Queste angherie e vessazioni determinarono le ragioni dell'insorgenza popolare contro le prepotenze subite dalla dominazione napoleonica. Contro l'oppressione e il dispotismo giacobino si levarono il popolo di Ascoli e delle montagne vicine che trovarono in Giuseppe Costantini, meglio noto come \"Sciabolone\", la loro figura di riferimento. Egli comand\u00f2 i montanari insorti contro il governo repubblicano instaurato dai francesi e condusse la guerriglia nel territorio ascolano. La sua banda divenne ben presto la pi\u00f9 nota e temibile della montagna e seppe guadagnarsi il rispetto del generale napoleonico D'Argoubet con cui sottoscrisse la pace a Mozzano del 1799.\nTra il 1820 e il 1821, il diffondersi delle societ\u00e0 segrete coinvolse alcuni cittadini ascolani che seguirono il generale Pepe contro gli austriaci. Nel 1824 Ascoli fu prescelta come sede capoluogo di una delle sei delegazioni della regione Marche. Seguirono drammatici anni compresi tra il 1848 e il 1849 quando, dopo l'occupazione austriaca fu riconsegnata al governo della Santa Sede. Nel biennio spesso si tennero in citt\u00e0 manifestazioni patriottiche e partenze di contingenti di cittadini volontari alla volta della Lombardia per la difesa di Roma.\nEt\u00e0 contemporanea.\nCon l'avvento di Napoleone (fine XVIII-inizio XIX secolo) lo Stato della Chiesa fu smembrato fra gli stati satelliti della Francia e lo stesso Impero francese. Il Piceno, unito ai territori di Fermo e (inizialmente) Camerino, form\u00f2 la suddivisione amministrativa del dipartimento del Tronto, prima nella Repubblica Romana e poi nel Regno d'Italia. Il dipartimento aveva per capoluogo Fermo, mentre Ascoli era sede di un distretto suddiviso nei cantoni di Ascoli, Montalto e Offida.\nIntervenuta la Restaurazione, il papa Pio VII riform\u00f2 la pubblica amministrazione dello Stato della Chiesa con \"motu proprio\" \"Quando per ammirabile disposizione\" del 6 luglio 1816, suddividendo il territorio pontificio in diciassette delegazioni apostoliche pi\u00f9 la comarca di Roma. Le delegazioni o province erano distinte in tre classi. Il territorio marchigiano fu ripartito in sei delegazioni: Camerino, Urbino e Pesaro, Ancona, Macerata, Fermo e Ascoli.\nIl \"motu proprio\" di Leone XII datato 5 ottobre 1824 dispose la riunione di otto delegazioni pontificie in quattro nuove province: Spoleto e Rieti, Viterbo e Civitavecchia, Macerata e Camerino, Fermo e Ascoli. Tuttavia, il riparto territoriale definitivo fu emanato solo con il successivo \"motu proprio\" del 21 dicembre 1827, che precis\u00f2 i confini della delegazione di Fermo e Ascoli scorporandone Gualdo, Loro, Mogliano, Petriolo e Sant'Angelo in Pontano e aggregandovi Montegranaro, Monte San Pietrangeli e Sant'Elpidio a Mare. Ristabil\u00ec inoltre il tribunale di Ascoli, soppresso tre anni prima. Le nuove delegazioni riunite si aggiungevano all'unica delegazione \u201cbicipite\u201d preesistente (quella di Urbino e Pesaro); la doppia denominazione corrispondeva a un preciso assetto amministrativo, poich\u00e9 il delegato risiedeva in uno dei capoluoghi, mentre nell'altro era previsto un luogotenente con funzioni specifiche. Nella provincia di Fermo e Ascoli il delegato era insediato a Fermo. In ogni delegazione l'amministrazione dei comuni prevedeva un consiglio comunale (composto da un numero di membri proporzionale alla popolazione residente) e una magistratura.\nIn questo modo si definirono i confini della provincia di Ascoli Piceno che sarebbero stati ereditati dal Regno d'Italia, salvo soltanto il regolamento di confini con il Regno delle Due Sicilie che nel 1852 determin\u00f2, tra l'altro, la cessione di Ancarano. L'unit\u00e0 della provincia venne per\u00f2 a cessare con Gregorio XVI, che divise nuovamente Ascoli da Fermo. In seguito papa Pio IX, con l'editto del 22 novembre 1850 redatto dal cardinal Giacomo Antonelli dando seguito al \"motu proprio\" emesso dal pontefice il 12 settembre 1849, riform\u00f2 il sistema delle delegazioni prevedendo quattro legazioni pi\u00f9 il circondario di Roma. La Legazione delle Marche era a sua volta suddivisa nelle tradizionali sei delegazioni istituite da Pio VII (Urbino e Pesaro, Ancona, Macerata con Loreto, Camerino, Fermo, Ascoli). L'atto distingueva cinque classi di comuni in base alla popolazione residente, rappresentata proporzionalmente dal numero dei consiglieri nominati. Come gi\u00e0 previsto anche nell'editto del 1816, i consiglieri erano scelti dal delegato, approvati dal Cardinal Prefetto della Consulta e sottoposti al parere della Congregazione.\nL'Unit\u00e0 d'Italia determin\u00f2 di nuovo la riunione delle due province, ma questa volta il capoluogo fu individuato nella citt\u00e0 di Ascoli Piceno, mentre Fermo restava sede di un circondario. Vittorio Emanuele II, con il regio decreto n. 4302, del 19 settembre 1860, nominava Lorenzo Valerio, politico piemontese e governatore della provincia di Como, quale \u00ab\"Nostro Commissario Generale straordinario nelle Provincie delle Marche\"\u00bb. Questi dipendeva dal Ministero dell'Interno e aveva \u00ab\"sottoposte a se tutte le autorit\u00e0 nelle provincie delle Marche\"\u00bb. Valerio, accettata la carica, stabil\u00ec per le giornate del 4 e 5 novembre 1860 le consultazioni per il Plebiscito che avrebbe accolto, con il favore del 99,1 dei voti validi, l'annessione delle Marche al Regno di Sardegna, come emesso dal successivo regio decreto n. 4500, emanato il 17 dicembre 1860. A questo segu\u00ec il regio decreto n. 4495 di Eugenio di Savoia-Villafranca del 22 dicembre 1860 istitutivo della provincia di Ascoli che fu nominata capoluogo e divenne una delle provincie della regione. Il territorio di competenza fu composto da due circondari quello di Ascoli e quello di Fermo, suddivisi a loro volta rispettivamente in sei e sette mandamenti, i primi rappresentati da diciotto consiglieri provinciali e i secondi da ventidue. Al decreto fu unita la relazione redatta dall'allora ministro dell'Interno Marco Minghetti che spiegava le ragioni del dispositivo contenuto nel documento. La scelta ricadde sulla citt\u00e0 ascolana per l'ubicazione della sua centralit\u00e0 geografica e strategica idonea a controllare il territorio del versante centrale che affaccia sul mare Adriatico compreso tra il Chienti e il Vomano. Lo stesso decreto descriveva Ascoli come una citt\u00e0 garantista degli ideali patriottico-risorgimentali e di dimostrata fede liberale. Le ragioni profilate non furono ben accolte e condivise dai fermani che manifestarono il loro malcontento per la scelta del capoluogo e forti della loro maggioranza numerica di rappresentanti, appigliandosi al secondo articolo del decreto, si avvalsero della facolt\u00e0 di proporre al governo, durante la prima sessione del consiglio provinciale, di cambiare la sede da Ascoli a Fermo.\nArgomentarono adducendo varie motivazioni tra cui quella riguardante i territori dell'ex regno borbonico. Nelle intenzioni del decreto Minghetti (22 dicembre 1860) la nuova provincia avrebbe dovuto includere anche parte del Teramano, ma il progetto rest\u00f2 lettera morta. I consiglieri fermani rivendicarono la riunione dei mandamenti di Accumoli, Amatrice e Ancarano alla provincia di Ascoli sebbene la decisione non ebbe esito positivo per il veto posto dalle autorit\u00e0 governative. Nella vivace riunione consigliare del 13 marzo 1862 i fermani trattarono nuovamente per ottenere lo spostamento del capoluogo nella loro citt\u00e0. Il testo conclusivo del verbale della seduta di quel Consiglio Provinciale evidenziava l'importanza delle ragioni storiche, economiche, sociali e topografiche (in quanto Ascoli trovandosi sul tracciato della via Salaria garantiva un rapido collegamento con la capitale) affinch\u00e9 la nomina restasse alla citt\u00e0. Le polemiche si trascinarono ancora in molte sedute e anche negli anni successivi. Il circondario di Fermo fu soppresso nel 1927 dalla riforma amministrativa fascista.\nIl XX secolo e soprattutto il secondo dopoguerra videro in provincia l'espansione della citt\u00e0 di San Benedetto del Tronto, che grazie alla pesca e alle attivit\u00e0 collaterali acquist\u00f2 sempre maggiore importanza sul territorio e a livello nazionale. Contestualmente crebbe la vitalit\u00e0 industriale della valle del Tronto, che divenne un agglomerato urbano senza quasi soluzione di continuit\u00e0 (snodantesi tra il capoluogo e Porto d'Ascoli nei centri di Marino del Tronto, Campolungo, Villa Sant'Antonio, Villa San Giuseppe, Pagliare, Stella, Centobuchi) e assurse a fulcro dell'economia provinciale.\nIl territorio della provincia ascolana ha subito una drastica decurtazione nell'anno 2004, quando con la legge 11 giugno dello stesso anno, n. 147, Fermo \u00e8 divenuta capoluogo dell'omonima nuova provincia operante dal 2009. Il territorio fermano ha riunito un totale di 40 comuni di cui 38 a nord dell'Aso e due a sud del medesimo fiume (Pedaso e Campofilone) sotto una nuova amministrazione. Questa variazione ha ricostituito il territorio fermano in confini parzialmente diversi da quelli del 1860.\nUltimamente si \u00e8 parlato pi\u00f9 volte di una possibile annessione dei comuni teramani della Val Vibrata e di Valle Castellana e dei comuni laziali di Accumoli e Amatrice alla provincia di Ascoli Piceno. Il 7 luglio 2010 \u00e8 stata presentata a Nereto la richiesta di annessione dei 12 comuni vibratiani alla provincia marchighiana tramite referendum. Un primo tentativo di avvicinamento di Amatrice ad Ascoli Piceno \u00e8 quello della partecipazione del primo alla Quintana del 2011.\nDal 2020 il capoluogo, Ascoli Piceno, \u00e8 superato per popolazione comunale da San Benedetto del Tronto.\nOnorificenze.\nLa provincia di Ascoli Piceno \u00e8 tra gli enti decorati al valor militare per la guerra di liberazione, insignita il 9 aprile 1973 della Medaglia d'oro al valor militare per la propria attivit\u00e0 nella lotta partigiana durante la seconda guerra mondiale:\nCultura.\nIl dialetto.\nNel multiforme panorama dei dialetti marchigiani le parlate picene o aso-truentine costituiscono un gruppo afferente al tipo abruzzese (meridionale intermedio) piuttosto che a quello mediano. Nei comuni settentrionali, per\u00f2, l'influsso marchigiano si fa schietto e lungo la Valdaso determina una fascia di parlate chiaramente ascrivibili, seppur con qualche peculiarit\u00e0, al maceratese-fermano-camerte. Alcuni comuni di confine, come Montalto delle Marche, possono presentare una bipartizione del proprio vernacolo fra il modello ascolano e quello fermano.\nComplessivamente i dialetti del Piceno si dividono in tre sottogruppi eterogenei, tutti comunque caratterizzati da un complesso vocalismo. Il truentino (tipo sambenedettese), specialmente litoraneo, \u00e8 in questo senso la variante estrema, potendo giungere a una piena rotazione delle vocali toniche. Risalendo la valle del Tronto si intensificano gli influssi del capoluogo, che sconfinano anche nei comuni limitrofi del teramano, caratterizzandosi per la sistematica dittongazione metafonetica. Il gruppo nordorientale di transizione, infine, deve alla sua posizione geografica la realizzazione in alcuni dialetti (ripano, ma su questa scia anche cossignanese e grottese) di un esito inusuale: si tratta infatti del primo e pi\u00f9 clamoroso caso riconosciuto di declinazione del verbo nelle lingue romanze. La scoperta di questo fenomeno si deve a uno studioso locale, il montefiorano Francesco Egidi, che fu anche autore di un \"Dizionario dei dialetti piceni fra Tronto e Aso\".\nMonumenti e luoghi d'interesse.\nLa cattedrale di Ascoli Piceno, il battistero di San Giovanni, la chiesa dei Santi Vincenzo e Anastasio e la chiesa di Sant'Agostino di Montalto delle Marche sono considerati monumento nazionale italiano.\nEconomia.\nFra le diverse aree industriali della provincia, le maggiori sono quella che si sviluppa da Campolungo a Centobuchi, lungo la Valle del Tronto, in cui sono presenti numerose aziende di carattere nazionale e internazionale con stabilimenti produttivi attivi nella gomma, carta, prodotti farmaceutici si evidenziano la produzione di elicotteri, quella di mobili per bagno e la trasformazione dei prodotti ortofrutticoli. Di notevole interesse economico sono anche le svariate attivit\u00e0, sia al dettaglio sia all'ingrosso. Nell'economia agricola prevalgono la produzione dell'olio e la vitivinicoltura, si producono il Rosso Piceno (novello e Superiore) il Falerio dei Colli Ascolani, Vino Pecorino. Diversi gli allevamenti di suini, avicoli, bovini e ovini.\nDi notevole importanza \u00e8 il Porto di San Benedetto del Tronto, l'unico nella provincia, un polo peschereccio e turistico di primaria importanza nazionale, per decenni \u00e8 stato il principale porto peschereccio d'Italia, di vitale importanza era la pesca oceanica, quella sambendettese era una delle marinerie pi\u00f9 forti nel mondo con la sua flottiglia di 90 pescherecci oceanici, sebbene in continuo calo, il porto e la marineria sambenedettese, per quantit\u00e0 di pesce pescato e numero di pescherecci e uno dei maggiori mercati ittici d'Italia.\nTurismo.\nIl turismo nella provincia \u00e8 soprattutto balneare, di notevole importanza \u00e8 la Riviera delle Palme, rappresenta uno dei maggiori poli turistici dell'Italia centrale, denominazione turistica che individua il tratto di costa marchigiana che va da Cupra Marittima alla foce del Tronto, caratterizzata dalla presenza dalla variet\u00e0 di migliaia di palme. Confluiscono nel consorzio turistico non solo le localit\u00e0 balneari, vi sono localit\u00e0 dell'entroterra fra le quali Acquaviva Picena, Monteprandone, Offida e Ripatransone; che si sviluppano nelle vicinanze delle localit\u00e0 principali San Benedetto del Tronto e Grottammare. Ascoli Piceno, citt\u00e0 ricca di arte, \u00e8 la principale localit\u00e0 del turismo culturale. Il turismo montano \u00e8 rappresentato dalla catena montuosa dei Monti Sibillini, con una lunghezza da nord a sud di circa 40\u00a0km, presentano numerose cime che superano i 2 000 m di altitudine, come la maggiore del gruppo, il monte Vettore. il turismo montano \u00e8 in forte calo in provincia, dovuto al Terremoto del Centro Italia del 2016 e del 2017, che ha devastato tutte le principali localit\u00e0 della comunit\u00e0 montana dell'alto ascolano.\nSociet\u00e0.\nEvoluzione demografica.\nDopo lo scorporo della Provincia di Fermo la popolazione \u00e8 passata da 350 000 a circa 198 000 abitanti;\nconsiderando soltanto la superficie attuale della Provincia di Ascoli Piceno, dall'Unit\u00e0 d'Italia a oggi ogni censimento decennale ha registrato un incremento della popolazione.\nComuni.\nAppartengono alla provincia di Ascoli Piceno i seguenti 33 comuni:\nGemellaggi.\nLa provincia di Ascoli Piceno \u00e8 gemellata con:"}
{"id": "3464", "revid": "125958839", "url": "https://it.wikipedia.org/wiki?curid=3464", "title": "Provincia di Macerata", "text": "La provincia di Macerata \u00e8 una provincia italiana di abitanti della regione Marche, con capoluogo Macerata.\nGeografia fisica.\nCon i suoi di superficie la provincia di Macerata \u00e8 la pi\u00f9 estesa delle Marche dal 2009, anno nel quale ci fu il distacco dei sette comuni dell'Alta Valmarecchia dalla provincia di Pesaro e Urbino.\nLa provincia a est \u00e8 bagnata dal mare Adriatico e confina a ovest con la regione Umbria (provincia di Perugia). Dal 2004 (anno di istituzione della provincia di Fermo) \u00e8 inoltre l'unica provincia delle Marche a confinare con altre tre della stessa regione: Ancona a nord, Ascoli Piceno a sud ovest e Fermo a sud. La giurisdizione maceratese si estende oltre lo spartiacque appenninico ai territori dell'Alta Valnerina (Vissano): \u00e8 questo il principale \u201csconfinamento\u201d delle Marche oltre le proprie frontiere geografiche naturali.\nIl territorio \u00e8 prevalentemente collinare (67,7%), per il resto \u00e8 montuoso (32,3%). L'Appennino e il Subappennino maceratese sono sede di tre unione di comuni montani: Unione Montana Potenza Esino Musone, Unione Montana Marca di Camerino, e Unione Montana dei Monti Azzurri.\nLa provincia deriva dall'omologa delegazione apostolica dello Stato della Chiesa, che nel 1860 il decreto Minghetti estese annettendole la provincia di Camerino e il comune di Visso. Nel corso degli anni aveva subito numerose modifiche territoriali, in particolare cessioni a favore di Ancona.\nNel 1929 ricevette dalla provincia di Perugia il comune di Visso.\nEconomia.\nCome nel resto della regione, in questa provincia sono molte le aziende piccole ma altamente specializzate. Rilevante \u00e8 il settore calzaturiero. \u00c8 stata istituita nel 2006 la Banca della provincia di Macerata.\nInfrastrutture e trasporti.\nLa provincia di Macerata prima dei tempi dell'automobile era attraversata dalle strade storiche che portavano a Roma; alcune di queste sono molto antiche. La pi\u00f9 importante era la lauretana, che da Foligno entrava, attraverso il valico di Colfiorito (luogo che un tempo ospitava la citt\u00e0 di Plestia), nelle Marche in Serravalle di Chienti e, raggiunta Tolentino lungo la val di Chienti, si dirigeva verso il santuario mariano di Loreto e da l\u00ec al porto di Ancona.\nCon l'arrivo dei treni il tracciato Roma-Ancona attraverso il Valico di Fossato di Vico-Fabriano-Vall'Esina tolse le ambizioni della provincia di vedere realizzata una arteria ferroviaria che collegasse direttamente la capitale riparando, attorno al 1885, con una linea che si separa ad Albacina, poco dopo Fabriano direzione Ancona, e arriva a Civitanova Marche in collegamento con l'altra importante Ferrovia Adriatica dopo aver attraversato con forti acclivit\u00e0 il capoluogo provinciale Macerata e altre importanti citt\u00e0 della provincia come Matelica, San Severino Marche, Tolentino, Corridonia, Montecosaro. Camerino era collegata con questa ferrovia a Castelraimondo con la Ferrovia Castelraimondo-Camerino oggi dismessa e smantellata sostituita con servizio corriera.\nIn tempi recenti le migrazioni verso la costa con la nascita, sempre in questi luoghi, di numerose industrie, ha un po' isolato l'interno della provincia dove mancano strade veloci. Pertanto la costruzione dell'A 14 \u00e8 stata compensata in parte dalla superstrada Civitanova Marche-Foligno lungo la val di Chienti. Il resto delle altre vallate \u00e8 carente di collegamenti stradali veloci e vive ancora con le stesse strade statali storiche.\nPio Sodalizio dei Piceni.\nL'Amministrazione provinciale, come le omologhe amministrazioni delle altre provincie della Regione Marche, designa i propri rappresentanti in occasione del rinnovo degli organi sociali del Pio Sodalizio dei Piceni in Roma, fondato nel Seicento dal marchigiano Cardinal Giovanni Battista Maria Pallotta.\nCultura.\nIl dialetto.\nNella provincia di Macerata si parla quasi ovunque il dialetto maceratese-fermano-camerte, e solamente presso Porto Recanati la parlata va invece ricondotta al dialetto anconitano. Esistono poi diverse varianti di transizione tra maceratese e anconetano in localit\u00e0 quali Recanati, Montefano, Cingoli, ecc.\nComuni.\nAppartengono alla provincia di Macerata 55 comuni:\nComuni pi\u00f9 popolosi.\nDi seguito sono elencati i comuni con pi\u00f9 di 5\u00a0000 abitanti."}
{"id": "3465", "revid": "466539", "url": "https://it.wikipedia.org/wiki?curid=3465", "title": "Provincia di Pesaro e Urbino", "text": "La provincia di Pesaro e Urbino \u00e8 un ente locale territoriale delle Marche che conta abitanti. Il capoluogo di provincia \u00e8 Pesaro, dove si trova la sede dell'amministrazione provinciale. La sigla della provincia \u00e8 dal 1999 \u00abPU\u00bb; in precedenza essa era \u00abPS\u00bb, quando le rivendicazioni di Urbino (che all'epoca era co-capoluogo) furono accolte con la variazione della sigla. La provincia conta 50 comuni.\nAffacciata ad est sul mar Adriatico, confina a nord con l'Emilia-Romagna (provincia di Rimini) e con la Repubblica di San Marino, a sud-est con la provincia di Ancona, a sud-ovest con l'Umbria (provincia di Perugia), e a ovest con la Toscana (provincia di Arezzo). Corrisponde in gran parte alla regione storico-geografica del ducato di Urbino. Secondo alcune fonti, da un punto di vista strettamente geografico, il nord della provincia di Pesaro e Urbino, dalle pendici meridionali del monte Carpegna fino al promontorio di Focara, fa parte della Romagna. Secondo altre fonti, invece, il confine geografico ricalca quello amministrativo, nessuna zona del territorio provinciale risulta appartenente geograficamente alla Romagna e la foce del fiume Tavollo \u00e8 dunque confine sia geografico, sia amministrativo.\nAnche il resto della provincia, pur essendo geograficamente parte dell'Italia centrale, \u00e8 legato storicamente, culturalmente e linguisticamente alla Romagna e all'Italia settentrionale, . Alcuni studi geoeconomici inseriscono Pesaro, polo urbano principale della provincia, nell'area metropolitana Rimini-Cesena-Pesaro. Secondo altre fonti, invece, Pesaro appartiene all'area metropolitana definita \"citt\u00e0 lineare adriatica\", che comprende tutte le citt\u00e0 costiere della provincia di Rimini, delle Marche, dell'Abruzzo e del Molise.\nIn provincia si parla comunemente l'italiano, ma \u00e8 anche largamente diffuso per cultura e tradizione il gallo-piceno. Esso appartiene al gruppo linguistico gallo-italico, come il romagnolo, l'emiliano, il lombardo, il piemontese e altri dialetti o lingue settentrionali. Le sue caratteristiche peculiari variano da zona a zona. Il gallo-italico della provincia, quello del circondario di Senigallia, del Conero (in provincia di Ancona) e della provincia di Massa e Carrara, sono i pi\u00f9 meridionali del gruppo e le zone in cui sono diffusi sono le uniche del Centro Italia statistico ove si parli un idioma italiano settentrionale. \nStoria.\n\u00c8 una delle province storiche italiane. Prima della nascita dello Stato italiano ha avuto diverse denominazioni: Ducato di Montefeltro, poi Dipartimento del Metauro con Napoleone e poi ancora Delegazione apostolica di Urbino e Pesaro con lo Stato Pontificio. Essa rappresenta un crocevia tra le Marche e le vicine Umbria, Toscana e Romagna.\nLa provincia di Pesaro e Urbino \u00e8, almeno fin dalle invasioni celtiche della fine del V secolo a.C., punto di passaggio economico e culturale tra l'Italia peninsulare e quella padana e il suo territorio fu parte della Gallia Cisalpina fino alla conquista romana, avvenuta nel 295 a.C. con la battaglia del Sentino ai danni dei Galli Senoni.\nDopo la vittoria i romani istituirono l\"Ager Gallicus\", di cui facevano parte i territori compresi tra Rimini e la parte delle attuali Marche situata a nord dell'Esino e per controllare il quale fondarono sulla costa le colonie romane di \"Sena Gallica\" (Senigallia), \"Ariminum\" (Rimini), \"Pisaurum\" (Pesaro) e \"Fanum Fortunae\" (Fano). Il confine politico di Roma fu per\u00f2 spostato al fiume Rubicone solo nel periodo della dittatura di Silla (circa 80 a.C.), quando alla Gallia Cisalpina fu dato status di provincia vera e propria.\nAttraverso il territorio della provincia passavano sia la cosiddetta Protoflaminia, che da Camerino e Sassoferrato raggiungeva la costa a Senigallia, sia l'asse principale della via Flaminia, nata per unire Roma - attraverso Narni, Terni, Bevagna, Spoleto, Foligno, Nocera Umbra, Fano e Pesaro - a Rimini e ai mercati della Pianura Padana.\nNel medioevo barbarico il territorio della provincia fece parte dell'Esarcato di Ravenna, cio\u00e8 la circoscrizione che comprendeva i residui territori conquistati dai bizantini nella Guerra gotica che non passarono sotto il dominio longobardo (e per questo denominati \"Rom\u00e0nia\" in latino tardo, da cui l'attuale Romagna, nel senso di facenti parte dell'Impero Romano d'Oriente). Questo territorio era ricompreso nelle due pentapoli marittima ed annonaria e, dopo un breve periodo di dominazione longobarda sotto Astolfo (751-754), fu quindi parte integrante del nascente Stato Pontificio dopo la \"Promissio Carisiaca\" del 754 (la cosiddetta \"Donazione di Pipino\").\n\u00c8 solo nel 1210 che i territori delle due pentapoli si separano nominalmente dalla Romagna, con cui avevano condiviso i precedenti secoli di storia, e si fondono con la Marca Fermana nell'istituzione della Marca anconitana, creata da papa Innocenzo III nel 1210 a seguito della ripartizione in province dello Stato Pontificio. Durante il periodo dell'indipendenza comunale il potere centrale papale (cos\u00ec come quello di Ancona nei confronti del resto del territorio) fu per\u00f2 assai blando, per non dire solo teorico, e venne rafforzato e consolidato solo a seguito dell'attivit\u00e0 del cardinale Albornoz nel XIV secolo, anche se di nuovo indebolito dal fiorire del Ducato di Urbino.\nLa storia medievale e rinascimentale della provincia \u00e8 fortemente legata alle vicende delle potenti famiglie nobiliari che si contesero il nord delle attuali Marche ed il sud dell'attuale Romagna, facenti perno sulla regione storica del Montefeltro e cio\u00e8, tra le principali, appunto i Montefeltro, i Malatesta, i della Rovere, gli Sforza. I destini geografici e le peculiari caratteristiche, ancora oggi vive, delle genti di queste terre non possono essere compresi se non si analizzano anche le intricate vicende di queste famiglie.\nIn particolare fu nel 1220 che i Montefeltro, gi\u00e0 signori ghibellini di San Leo e di Carpegna, ottennero da Federico II di Svevia anche la signoria di Urbino e da allora il prestigio della citt\u00e0 crebbe costantemente. L'antica contea di Urbino divenne ducato nel 1443, raggiunse l'apogeo sotto Federico da Montefeltro e la massima espansione con Francesco Maria I Della Rovere a cui si deve l'annessione di Pesaro.\nLa provincia di Pesaro e Urbino corrisponde grossomodo a quello dell'antico Ducato di Urbino, fatta eccezione per Senigallia (ora in provincia di Ancona), Gubbio (ora in Umbria) e i sette comuni secessionisti della Val Marecchia passati in Emilia-Romagna a seguito del referendum del 2009. Nell'organizzazione amministrativa dello Stato della Chiesa, il territorio provinciale coincideva con quello della delegazione apostolica di Urbino e Pesaro, poi divenuta, nel 1860, \"provincia di Urbino e Pesaro\", una delle sei province in cui allora risultavano suddivise le Marche. In vista dell'unit\u00e0 d'Italia, l'assetto territoriale marchigiano fu riformato con il \"decreto Rattazzi\" (decreto 22 dicembre 1860 n. 4495), che ridusse a quattro il numero delle province e che dispose altres\u00ec la ridenominazione dell'ente in \"provincia di Pesaro e Urbino\".\nLa provincia originaria includeva il territorio di 9 comuni dell'alta valle del fiume Marecchia e della Val Conca, in quanto parte del Montefeltro e del Ducato di Urbino, che, il 6 luglio 1816, fu ricompresa \"motu proprio\" da Pio VII nella delegazione di Urbino e Pesaro. Nel 2009, San Leo, Novafeltria, Maiolo, Talamello, Pennabilli, Casteldelci, Sant'Agata Feltria, a seguito di referendum consultivi nei territori comunali e di approvazione di legge ordinaria che accoglieva il risultato favorevole delle consultazioni, sono stati distaccati dalle Marche e aggregati all'Emilia-Romagna. In quell'occasione si \u00e8 verificata, quindi, la prima variazione di confini regionali per iniziativa referendaria nella storia dell'Italia repubblicana. Le Marche proposero ricorso alla Corte costituzionale, ritenendo che il Parlamento avesse indebitamente ignorato il parere negativo della regione; nel luglio 2010 la Corte si pronunci\u00f2 sul ricorso giudicandolo infondato. Nel 2021, la provincia pesarese dovette cedere a quella riminese altri due comuni, Montecopiolo e Sassofeltrio, per i quali il referendum sul distacco dalle Marche, tenutosi nel 2007, aveva avuto esito positivo.\nAl medesimo scopo, altri comuni del pesarese-urbinate, come Monte Grimano Terme e Mercatino Conca, avevano promosso nello stesso anno una consultazione, nella quale la maggioranza dei votanti si era espressa a favore del quesito, ma il quorum non era stato raggiunto.\nLo stemma della provincia \u00e8 costituito da uno scudo diviso in due, in ogni parte \u00e8 riportato lo stemma delle citt\u00e0 di Pesaro e Urbino.\nDal 31 luglio 1991 al 16 febbraio 2015, ai sensi dell'articolo 1 del vecchio Statuto provinciale del 1991, la Provincia di Pesaro e Urbino aveva \"per sedi di capoluogo le Citt\u00e0 di Pesaro e di Urbino con le funzioni loro assegnate dal Decreto medesimo\", mentre ai sensi dell'articolo 3 del Regolamento del Consiglio (\"Sede del Consiglio provinciale\"), il Consiglio provinciale aveva sede sia a Pesaro che nella sede dell'Amministrazione provinciale di Urbino. La designazione di Urbino come co-capoluogo fu anche oggetto della sentenza n. 237/2013 della Corte costituzionale, che riconobbe la validit\u00e0 di tale designazione.\nCon l'entrata in vigore dell'attuale statuto provinciale del 2015, il capoluogo \u00e8 ora individuato nella sola citt\u00e0 di Pesaro, ove hanno sede gli uffici amministrativi.\nLa provincia possiede una densit\u00e0 demografica che \u00e8 pari a 130,11 abitanti per km\u00b2, dai 132 del 2008, anche se risulta comunque essere inferiore alla media nazionale. Nella provincia di Pesaro e Urbino solo due comuni degli attuali 50, rispetto ai 67 precedenti, hanno una popolazione superiore ai 20.000 abitanti, facendo registrare un valore del grado di urbanizzazione pari al 41,5%, valore anch'esso minore del dato medio italiano e di quello del Centro Italia, e che colloca la provincia in 55\u00aa posizione nella relativa graduatoria. Lo studio della piramide dell'et\u00e0 della popolazione mette in evidenza una eccedenza della quota di ultrasessantacinquenni (stabile al 21,5%) rispetto alla media italiana (20%) ed in linea rispetto a quella del Centro Italia (21,4%). Notevole \u00e8 inoltre la percentuale di maschi presenti sul territorio della provincia (49,1%, 20\u00b0 valore pi\u00f9 alto tra tutte le province). Stabile rispetto al precedente semestre rimane la presenza di stranieri residenti con 7.672 stranieri ogni 100\u00a0000 abitanti, di cui il 78,1% extracomunitari con regolare permesso di soggiorno e posizionando la provincia stabile al 26\u00ba posto nella relativa graduatoria arrestando il trend in leggera flessione rispetto ai precedenti periodi.\nGeografia fisica.\nForeste e boschi.\nAlcuni fattori, come la densit\u00e0 di popolazione relativamente media della provincia, la presenza di vasti ambienti isolati e ad altimetria piuttosto elevata (soprattutto nell'appennino pi\u00f9 interno), l'istituzione di diverse aree naturali protette, un certo grado di rispetto degli abitanti per i luoghi naturali (seppur in pochi casi compromessi da infrastrutture e costruzioni), hanno permesso la conservazione di numerose specie animali e vegetali.\nTra la popolazione faunistica del pesarese-urbinate, estremamente varia, si possono ricordare alcune specie particolarmente numerose: gli ungulati (cervi, caprioli, le lepri, le volpi, gli scoiattoli, i cinghiali e numerosi uccelli, tra cui cardellini, gufi, falchi, aquile e infine, nei monti del Furlo il lupo.\nIl gufo comune, che si trova principalmente nei boschi alpini e centro-nord appenninici, in provincia \u00e8 presente soprattutto nei rimboschimenti dei monti delle Cesane.\nIl territorio del pesarese-urbinate \u00e8 ricoperto per circa il 50% da boschi. Le tipiche essenze provinciali sono la roverella, il cerro, gli ostrieti (ornielli) e i carpini neri. Nei versanti pi\u00f9 elevati esso \u00e8 composto principalmente da faggi, qualche rimboschimento di conifere (soprattutto pinus nigra e pinus silvestris impiantati nel dopoguerra), abeti, aceri e frassini. I boschi presenti in provincia sono un'importante fonte di reddito, oltre che per il turismo, anche per lo sfruttamento, regolamentato da legge regionale, a scopo casalingo (come legna da ardere).\nNel pesaro-urbinate sono state istituite tre aree naturali protette):\nFunghi e tartufi.\nIl territorio della provincia di Pesaro e Urbino \u00e8 una delle zone vocate per eccellenza allo sviluppo naturale dei funghi epigei ed ipogei.\nLa provincia organizza numerosi corsi per la valorizzazione del patrimonio fungino, tra i pi\u00f9 consistenti in Italia. I principali funghi ritrovabili in provincia sono:\nAnche se sono presenti numerose altre specie. I funghi, nella loro generalit\u00e0, sono un prodotto eccelso che madre natura offre e risultano essere una voce importante anche sotto l'aspetto sociale, economico e del tempo libero. Il tartufo \u00e8 sicuramente uno dei funghi pi\u00f9 importanti del territorio che prolifera nel territorio altocollinare e montano della provincia, sia per quantit\u00e0 e qualit\u00e0 che per le tante le specie commerciabili. Si veda il celeberrimo tartufo bianco di Acqualagna o i mercati di tartufi legati alle cittadine di Sant'Angelo in Vado e Pergola ecc.\nMonti.\nAndando dal mare verso l'entroterra si assiste ad un successivo innalzamento dei rilievi montuosi, fino ad arrivare all'appennino umbro-marchigiano. Attraverso la Gola del Furlo, si presenta il principale sistema montuoso della provincia, il Gruppo del Catria.\nI monti pi\u00f9 importanti della Provincia sono:\nFiumi.\nI fiumi principali che attraversano il territorio provinciale sono, da nord:\nMare.\nLa provincia confina ad est con il Mar Adriatico. I comuni che si affacciano su di esso sono quattro, da nord verso sud nell'ordine: Gabicce Mare, Pesaro, Fano e Mondolfo.\nClima.\nIl clima del pesarese-urbinate pu\u00f2 essere definito di transizione tra il clima appenninico e quello continentale. Le temperature di gennaio sono comprese da 1\u00a0\u00b0C ai -5\u00b0 mentre in estate sui 20\u00a0\u00b0C-25\u00a0\u00b0C anche pi\u00f9.\nA partire dalle fasce altimetriche pi\u00f9 basse, il clima pu\u00f2 essere suddiviso in quattro grandi aree:\nInfrastrutture e trasporti.\nFerrovie.\nLe stazioni di Pesaro e, in minor misura di Fano e di Marotta-Mondolfo, sono di transito per la ferrovia Bologna-Ancona.\nLa ferrovia Fano-Urbino, che collegava la costa all'interno, fu chiusa nel 1987. Movimenti per la salvaguardia delle ferrovie, ambientalisti e per la mobilit\u00e0 sostenibile chiedono da anni la riapertura sotto forma di metropolitana leggera. La giunta provinciale in carica ha nel 2011 richiesto, al contrario, a Regione Marche e Ministero competente il definitivo smantellamento.\nLa linea Pergola-Fabriano, che collegava i due centri rispettivamente del pesarese e dell'anconetano, \u00e8 stata chiusa nel 2013 e riaperta il 26 settembre 2021 con la corsa inaugurale effettuata con treno storico composto da carrozze terrazzini e locomotiva diesel D345.\nStrade.\nParallela alla costa corre l'Autostrada A14 Adriatica, che permette il collegamento diretto di Taranto con Bologna. Attualmente la sede stradale \u00e8 a tre corsie per senso di marcia.\nStatali e provinciali.\nIl pesaro-urbinate \u00e8 terra di attraversamento tra l'Italia settentrionale e quella centrale.\nGli assi principali di comunicazione stradale sono l'Autostrada A14 adriatica e la Strada europea E78 (Grosseto-Fano, parzialmente completata), che si sviluppano lungo la Valle del Metauro.\nPoich\u00e9 l'autostrada si caratterizza per un grande traffico di mezzi pesanti, \u00e8 obiettivo primario della provincia e della regione semplificare pesantemente il traffico su gomma, favorendo la terza corsia su tutta l'Autostrada A14 da Pedaso a Rimini nord.\nParallela all'autostrada si trova la SS 16, mentre la SS 3 Flaminia va da Fano verso Roma attraversando l'entroterra. Altra statale importante \u00e8 la SS 73 bis e parte di essa \u00e8 superstrada.\nNumerose sono le strade provinciali, facendo coprire alla provincia 1.601 chilometri di strade di competenza.\nAeroporti.\nIn provincia \u00e8 presente l'aeroporto di Fano, aeroporto civile di aviazione generale. Gli aeroporti nazionali ed internazionali di riferimento sono quello di Rimini, a 30\u00a0km di distanza da Pesaro, quello di Ancona a 60\u00a0km e quello di Bologna a 150\u00a0km.\nComuni principali.\nI comuni pi\u00f9 popolati sono:\nLa maggior parte degli abitanti \u00e8 concentrata a Pesaro e Fano che da sole ospitano oltre il 43% della popolazione dell'intera provincia.\nIl comune meno esteso ed il meno abitato sono rispettivamente Gabicce Mare e Frontino. Urbino e Cagli rappresentano rispettivamente il 2\u00ba e 3\u00ba comune pi\u00f9 esteso della regione, soltanto dietro il comune di Fabriano.\nIn generale la provincia ha una media di 6\u00a0105 abitanti e 43,52\u00a0km\u00b2 per comune.\nComuni sparsi.\nNella provincia di Pesaro e Urbino sono presenti 5 comuni sparsi:\nComuni con exclavi.\nNella provincia di Pesaro e Urbino sono presenti 11 comuni aventi da uno a due exclavi:\nCultura.\nPesaro \u00e8 famosa, tra le altre cose, per lo storico Conservatorio, il Teatro e la stagione lirica e per aver dato i natali a Gioachino Rossini, Renata Tebaldi nonch\u00e9 per aver formato numerosi altri alti esponenti della musica e della lirica, tra i quali Mario del Monaco. Simbolo di Pesaro \u00e8 la rosa, fiore un tempo molto usato nelle maioliche artistiche di cui \u00e8 una delle capitali, con Casteldurante (Urbania) e la stessa Urbino, dove per\u00f2 oggi le botteghe produttrici sono quasi scomparse. Altro riferimento simbolico di origine pi\u00f9 moderna \u00e8 la sfera, scultura di Arnaldo Pomodoro, che rimanda al globo terrestre e che campeggia di fronte agli edifici pi\u00f9 rappresentativi di Organismi ed Enti mondiali ed europei. Essa \u00e8 dai pesaresi chiamata simpaticamente \"la Palla di Pomodoro\". Se Arnaldo \u00e8 nato nella vicina Morciano di Romagna, suo fratello Gi\u00f2 Pomodoro, anch'egli scultore di fama mondiale, \u00e8 invece nativo di Orciano di Pesaro. L'area di Urbino ha dato i natali, tra gli altri, a Raffaello e a Bramante.\nIl Ducato d'Urbino, con Federico da Montefeltro, esimio mecenate e condottiero, ha preceduto Firenze nel dare il via al Rinascimento italiano. La citt\u00e0 \u00e8 ancora sede dell'antica Universit\u00e0 degli Studi di Urbino \"Carlo Bo\" che oggi richiama migliaia di studenti dall'Italia e dal mondo. Essa \u00e8 stata intitolata a Carlo Bo, letterato ed umanista, rettore per mezzo secolo dell'ateneo ed urbinate d'adozione. Simbolo di Urbino \u00e8 un'opera architettonica unica nel suo genere, il Palazzo ducale. Fano, l'antica \"Fanum Fortunae\", \u00e8 la citt\u00e0 natale di uno dei maggiori ingegneri scenografi d'Europa, Giacomo Torelli. Uno dei simboli architettonici della citt\u00e0 \u00e8 l'imponente arco d'Augusto. Tutta la provincia \u00e8 disseminata di beni culturali, teatri e antiche citt\u00e0 d'arte di notevole pregio tra cui citiamo Gradara, Cagli, Fossombrone, Mondolfo, Mondavio, Sassocorvaro, e altre.\nIl dialetto.\nI dialetti della provincia sono detti gallico-marchigiani. Appartengono tutti al gruppo gallo-italico, che comprende tutto il nord Italia padano esclusa l'area veneta. Tale area, che corrisponde a quella d'influenza celtica, arriva fino all'odierna Senigallia, entroterra compreso, e all'isola linguistica gallica del C\u00f2nero.\nI dialetti della provincia hanno perci\u00f2 marcata affinit\u00e0 con il dialetto romagnolo e di fatto ne costituiscono un sottogruppo. I dialetti a partire dalla Valle del Cesano, verso sud, lasciano affiorare sempre pi\u00f9 suoni del centro Italia. Le aree pesaresi-urbinati al confine con l'Umbria e la Toscana virano, invece, verso quei gruppi dialettali.\nEsempi di espressioni dialettali:\nMonumenti e luoghi d'interesse.\nIl centro storico di Urbino \u00e8 stato riconosciuto patrimonio dell'umanit\u00e0 dall'UNESCO.\nLa chiesa di San Gervasio a Mondolfo, la casa natale di Gioachino Rossini a Pesaro e il palazzo Ducale di Urbino sono considerati monumento nazionale italiano.\nFeste, sagre e manifestazioni.\nNumerosi sono gli appuntamenti che ogni anno riuniscono le comunit\u00e0 locali e molti turisti.\nEnogastronomia.\nGastronomia.\nPiatti tipicamente pesaresi-urbinati sono: la piada o piadina o crescia o crostolo a seconda delle zone di produzione ed a seconda delle ricette, farcito con salumi locali come prosciutto di Carpegna, erbe di campo cotte o verdure gratinate e formaggi come la (casciotta d'Urbino; i passatelli (\"pasatej\" in pesarese) in brodo o nella variante pi\u00f9 moderna asciutti; i cappelletti (\"capl\u00e9tt\" in pesarese-urbinate) in brodo o asciutti tipici del Natale e delle feste; i piatti a base di pesce dell'Adriatico ed in particolare il brodetto (\"brudet\" in fanese); la crescia di Pasqua, torta salata ricca di uova e formaggio; la polenta (\"pulenta\" in lingua locale) di mais locale stesa sul panaro e condita con sughi di carne o pesce (a San Costanzo esiste ancora una delle sagre dedicate pi\u00f9 antiche d'Italia); i tacconi (\"taco'n\" in lingua locale) tagliatelle corte, spesse e irregolari fatte con farina di fave e condite di solito con sugo di pomodoro, olio extravergine d'oliva ed aglio; le \"cristajat\" o \"crestajat\" (da \"cresce tagliate\"), sorta di maltagliati di farina di mais e grano conditi con lardo, formaggio stagionato e pepe.\nVini.\nLa provincia di Pesaro e Urbino vanta una plurisecolare tradizione enologica: famosi sono il bianco bianchello del metauro ed il colli pesaresi bianco e da notare nelle zone di Pergola il tristo di montesecco, un vino adesso non pi\u00f9 commercializzato.\nPer i rossi vi sono il sangiovese colli pesaresi rosso, la vernaccia di Pergola, unica nel suo genere e svariati tipi di vini di visciole tra cui spicca il famoso Visner (sempre di Pergola). Numerose le cantine (Guerrieri, Mariotti, Fiorini ecc.) che, grazie anche ad un territorio particolarmente vocato, producono vini sempre pi\u00f9 di qualit\u00e0 come testimoniano i concorsi enologici vinti un po' in tutto il mondo.\nOlio.\nLa provincia di Pesaro e Urbino nonostante l'appartenenza alla zona climatica continentale, ha microclimi adatti alla coltivazione di olive pregiate per la produzione di olio. L'unica DOP regionale \u00e8 presente a Cartoceto e nei comuni limitrofi (Mombaroccio, Saltara, e parte di Fano. L'olio DOP \"Cartoceto\" \u00e8 prodotto prevalentemente con olive dei cultivar Raggiola, Frantoio e Leccino.\nIstruzione.\nL'antica e famosa Universit\u00e0 di Urbino richiama nella citt\u00e0 molti studenti. Inoltre vi \u00e8 sempre in Urbino la rinomata Scuola del Libro, fin dal 1861, da cui sono usciti diversi artisti di grande fama.\nEconomia.\nEconomia solida con basso tasso di disoccupazione, basata sulla piccola e media industria e sull'artigianato, sull'agricoltura e sul turismo balneare e culturale.\nTra le tantissime aziende presenti spiccano quelle di livello nazionale ed internazionale, silenziosamente pesaresi-urbinati, ad esempio: Scavolini, Berloni, Febal, Ernestomeda, Moretti Compact, Piero Guidi, Bikkembergs, Dondup, Siviglia, ITAMA, Pershing, Ferretti, Biesse, Morbidelli, PICA, Benelli, Benelli Armi, Cooperativa Biologica Montebello, TVS, Alluflon, Profilglas, Della Rovere ecc.\nL'indice generale delle infrastrutture economiche, fatto pari a 100 quello italiano, risulta pari a 71,7 che decresce rispetto al 74,74 del 2007. Nel 2008 purtroppo nessun indice soddisfa il minimo della base nazionale pari a 100 quindi questo denota che la provincia \u00e8 carente di qualsiasi infrastruttura. Le pi\u00f9 deficitarie sono le infrastrutture di trasporto soprattutto portuali, aeroportuali e ferroviarie, mentre le reti energetico ambientali, le reti bancarie, telematiche e telefoniche presentano indici meno gravosi. Contenuti sono i rapporti fra sofferenze bancarie su impieghi che per\u00f2 risultano comunque superiori al dato nazionale e decisamente bassi sono i fallimenti di imprese dichiarati rapportate al totale delle imprese attive nel 2008 pari a 0,09 che posiziona la provincia ad un buon 70\u00ba posto della graduatoria decrescente.\nIl reddito medio a disposizione dei residenti \u00e8 pari ad \u20ac 18.215,00 e risulta aumentare il valore di poco pi\u00f9 di \u20ac 2.000,00 rispetto al precedente periodo (2008) facendo notare una buona ripresa del tenore di vita della provincia. Confrontato con il dato italiano, che risulta di \u20ac 17.623,00, con il dato macroripartizionale pari ad \u20ac 18.840,00 e col dato della regione Marche pari ad \u20ac 18.595,00 possiamo dedurre una buona crescita del tenore di vita. Positiva \u00e8 anche la situazione per quanto concerne i consumi interni pro-capite pari a \u20ac 15.377,00 che risultano crescere anch'essi. Decisamente molto rilevante il valore aggiunto dell'artigianato, infatti, ben il 22,2% in rialzo rispetto al precedente 18,70% dell'intero P.I.L. provinciale \u00e8 prodotto da questo comparto, un dato che colloca la provincia al terzo posto nella graduatoria nazionale. Il buon tenore di vita di Pesaro e Urbino \u00e8 confermato anche da una quota di consumi non alimentari, pari all'82,6%. Il consumo pro-capite di energia elettrica per usi domestici \u00e8 tra i pi\u00f9 bassi del Centro Italia (1062 kWh ma superiore al dato regionale), mentre il consumo di carburante \u00e8 pari a 0,24 tonnellate annue pro-capite, superiore di poco al dato nazionale. Buono appare l'indicatore di automobili circolanti per 1.000 abitanti pari a 86,90 e che pone la provincia al 17\u00ba posto nazionale.\nLo 0,63% del P.I.L. nazionale viene prodotto dalle imprese della provincia di Pesaro e Urbino. Espresso in termini relativi questo si traduce in una quota pro capite pari ad \u20ac 26.055,00 in buon rialzo rispetto agli \u20ac 24.658,00 del 2007, e a differenza del periodo precedente tale valore risulta di poco superiore alla media italiana. La provincia non segnala una crescita economica particolarmente significativa. Infatti, nel periodo 2002-2006, il ritmo di crescita del P.I.L. \u00e8 stato inferiore sia a quello regionale che a quello macroripartizionale, anche se, il confronto con le province del Centro Italia, mostra come Pesaro e Urbino abbia avuto una crescita superiore a quella di molte altre realt\u00e0 territoriali di quest'area.\nLa scomposizione settoriale del valore aggiunto mostra come siano l'industria (soprattutto manifatturiera) e soprattutto i servizi (in particolare credito ed attivit\u00e0 immobiliari) ad alimentare il valore aggiunto provinciale.\nSorprendentemente il Censis Pesaro annovera la tranquilla provincia tra le prime in Italia per presenza di crimine associato, dovuto principalmente alla caccia di frodo. Il rapporto fra il numero di delitti denunciati su popolazione risulta in linea con la media nazionale. Elevato \u00e8 il numero di incidenti stradali per mille abitanti (4,8 attuale a fronte del 4,28 nel 2007 e del 3,87 nazionale che vale a Pesaro e Urbino il 32\u00ba posto tra tutte le province) con una quota di incidenti mortali del 1,86% (2,04% per l'Italia) stabile rispetto al semestre precedente. Lievemente pi\u00f9 consistente rispetto alla media nazionale la percentuale di decessi per disturbi al sistema cardiocircolatorio (41,3%), mentre in linea con la media nazionale sono i decessi per tumori (30%). Tranne per la dotazione per strutture sanitarie, tutti gli indicatori sociali hanno fatto rilevare nel periodo considerato un sensibile miglioramento pur rimanendo al di sotto della media nazionale, l'unico indice ad essere superiore a 100 e quello relativo alle strutture per l'istruzione pari ad un eccellente 204,8 stabile che pone la provincia al terzo posto nazionale.\nNonostante le caratteristiche del territorio, prevalentemente boscoso, il settore agricolo \u00e8 piuttosto rilevante, soprattutto nelle colline preappenniniche.\nIn passato l'agricoltura era soprattutto di sopravvivenza, ma dall'ultima parte del Novecento la frutticoltura, la cerealicoltura, l'orticoltura e la viticoltura hanno assunto una particolare importanza.\nInfatti il comparto agricolo pi\u00f9 importanti \u00e8 diventato quello cerealicolo e orticolo. La produzione numericamente pi\u00f9 rilevante \u00e8 relativa alle insalate.\nAlcune aree sono interessate dalla coltivazione degli ortaggi (patata, carota, cavolo cappuccio, zucchina, radicchio, sedano, cipolla). Molto importante (anche se in termini nazionali quantitativamente modesta) la produzione di uva, da cui si ricavano vini di alta qualit\u00e0.\nStoricamente molto significativo l'allevamento, in passato uno dei mezzi di sostentamento pi\u00f9 importanti nelle vallate appenniniche. Il settore zootecnico pi\u00f9 rilevante \u00e8 relativo al pollame con presenza significativa di allevamenti di razze bovine autoctone come la Marchigiana o Romagnola ed equine come il cavallo del Catria.\nLo sfruttamento forestale ecologico e la silvicoltura, soprattutto nelle aree pi\u00f9 interne nell'Appennino \u00e8 rilevante e sostanzialmente portato avanti da piccole aziende solitamente a carattere familiare.\nTurismo.\nIl turismo nella provincia assume un ruolo primario nell'economia del territorio, le principali attrazioni sono il mare e l'Appennino.\nLe spiagge di Gabicce Mare, Pesaro, Fano e Marotta, poste in continuazione del litorale riminese, offrono ottimi servizi, bellezze naturalistiche e percorsi storico-culturali; la totalit\u00e0 delle coste della provincia \u00e8 balneabile. L'entroterra collinare e montuoso rappresenta un vero scrigno di bellezze culturali e paesaggistiche come la Rocca di Gradara, Mondavio, Sassocorvaro, Fossombrone, Cagli, i musei, le chiese ed i reperti archeologici di Fano, Urbino, Pesaro ecc. La citt\u00e0 di Urbino, considerata patrimonio dell'umanit\u00e0 dall'UNESCO e monumento nazionale italiano, \u00e8 sicuramente una meta privilegiata. Gabicce Mare fa parte della Riviera romagnola.\nI due parchi naturali regionali del Monte San Bartolo e del Sasso Simone e Simoncello e la Riserva naturale statale Gola del Furlo, presenti in provincia, attirano scienziati naturalisti, geologi e amanti della natura.\nComuni.\nI comuni della provincia si possono dividere in varie aree, in base all'appartenenza alle Unioni dei comuni (tra cui le Unioni montane) ed alle ex Comunit\u00e0 montane.\nIl territorio provinciale contiene anche l'enclave di Monte Ruperto nel comune di Citt\u00e0 di Castello (PG).\nGemellaggi.\nLa provincia \u00e8 gemellata con il distretto di:"}
{"id": "3466", "revid": "322321", "url": "https://it.wikipedia.org/wiki?curid=3466", "title": "Piegaro", "text": "Piegaro (\"Piegh\u00e8ro\" in dialetto perugino) \u00e8 un comune italiano di abitanti della provincia di Perugia in Umbria. Si erge sul corso del fiume Nestore, sotto il monte Montarale (853 ).\nGeografia fisica.\nIl territorio di Piegaro \u00e8 prevalentemente collinare, infatti solo un quinto di esso \u00e8 pianeggiante. Ci sono due catene collinari che lo contraddistinguono e che delimitano il corso del fiume Nestore; quella pi\u00f9 a nord \u00e8 coltivata a cereali, viti ed ulivi, mentre quella pi\u00f9 a sud \u00e8 coperta da boschi di lecci, roveri, castagni e pini. Il rilievo pi\u00f9 importante \u00e8 Montarale (853\u00a0m s.l.m.) Da qui \u00e8 possibile avere un panorama dell'alto orvietano (comuni di Fabro, Monteleone d'Orvieto e altri).\nPiegaro fa parte della Comunit\u00e0 Montana Monti del Trasimeno.\nStoria.\nFondata dai romani nel 290 a.C., conobbe la ferocia delle incursioni barbariche nei secoli bui dell'alto Medioevo. Nel Duecento fu concessa in feudo ai Montemarte di Montegabbione prima e ai Filippeschi di Orvieto poi; alla fine di questo secolo si suole far risalire l'avvento della nobile arte della lavorazione del vetro, che fu probabilmente introdotta da maestranze venete in seguito al decreto con cui la repubblica di Venezia band\u00ec dalla citt\u00e0 tutte le fornaci, che furono trasferite a Murano (1292). Passata attraverso la dominazione di Perugia, nel secolo XVI entr\u00f2 a far parte dei domini della Chiesa. Il toponimo deriva verosimilmente dal latino PLECA, 'piega', e significa appunto 'luogo dalle molte pieghe', con riferimento alla conformazione orografica del territorio comunale. Oltre ai resti delle mura e delle torri medievali, il centro storico si fregia di un pregevole palazzetto del Cinquecento e di una parrocchiale neoclassica. Nei dintorni dell'abitato, in localit\u00e0 Pietrafitta, si ergono l'abbazia benedettina dei Sette Fratelli, i ruderi di un convento francescano e la chiesa di Santa Maria Assunta, edificata fra il 1866 e il 1870, con un prezioso crocifisso ligneo del Seicento. Nel territorio comunale si trova anche l'area archeologica Citt\u00e0 di F\u00e0llera, antico insediamento risalente all'et\u00e0 del ferro.\nGalleria d'immagini.\nSimboli.\nLo stemma rappresenta due grifoni, uno di fronte all'altro, che sorreggono un giglio dorato.\nEconomia.\n\u00c8 un centro storicamente attivo nel settore della lavorazione del vetro, i cui albori risalgono al XIII secolo: nel cuore del paese si pu\u00f2 ammirare l'antica vetreria, che ospita da aprile 2009 il Museo del Vetro. L'attuale industria, VCP (Vetreria Cooperativa Piegarese), \u00e8 tra le pi\u00f9 importanti a livello europeo.\nSport.\nLa squadra di calcio, ASD Piegaro, milita nel campionato di Prima Categoria."}
{"id": "3467", "revid": "1543377", "url": "https://it.wikipedia.org/wiki?curid=3467", "title": "Perugia", "text": "Perugia (: , ; \u00e8 un comune italiano di abitanti, capoluogo dell'omonima provincia e della regione Umbria.\nRifondata dagli Etruschi su un preesistente insediamento umbro, nel corso dei suoi tremila anni di vita \u00e8 stata una delle grandi lucumonie dell'Etruria sotto il nome di \"Perusna\". La cinta muraria etrusca originaria, oggi ancora visibile in molti punti, racchiude il Colle Landone e il Colle del Sole, sui quali si erge l'acropoli. Con un ampio centro storico, asimmetricamente adagiato su una serie di alture collinari a breve distanza dal Tevere, la citt\u00e0 conserva un armonioso aspetto medievale e presenta \u2013 date le scelte urbanistiche dell'amministrazione a partire dagli anni 1950 \u2013 una perfetta continuit\u00e0 con i nuovi quartieri sorti nelle aree pianeggianti, oltre a numerose frazioni diffuse nel vastissimo territorio comunale (con i suoi 449,51\u00a0km\u00b2 \u00e8 l'11\u00ba pi\u00f9 esteso d'Italia) e a una moltitudine di insediamenti residenziali e produttivi, aree verdi e impianti sportivi.\nPatria di artisti come il Perugino, il Pinturicchio, Galeazzo Alessi, Vincenzo Danti, Guglielmo Calderini e Gerardo Dottori, la citt\u00e0 \u00e8 stata meta \u2013 soprattutto durante il Rinascimento italiano \u2013 di formazione artistica di importanti personaggi come Raffaello Sanzio, Pietro Aretino, Piero della Francesca e Luca Signorelli. La citt\u00e0 diede i natali, inoltre, al matematico e astronomo Ignazio Danti, che rivoluzion\u00f2 la cartografia moderna e che riform\u00f2 il calendario facendolo passare da giuliano a quello gregoriano e a Cesare Ripa, erudto e letterato rinascimentale, celebre per i suoi studi sull'iconologia.\nCitt\u00e0 d'arte ricca di storia e monumenti, Perugia \u00e8 polo culturale, produttivo e direzionale della regione e meta turistica internazionale. L'Universit\u00e0 degli Studi di Perugia (1308) \u00e8 una delle pi\u00f9 antiche d'Italia e del mondo. \u00c8 anche sede della seconda accademia pi\u00f9 antica d'Italia, l'Accademia di belle arti Pietro Vannucci (1570), nonch\u00e9 sede di una delle primissime biblioteche pubbliche, la Biblioteca Augusta (1592).\nGeografia fisica.\nTerritorio.\nIl centro storico di Perugia si adagia su un sistema di colline all'altezza di circa 450\u00a0 Nel punto pi\u00f9 alto, Porta Sole, l'altezza \u00e8 di 494\u00a0m, caratteristica che ne fa la citt\u00e0 italiana pi\u00f9 popolata fra quelle poste a un'altitudine superiore a 250 metri. Il centro storico si sviluppa intorno a questo punto e sul crinale dei colli che da esso dipartono, formando un'acropoli e cinque borghi medievali prolungati su cinque porte. All'originaria cinta delle mura etrusche, lunga , si aggiunse nel Duecento e nel Trecento una nuova e definitiva murazione lunga , quasi del tutto integra e che delimita una superficie di 120 ettari. La citt\u00e0 storica \u00e8 quindi prevalentemente allungata sui crinali, con un asse maggiore di tra Monte Ripido (a nord) e San Costanzo (a sud) e un asse minore di tra S. Francesco e Monteluce. I quartieri storici sono: Porta Sole, Porta Sant'Angelo, Porta S. Susanna, Porta Eburnea e Porta S. Pietro, a cui corrisposero per secoli i rispettivi spicchi del territorio rurale, soggetto alla citt\u00e0 fin dalle origini del governo comunale. Ogni quartiere si incardina su una via principale o Corso su cui convergono le trame dei vicoli; vi campeggiano conventi, campanili, basiliche, chiese, oratori, cappelle, palazzi gentilizi (un centinaio), palazzi minori e le case a schiera dei vicoli. Il territorio oltre il centro storico scende tutto intorno fino ai s.l.m. del Pian di Massiano. Il territorio del comune arriva a s.l.m., toccati lungo il corso del fiume Tevere, che a sud ne segna i confini con il comune di Torgiano.\nPerugia \u00e8 situata nell'entroterra dell'Italia centrale nel punto pi\u00f9 largo della Penisola. \u00c8 la citt\u00e0 pi\u00f9 grande tra Firenze e Roma, collocata in posizione intermedia: distante ca da Firenze, Roma e Ancona, ca da Milano, Genova e Napoli.\nIl territorio comunale ha un'area, tra le maggiori in Italia, di , la densit\u00e0 di popolazione \u00e8 di ab./km\u00b2. Si estende sul territorio del suo storico contado, trapuntato di frazioni, castelli, ville, case rurali. Si articola in colline, monti e pianure, conta 85 tra quartieri e frazioni, oltre cento edifici scolastici, 54 cimiteri, circa di strade. L'area urbana contemporanea, che dal centro storico e le prime periferie oggi tocca e ingloba i centri abitati viciniori sviluppatisi dal secondo dopoguerra, si conforma in un tessuto urbano sfrangiato e discontinuo, inframmezzato di coltivi e residui di campagna, lungo circa da Villa Pitignano a San Martino in Campo, da Taverne di Corciano a Ferriera di Torgiano e Ospedalicchio, ovvero sommando di fatto i comuni contermini di Corciano ( ab.), Torgiano ( ab.) e Bastia Umbra ( ab.).\nL'acropoli perugina sembra costruita su una sola collina ma in realt\u00e0 sono due: il colle del Sole e il colle Landone. La massima depressione tra le due alture si estende dal fosso di Santa Margherita, a est, al fosso della Cupa, a ovest. Gli Etruschi scelsero quest'area in quanto ricca d'acqua, ma presto ci si accorse che il terreno \u00e8 anche franoso, cosa che nei secoli ha dato luogo a poderose fondazioni e fortificazioni che tuttora impongono in pi\u00f9 punti costanti interventi di manutenzione.\nIl territorio fa parte della Valle del Nestore, e il comune idricamente \u00e8 bagnato dal Caina, dal Genna, dal Nestore e dal principale Tevere, che a Marsciano raccoglie le acque del Nestore, in cui confluiscono Genna e Caina.\nA nord monte Tezio e monte Acuto la separano dal comune di Umbertide, a ovest un lembo di territorio arriva a toccare le alture che circondano il lago Trasimeno. A est i primi contrafforti collinari dell'Appennino Umbro-Marchigiano la dividono dai territori comunali di Assisi e Gubbio.\nClima.\nPerugia gode di un clima temperato di tipo sublitoraneo interno con una temperatura media annua di poco superiore a 13 \u00b0C. Il mese pi\u00f9 freddo \u00e8 gennaio, con una temperatura media di 4,2\u00a0\u00b0C, il pi\u00f9 caldo luglio, con medie leggermente al di sotto i 23\u00a0\u00b0C. Le precipitazioni annue sono generalmente comprese fra 800 e 900\u00a0mm (850\u00a0mm per il periodo 1961-1990, distribuite su 96 giorni). Talvolta in inverno le precipitazioni assumono carattere nevoso. Di seguito riportiamo i dati climatici pi\u00f9 significativi rilevati nel periodo 1961-1990. L'osservatorio cittadino \u00e8 situato a 520\u00a0m s.l.m..\nOrigini del nome.\nIl toponimo \"Perugia\" potrebbe essere di origine etrusca e viene reso dai romani come \"Perusia\" ma \u00e8 ragionevole una attribuzione indo-europea ben pi\u00f9 antica, riconducibile al primo villaggio umbro, nucleo iniziale di quella citt\u00e0 successivamente ri-fondata dalla minoranza etrusca che si un\u00ec ai primi abitanti. L'esito di indoeuropeo \"per-roudja\" 'rossastra', derivazione dall'indoeuropeo \"reudh\" 'rosso' (IEW 872) con soluzione savina \"dj\" in 'z' e la \"o\" semichiusa (la vocale 'o' non esisteva nella lingua etrusca) potrebbe essere legato alla pratica degli antichi Umbri di ricoprire con intonaco di argilla la palizzata di tronchi a difesa del \"tr\u00e9blo,\" l'abitato fortificato sulla sommit\u00e0 del colle da lontano sarebbe perci\u00f2 apparso come una fascia rossastra.\nLa pi\u00f9 antica attestazione del nome pare essere in una stele etrusca del VII secolo a.C. rinvenuta a Vetulonia, dedicata al guerriero \"Irumina Phersnachs\" (Phersna: Perugia e -ch: proveniente da, quindi \"il perugino\"). In passato il nome Perugia \u00e8 stato fatto derivare anche dal greco \"periousa\", ovvero \"che sta in alto\", ma l'origine greca del nome di una citt\u00e0 etrusca pare infondata.\nStoria.\nGli etruschi.\nI primi insediamenti conosciuti risalgono ai secoli XI e X a.C., con la presenza di villaggi nei pressi delle falde dell'altura perugina e a partire dall'VIII secolo a.C. anche sulla sommit\u00e0 del colle dove sorge la citt\u00e0. Il rapido sviluppo di Perugia \u00e8 favorito dalla posizione dominante rispetto all'arteria del fiume Tevere e dalla posizione di confine con le popolazioni umbre.\nIl nucleo di Perugia si forma attorno alla seconda met\u00e0 del VI secolo a.C. e la disposizione delle necropoli etrusche \u00e8 una testimonianza indiretta dell'espansione del primo tessuto urbano. Perugia diventa in breve una delle pi\u00f9 importanti citt\u00e0 etrusche e una delle 12 lucumonie, dotandosi nel IV secolo a.C. di una cinta muraria ancor oggi visibile.\n\"Perusia\" romana.\nCon la battaglia di Sentino (295 a.C.), Perusia e gran parte del resto dell'Umbria entrano nell'orbita romana, conservando l'uso dell'etrusco, documentato in citt\u00e0 fino a tarda et\u00e0 repubblicana e mantenendo una sia pur limitata autonomia municipale. Durante la II guerra punica la citt\u00e0 si mantiene fedele a Roma e d\u00e0 rifugio ai Romani sconfitti nella battaglia del Lago Trasimeno (217 a.C.).\nA partire dal I secolo a.C., in seguito alla guerra sociale, Perugia si integra con Roma, con la concessione nell'89 a.C. della cittadinanza. La citt\u00e0 \u00e8 uno degli scenari della Guerra civile tra Ottaviano e la fazione di Marco Antonio, con protagonista il fratello di quest'ultimo, Lucio. Viene incendiata nel 41 a.C. durante il Bellum Perusinum. Qualche anno dopo l'imperatore Augusto ricostruisce la citt\u00e0 e le permette di fregiarsi del titolo di \"Augusta Perusia\". Rimodellata secondo stilemi romani, Perugia si espande mantenendo nel nucleo centrale l'assetto viario etrusco. Nel 7 d.C. entra a far parte della Regio VII Etruria di Augusto, citata anche da Plinio il Vecchio nella sua \"Naturalis Historia.\"\nIn et\u00e0 imperiale la citt\u00e0 si sviluppa oltre la cinta etrusca. Nella seconda met\u00e0 del III secolo d.C. l'imperatore Vibio Treboniano Gallo, nato a Perugia, le d\u00e0 lo \"ius coloniae\".\nIl periodo bizantino.\nIn questo periodo dell'alto medioevo, a Perugia non si hanno eventi significativi, nemmeno per i cittadini che la abitano. Importante centro di collegamento tra la via Amerina e la Flaminia, nel 493 Perugia viene conquistata dagli Ostrogoti di Teodorico. Nel 537 le truppe bizantine di Belisario si scontrano con quelle Ostrogote di Vitige proprio nei pressi di Perugia. Nel 548 Totila espugna dopo un lungo assedio la citt\u00e0 e uccide il vescovo Ercolano. Con la fine degli Ostrogoti e sino all'VIII secolo la citt\u00e0 rester\u00e0 sotto il dominio bizantino, eccettuati due brevi periodi di occupazione da parte dei longobardi sul finire del VI secolo.\nA partire dalla seconda met\u00e0 dell'VIII secolo Perugia entra nella sfera di influenza del Papato, a sua volta vincolato in vario modo all'Impero Carolingio, ed \u00e8 retta nei due secoli successivi da un Governo vescovile. Verso la fine del X secolo appare la figura di Pietro Vincioli, un nobile perugino abate dell'Ordine Benedettino, che si adoper\u00f2 per la costruzione della chiesa e del monastero di San Pietro.\nIl Comune.\nNel 1139 si ha la prima attestazione del Governo dei Consoli chiamati Priori e della nascita del Comune. Agli inizi del XII secolo il potere \u00e8 diviso tra i Consoli, un'assemblea generale (l\"'Arengo\") e un consiglio minore. Nella seconda met\u00e0 del secolo Perugia ha un'ampia sfera d'influenza nel contado circostante, avendo espanso i propri territori verso Gubbio e Citt\u00e0 di Castello a nord e verso Citt\u00e0 della Pieve, il lago Trasimeno e la Val di Chiana a ovest-nordovest. Nel 1198 la citt\u00e0 accetta la protezione di Innocenzo III, rimanendo guelfa. Nel 1216 vi muore proprio a Perugia papa Innocenzo III, giunto in citt\u00e0 per sanare alcuni contrasti insorti con Citt\u00e0 di Castello e Gubbio. Il conclave per l'elezione si tenne proprio a Perugia, dove si riunirono diciannove cardinali ed elessero Onorio III come nuovo papa. Da quel momento divenne una delle sedi del papato, essendo un rifugio molto pi\u00f9 sicuro della capitale, all'epoca funestata dalle guerre fra nobili. \nNel 1286 si contano ben 41 arti. Il XIII secolo fu un grande periodo per il Comune, dal punto di vista urbanistico. Le mura etrusche, danneggiate dal tempo, dagli incendi e dalle guerre, vennero restaurate e innalzate. Le abitazioni dei nobili e quelle dei borghesi pi\u00f9 ricchi si dotarono di torri. La citt\u00e0 giunse a possederne fino a settanta, come riportato da alcuni cronisti, guadagnandosi l'appellativo di Turrena. Col tempo divennero espressione del potere delle famiglie nobili e ricche. Servirono come postazioni difensive nelle turbolente agonie politiche del tempo oppure come depositi di armi e ricchezze.Attualmente non ne restano molte, la maggior testimonianza ancora intatta di questo periodo di espansione \u00e8 la Torre degli Sciri; altre torri sono tuttora visibili inglobate sulla facciata di edifici. La citt\u00e0 etrusca assunse sempre di pi\u00f9 un profilo aspro e ostile (?), un carattere che si discostava di molto dalle vicine Siena, Pisa e Firenze (?). Il Comune estende la sua sfera d'influenza su Assisi (1205) e Foligno (1289) e conosce un imponente sviluppo urbano che si protrarr\u00e0 fino alla met\u00e0 circa del Trecento. La citt\u00e0 \u00e8 amministrata all'epoca da un governo mercantile, esercitato dai Priori, eletti fra gli iscritti alle arti, e con sede nel Palazzo dei Priori (XIII-XV secolo). Nella seconda met\u00e0 del Duecento Perugia \u00e8 all'apice della sua potenza di stato autonomo e controlla un territorio che si estende per buona parte dell'attuale Umbria e che spiega le notevoli dimensioni che oggi presenta la provincia e il comune di Perugia. La potenza della citt\u00e0 e dell'organizzazione comunale \u00e8 rappresentata dalla maestosa fontana scolpita da Giovanni e Nicola Pisano, che, dal 1280 si trova di fronte ai palazzi del potere civile e religioso della citt\u00e0.\nLa magistratura dei priori venne istituita nel 1303. I priori rimarranno in attivit\u00e0, a parte una breve interruzione negli anni 1540-52, fino al 1816, segno della validit\u00e0 e duttilit\u00e0 della magistratura. Dal 1305 il papato \u00e8 trasferito ad Avignone e nel 1378 deve affrontare il grande scisma all'interno della cristianit\u00e0 occidentale. Dunque la Chiesa, il principale ostacolo a una piena autonomia del comune di Perugia, attraversa una delle fasi peggiori della sua storia. Di conseguenza la citt\u00e0 umbra, che appartiene nominalmente da circa due secoli alle terre del papato, continua la sua politica espansiva fino alla met\u00e0 del Trecento. Nel 1308 viene istituita l'Universit\u00e0, mentre nel 1342 viene redatto lo Statuto in volgare. Nonostante la peste nera e le sue vittime, Perugia d\u00e0 ancora delle prove di forza nel 1352 e nel 1358, quando sconfigge prima Bettona, distruggendola, e poi Siena e Cortona (Battaglia di Torrita).\nNel 1370 Perugia torna sotto il pieno controllo della Chiesa a seguito della sconfitta nella guerra contro Urbano V. A causa delle lotte interne e del tentativo di sottrarsi al dominio papale, si succedono diverse signorie (Michelotti, Visconti, Fortebracci). Con Braccio Fortebracci da Montone si realizzano importanti opere pubbliche come, ad esempio, la residenza di Braccio in piazza, della quale rimangono solo le logge, o il completamento del \"Sopramuro\". Assumer\u00e0 forme di Signoria anche il dominio sulla citt\u00e0 della famiglia Baglioni, tra il 1438 e gli inizi del XVI secolo.\nLe signorie di Perugia.\nBiordo Michelotti (1393-1398).\nNel 1393 a Perugia, vi furono delle cruente lotte tra fazioni rivali: tra il partito dei popolari detti \"Raspanti\" e tra il partito nobiliare dei \"Beccherini\". Quest'ultimi vennero esiliati e costretti a ritirarsi fuori dalle mura cittadine nei propri feudi di campagna. Un gruppo di venticinque priori si pose al governo della citt\u00e0 e questi chiesero al Michelotti, accolto con tutti gli onori in citt\u00e0, di presiederne il governo. \u00c8 in questo periodo che si ha la prima signoria ricordata per la sua brevit\u00e0 ma anche caratterizzata da un periodo di importanti riforme. Biordo, preoccupato di estendere i suoi possedimenti, conferm\u00f2 l'autorit\u00e0 dei Priori e delle istituzioni comunali.\nIl 10 marzo del 1398 la signoria perugina del Michelotti ebbe fine con la sua vita stessa. Il signore, dopo essersi sposato con Giovanna Orsini venne assassinato da alcuni membri di un'altra casata perugina in lotta per il potere, i Guidalotti. In poco tempo la signoria, che aveva esteso in pochi anni la sua influenza su gran parte dell'attuale regione Umbria, si sfald\u00f2.\nIl suo fratello minore, \"Ceccolino\" tent\u00f2 di vendicarlo e, raccolti i suoi seguaci, ritorn\u00f2 a Perugia accompagnando l'ingresso del nuovo signore Gian Galeazzo Visconti nel 1400. Ebbe, tuttavia, la sfortuna di imbattersi nel temibile Braccio da Montone, esiliato da Biordo Michelotti, a cui aveva rifiutato i servigi, che lo uccise ponendo fine alla saga della famiglia e favorendo il ritorno al potere della nobile casata dei Baglioni.\nGian Galeazzo Visconti (1400-1402).\nLa morte del Michelotti tolse un punto di riferimento importante, le fazioni minacciavano la stabilit\u00e0 dentro e fuori dalle mura. I venticinque, intanto si adoperavano per cercare un'istituzione che potesse proteggere la citt\u00e0 e sanare un debito molto alto. Da parte del popolo le istanze di indipendenza non erano pi\u00f9 cos\u00ec pressanti e nel Quattrocento la convinzione di dover accettare un signore o un padrone in grado di garantire i requisiti minimi di sussistenza era di dominio comune. La scelta ricadde sul Ducato di Milano, e il 21 gennaio 1400 Gian Galeazzo Visconti fu proclamato Signore di Perugia per volontaria dedizione della citt\u00e0. E lui, alla ambasceria dei dieci che Perugia gli aveva inviato, il debito dei perugini fu cancellato. La sua signoria dur\u00f2 poco, e il 3 ottobre del 1402, il Visconti spir\u00f2.\nBraccio da Montone (1410-1424).\n Nel novembre 1410 Braccio assedia Perugia da Porta San Pietro, senza riuscire nel suo intento per la tenace resistenza della popolazione, ma sconfigge le truppe di Angelo Tartaglia e Ceccolino Michelotti, che lo inseguono nella ritirata verso Torgiano. I centri del contado sono talmente terrorizzati dalle sue incursioni a ferro e fuoco, che si arrendono o pagano ingenti somme per non essere assaliti. Nell\u2019aprile del 1416 Braccio lascia la Romagna e si dirige verso Perugia con grande armata . Il 4 maggio ha luogo il primo attacco alla citt\u00e0, che per\u00f2 riesce a resistergli. Davanti alla tenacia dell\u2019esercito braccesco il partito dei Raspanti, appoggiato dal papa, affida la difesa a Carlo I Malatesta, nominato Difenditore dei Perugini per la Santa Chiesa. Il 12 luglio a Sant'Egidio avviene lo scontro, che si conclude con la vittoria di Braccio. Quindi si dirige a Perugia e s\u2019insedia fuori nel Convento degli Olivetani a Monte Morcino Vecchio. Ai Perugini non resta che offrirgli la signoria. Braccio il 19 luglio fa il suo ingresso ufficiale in citt\u00e0, decretando cos\u00ec la fine del governo Raspanti. La signoria del vittorioso condottiero \u00e8 stata una delle grandi pagine della storia perugina. Braccio Fortebraccio non si rivel\u00f2 un principe dispotico, sebbene non si sent\u00ec mai appagato della conquista della citt\u00e0. Nel 1417 entra a Roma con le sue milizie e, con il pretesto di proteggerla nel nome del pontefice, si insedia in Vaticano autoproclamandosi \"Defensor Urbis\". Fu costretto a ripartire a causa della peste che mieteva vittime fra il suo esercito. Tornato in Umbria sollecit\u00f2 il papa per confermarlo nel ruolo che egli aveva praticamente gi\u00e0 attribuito a s\u00e9 stesso. Per ottenere il suo scopo Braccio cinse d'assedio le citt\u00e0 di Gubbio, Assisi, Ancona, Todi, Spoleto, Orvieto, costringendo il papa Martino V a scegliere il male minore, nominandolo suo Vicario.\nAl ritorno da Firenze, dove il condottiero si incontr\u00f2 con il papa per sancire il suo ruolo, Perugia lo accolse fra il tripudio generale. Braccio si dedic\u00f2 alla realizzazione di numerose opere pubbliche, pagando i lavori grazie alle ingenti somme saccheggiate in precedenza e avviando numerosi progetti di pubbliche come, ad esempio, la residenza di Braccio in piazza, della quale rimangono solo le logge, o il \"Sopramuro\". La sua permanenza in citt\u00e0 non dur\u00f2 a lungo. Martino V lo chiam\u00f2 per riconquistare Bologna, Alfonso il Magnanimo lo volle al suo fianco contro Luigi III d'Angi\u00f2. Fortebraccio era uomo d'arme e non di politica, cosicch\u00e9 ai brillanti successi militari faceva eco una situazione sempre pi\u00f9 instabile e confusa nella sua citt\u00e0, soggetta alle angherie di chi governava in sua vece. La situazione richiese nuovamente il suo intervento, cos\u00ec torn\u00f2 in citt\u00e0 e tolse di mezzo i reggenti.\nSu invito di Alfonso e Giovanna, torn\u00f2 in Calabria, dalla quale risal\u00ec facendo tappa alle porte dell'Aquila. La citt\u00e0 non volle aprire le proprie porte all'eroico condottiero, che senza pensarci due volte, si decise a cingerla d'assedio. La testardaggine di Fortebraccio lo port\u00f2 a una battaglia inutile quanto pericolosa. Il clima nei suoi confronti stava per mutare, poich\u00e9 sia il papa, sia la regina di Napoli, temevano di dover incoronare un nuovo monarca, tanto ingombrante quanto bravo e fortunato in battaglia. La sua fortuna viene citata ne Il Principe di Machiavelli.\nFortuna che lo abbandon\u00f2 definitivamente quando una lega composta da tutte le forze che nel frattempo si erano coalizzate, si scagliarono contro il suo esercito presso Pescara. Le sue imprese di guerra si conclusero, il 2 giugno 1424 fuori delle mura di L'Aquila, ferito mortalmente alla testa con un colpo di mazza chiodata. Tre giorni dopo mor\u00ec e fu sepolto, per ordine di Martino V, in terra sconsacrata fuori dalla porta di San Lorenzo. Solamente otto anni pi\u00f9 tardi il figlio Niccol\u00f2 ottenne il permesso di disseppellire le spoglie del padre, facendo rientro con il feretro nella citt\u00e0 di Perugia con il massimo degli onori.\nI Baglioni (1438-1540).\nFinite le imprese di Braccio da Montone, a Perugia inizia a farsi avanti un nuovo governo nobiliare, i Baglioni. Malatesta che rientr\u00f2 in Perugia al seguito di Fortebraccio, sanando la sua posizione di fuoriuscito. Secondo le cronache fu il primo a entrare in citt\u00e0 dopo la battaglia di Sant'Egidio e l'ultimo ad abbandonare il campo dopo lo sfortunato assedio dell'Aquila. Malatesta I Baglioni mor\u00ec a Spello nel 1437 e venne tumulato a San Francesco al Prato, fra le spoglie di Biordo Michelotti, colui che gli aveva tolto la patria, e Fortebraccio da Montone, colui che glie l'aveva restituita. La signoria dei Baglioni ha per capostipite Braccio I Baglioni. Prest\u00f2 la sua opera al soldo di Firenze prima e del pontefice poi, presso il quale accumul\u00f2 onori e gloria. Acquis\u00ec grande autorit\u00e0 nei confronti della magistratura perugina, ma oper\u00f2 sempre con cautela senza privare mai il popolo delle sue istituzioni. A Perugia come a Firenze si ebbe la \"Signoria occulta\". Govern\u00f2 fino al 1479. La signoria pass\u00f2 ai fratelli Guido e Rodolfo.\nIn quel tempo, il vero ispiratore e \"tutore\" della politica della citt\u00e0 di Perugia, era Lorenzo de' Medici, ago della bilancia della politica italiana. Tenne in grande considerazione l'importanza di avere quella repubblica inserita fra la Signoria di Firenze e la Chiesa. La signoria di Guido e Rodolfo Baglioni venne perci\u00f2 ispirata sia dai Medici, sia dal pontefice, affidando ai due il compito di reggere la citt\u00e0 con eguali responsabilit\u00e0. Fin dai primi anni della loro signoria, la situazione interna apparve insostenibile, caratterizzata da liti e risse sempre pi\u00f9 violente che spesso sfociavano in veri e propri delitti, di cui rimanevano vittime ora esponenti dei Baglioni, ora degli Oddi, ora dei Ranieri, le famiglie in eterna competizione per la supremazia. Neanche l'intervento del papa Sisto IV riusc\u00ec a porre un freno ai numerosi episodi di vendetta privata cui era possibile assistere con cadenza quasi quotidiana. Meno che mai la signoria dei due Baglioni, Guido e Rodolfo, si dimostr\u00f2 in grado di limitare tali episodi, che anzi spesso vedevano protagonisti membri della famiglia stessa.\nLe divisioni fra i nobili perugini giunsero al culmine intorno alla met\u00e0 del XV secolo, quando si crearono due vere e proprie fazioni, l'una facente capo a Firenze, l'altra al papa. \nLe due famiglie pi\u00f9 in odio fra loro erano quelle degli Oddi e dei Baglioni. La situazione peggior\u00f2 il 30 ottobre del 1488. I Baglioni si barricarono nel pieno centro di Perugia, controllando dalle feritoie l'intero tratto che va dalla Fontana Maggiore all'attuale piazza della Repubblica (l'odierno corso Vannucci). Agli Oddi non riusc\u00ec l'impresa di sorprenderli nelle loro abitazioni tramite l'apertura concordata di un ingresso in via della gabbia, e furono costretti a darsi alla fuga e ripiegare fuori citt\u00e0, dopo essere stati bersagliati dai colpi inferti dalla famiglia rivale.\nMentre a Perugia le due famiglia combattevano per la supremazia, i rapporti diplomatici con la chiesa entrarono in crisi ma grazie all'intervento di Lorenzo il Magnifico, furono sanati. Fu quindi opera del Magnifico se la situazione torn\u00f2 distesa fra Perugia e il pontefice Innocenzo VIII, mentre l'odio fra i Baglioni e gli Oddi rimase a covare sotto la cenere, fra sortite tentate e accenni di scaramucce nei pressi delle mura.\nNel 1492 Perugia perse in un colpo solo i due potenti protettori, allorch\u00e9 fra aprile e giugno scomparvero sia Lorenzo de' Medici, sia Innocenzo VIII. Il successore, Alessandro VI, ebbe per\u00f2 meno tempo da dedicare alle beghe perugine, dovendo far i conti con la discesa in Italia di Carlo VIII, per difendersi dalla quale, scelse di rifugiarsi proprio a Perugia, entrando in citt\u00e0 nel 1495 accompagnato da sedici cardinali e una quantit\u00e0 imprecisata di vescovi. Quando Carlo VIII concluse la sua avventura lungo l'intera penisola, Alessandro VI torn\u00f2 serenamente a Roma, lasciando nuovamente Perugia nell'intricata trama delle fazioni locali.\nGli Oddi non si rassegnarono al loro destino, cercarono sempre di ricostituire un'armata in grado di forzare la resistenza dei Baglioni. Radunati circa seimila uomini, il 3 settembre entrarono in citt\u00e0, corrompendo uno dei Dieci dell'Arbitrio, Lodovico degli Armanni, il quale favor\u00ec la rivolta facendo spalancare gli ingressi alla citt\u00e0. Il tentativo fall\u00ec e fu sedato nel sangue, con il risultato di rafforzare ulteriormente il potere dei Baglioni.\nA parte delle vicende cittadine, della famiglia Baglioni merita menzione la figura di Astorre I condottiero, che dopo strenua resistenza mor\u00ec insieme al Bragadin nell'assedio di Famagosta concluso tragicamente il primo agosto 1571.\nIl rinascimento.\nSotto i Baglioni tra il 1438 e nei primi decenni del secolo successivo, la citt\u00e0 si impone come un importante centro artistico del Rinascimento Umbro, basti pensare al Pinturicchio e al pievese Perugino. A Perugia riceveranno la propria formazione culturale Raffaello Sanzio, che realizza per la Cappella Oddi in San Francesco al Prato un\"'Incoronazione della Vergine,\" e Pietro Aretino che vi studi\u00f2 pittura frequentando, in seguito, l'universit\u00e0 locale.\nLa guerra del sale e la fine della Signoria.\nL'improvvisa morte di Malatesta Baglioni lasci\u00f2 un vuoto di potere, del quale papa Clemente VII non esit\u00f2 ad approfittare. Esili\u00f2 lontano da Perugia e confisc\u00f2 i beni dei discendenti del Baglioni, senza per\u00f2 risolvere completamente la questione perugina. La morte di Clemente VII avvenuta nel 1534, lasci\u00f2 al suo successore Paolo III, il problema dell'esistenza di una Signoria sotto la tutela dello Stato della Chiesa.\nIl nuovo papa Paolo III, nato Alessandro Farnese, si dimostr\u00f2 fin da subito molto attento agli eventi che riguardavano la citt\u00e0 di Perugia. Vi si rec\u00f2 spesso in visita, in attesa di prendere decisioni riguardo al modo migliore di sfruttare la situazione. Nel 1540 il papa, per contrastare la minaccia turca, i movimenti protestanti ed eretici che minacciavano la Chiesa decise di imporre nuove tasse.\nIl provvedimento per eccellenza pi\u00f9 odioso fu l'obbligo di rifornirsi del sale esclusivamente dalle saline pontificie, le quali praticavano un prezzo doppio rispetto ai senesi, abituali fornitori della citt\u00e0 di Perugia. L'aumento ingiustificato avrebbe stroncato l'economia perugina. A questo atto Perugia reag\u00ec inizialmente eliminando il sale dalla produzione del pane, e affidando a venticinque cittadini illustri il compito di gestire la resistenza all'autorit\u00e0 papale. Il consiglio popolare convocato dai Priori che, ne dichiar\u00f2 l'inapplicabilit\u00e0, deliber\u00f2 di mandare ambasciatori a Roma per protestare contro la proposta ritenuta in contrasto con gli accordi gi\u00e0 stabiliti con i pontefici precedenti. Per tutta risposta, il 17 marzo 1540, nonostante l'evidenza del sopruso, il pontefice fece recapitare ad Aligero vicelegato pontificio e ad Alfano Alfani, capo dei priori, la Bolla di scomunica della popolazione perugina. Nel frattempo il Papa, deciso a contrastare l'insubordinazione popolare richiam\u00f2 in Roma il legato Jacovacci e durante il concistoro manifest\u00f2 la volont\u00e0 di ricorrere all'intervento armato contro la citt\u00e0 di Perugia. \nIl primo aprile del 1540, nel territorio perugino furono avvistate le milizie pontificie condotte da Pier Luigi Farnese, Gonfaloniere della Chiesa. La sua fanteria era agli ordini del \"mastro generale di campo\" Alessandro da Terni, e da qui si pensa deriverebbe la rivalit\u00e0 storica tra Perugia e Terni, appunto, un ternano responsabile della caduta di Perugia. L'esercito pontificio mobilitato dal Farnese (8000 italiani e 400 Lanzichenecchi), inizi\u00f2 a devastare il territorio di Foligno, Assisi e Bastia, incontrando scarsa resistenza. L'esercito perugino poteva contare soltanto sul prestigio di Ascanio della Corgna, giovane condottiero perugino. Fallita la mediazione di pace intrapresa dal Vicer\u00e9 di Napoli, Don Pedro de Toledo, i Perugini sperarono ancora nell'appoggio del duca fiorentino Cosimo I de' Medici che si trovava in aperto contrasto con il pontefice Paolo III e nell'amor patrio del condottiero Ridolfo Baglioni, ex \"Signore di Perugia\", assoldato dal duca Cosimo con una redditizia condotta. Il 16 maggio il Baglioni, tornato in patria, venne accolto con grande entusiasmo da tutta la popolazione perugina. Ma pi\u00f9 che per combattere, Ridolfo tornava in patria con l'intento, tenuto nascosto, di trattare la resa della sua citt\u00e0. Il primo attacco delle milizie pontificie fu condotto dal Tomassoni, dapprima infatti si batt\u00e9 valorosamente contro la cavalleria di Ridolfo poi si diresse all'assedio del castello di Torgiano, situato in posizione strategica alla confluenza del Tevere e del Chiascio. Il castello di Torgiano era stato protetto da un fossato semicircolare progettato dal Della Corgna. Il fiero condottiero ternano si rifece vincendo definitivamente le truppe di Ascanio della Corgna a Ponte S. Giovanni e a Pretola.\nLe truppe papaline, dopo aver devastato gli abitati del contado perugino si diressero verso l'ascesa di Perugia portandosi fin sotto le mura. Il Baglioni invece di ostacolare frontalmente l'avanzata del nemico si limit\u00f2 a contrastare le milizie del Farnese con colpi di artiglieria sparati da Porta Sole. Il 3 giugno nel Monastero di Monteluce, Ridolfo Baglioni con il commissario di campo Gerolamo Orsini tratt\u00f2 la capitolazione di Perugia. Segu\u00ec lo scioglimento dei Venticinque. La guerra si concluse con la sconfitta dei Perugini e la perdita delle sue libert\u00e0 civiche e la sua secolare autonomia pur di non accettare l'odiosa tassa sul sale imposta dal papa. Per protesta, smisero di salare il pane e da allora si mangia il pane sciapo. Passa nuovamente alle dirette dipendenze dello Stato della Chiesa che obbliga la cittadinanza a costruire l'imponente Rocca Paolina, dove si insedia una guarnigione pontificia. Alessandro Tomassoni da Terni, sfruttando le sue conoscenze nel campo delle fortificazioni militari, collabor\u00f2 tra il 1540 e il 1541 con Antonio da Sangallo il Giovane (1484-1546) alla risistemazione dell\u2019area dove poi sorger\u00e0 la Rocca Paolina, voluta dal pontefice sul luogo dove sorgevano le case dei Baglioni e di altri maggiorenti per riaffermare la sottomissione della citt\u00e0 allo Stato della Chiesa. Per lungo tempo la Rocca Paolina \u00e8 stata odiata dai perugini, in quanto simbolo del potere papale e per aver \"tolto la luce del sole\" alle popolazioni coinvolte.\nL'et\u00e0 moderna e contemporanea.\nA partire dalla met\u00e0 del XVI secolo e fino al momento della sua ricongiunzione all'Italia (1860), Perugia vivr\u00e0 un lungo periodo di stagnazione demografica ed economica, omologandosi al resto delle province pontificie. Purtuttavia, sotto il profilo architettonico e artistico, la citt\u00e0 continuer\u00e0 ad arricchirsi di edifici di pregio e ad avvalersi dell'opera di una serie di esecutori di alto livello professionale. Sono di questo periodo molte delle residenze patrizie che al giorno d'oggi abbelliscono Perugia (fra cui i palazzi Donini, Della Penna, Gallenga-Stuart e Conestabile della Staffa) e alcune prestigiose chiese barocche, prima fra tutte quella dedicata a San Filippo Neri.\nIl dominio pontificio venne interrotto con l'arrivo di Napoleone, che costitu\u00ec, il 4 febbraio 1798, la Repubblica Tiberina della quale Perugia venne scelta come capoluogo e il tricolore francese come bandiera. Dopo un mese, il 7 marzo 1798 si unisce alla Repubblica Romana che cadr\u00e0 nel 1799, facendo di conseguenza tornare la citt\u00e0 sotto lo Stato Pontificio.\nIl 20 giugno del 1859 si consumano le cosiddette \"stragi di Perugia\", perpetrate dai reggimenti svizzeri inviati da Pio IX contro i patrioti cittadini che si erano ribellati al dominio dello Stato della Chiesa.\nIl 14 settembre 1860 le truppe piemontesi, 15\u00a0000 uomini al comando del generale Fanti, riescono a penetrare nella citt\u00e0 e a conquistarla, dopo aver costretto alla resa l'ultima guarnigione di soldati svizzeri asserragliata nella Rocca Paolina. In seguito, poi, alla battaglia di Castelfidardo (18 settembre), tutti i territori di Umbria e Marche furono annessi al Regno di Sardegna. L'annessione verr\u00e0 ufficializzata con il plebiscito del 4 novembre 1860.\nDopo l'Unit\u00e0 d'Italia (1861), il nuovo Stato italiano privileger\u00e0 proprio Perugia come capoluogo di una vastissima provincia, che si estende fino alla Sabina. Solo qualche decennio dopo, negli anni venti del XX secolo, tale territorio verr\u00e0 ridimensionato: Perugia resta il capoluogo della regione, ma vengono sanciti il passaggio della Sabina al Lazio, e la costituzione della nuova provincia umbra di Terni, determinando cos\u00ec il definitivo assetto geografico e amministrativo della regione Umbria, tuttora vigente.\nIl fascismo.\nNel 1922 da Perugia, precisamente dal Hotel Brufani in Piazza Italia, viene diretta la Marcia su Roma. Nel 1927 l'originaria Provincia di Perugia che con la formazione dello Stato Unitario (1861) era estesa su tutta l'Umbria compresa la Sabina, viene ridotta dalla creazione delle nuove provincie di Terni e di Rieti. Durante il ventennio fascista, viene intrapresa una serie di opere pubbliche e di interventi di abbellimento a Perugia. Si ricorda il monumento al Perugino, la Chiesa di San Francesco al Prato, a cui venne ripristinata la facciata in pietra locale bianca e rosa, l'aula magna nell'universit\u00e0 per stranieri, lo stadio del Santa Giuliana nel 1937, utilizzato ancora oggi per le maratone e i concerti, i palazzi condominiali adiacenti alla stazione ferroviaria Sant'Anna, la scuola elementare Alessandro Cenci, la fontana di via Maest\u00e0 delle Volte nel 1928, l'Istituto Superiore di Medicina Veterinaria nel 1925, la Madonna posta all'esterno del Duomo di San Lorenzo e altri interventi.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, le operazioni clandestine di soccorso agli ebrei perseguitati sono coordinate a Perugia da don Federico Vincenti (1885-1955), parroco della chiesa di Sant'Andrea a Porta Santa Susanna, in collegamento con padre Aldo Brunacci e la DELASEM di Assisi. Per questo impegno di solidariet\u00e0, il 16 luglio 1997, l'Istituto Yad Vashem di Gerusalemme ha conferito a don Federico Vincenti l'alta onorificenza dei giusti tra le nazioni Il 20 giugno 1944, pochi giorni dopo l'abbandono della zona da parte dei soldati tedeschi, entrano in citt\u00e0, da Porta San Pietro, le truppe alleate britanniche. Il 24 settembre 1961, promossa dall'intellettuale antifascista Aldo Capitini, venne organizzata la prima Marcia per la pace Perugia-Assisi. Nel 1970, per i suoi motivi storici, viene scelta come capoluogo della Regione Umbria.\nAnni 2000.\nNel 2017 diventa la prima citt\u00e0 italiana a essere interamente cablata con la fibra ottica. \nSimboli.\nGli animali-simbolo di Perugia sono il grifo e il leone. Lo stemma della Citt\u00e0 \u00e8 costituito da uno scudo rosso coronato turrito a cui \u00e8 sovrapposto un grifone rampante argenteo e coronato d'oro.\nOnorificenze.\nLa citt\u00e0 di Perugia \u00e8 la nona tra le 27 citt\u00e0 decorate con Medaglia d'Oro come \"Benemerite del Risorgimento nazionale\" per le azioni patriottiche che ebbero luogo nella citt\u00e0 nel periodo per l'indipendenza dallo Stato Pontificio, per la resistenza alle truppe mercenarie pontificie effettuata il 20 giugno 1859 (Stragi di Perugia).\nMonumenti e luoghi d'interesse.\nFontana Maggiore.\nLa Fontana Maggiore (1275-1278) \u00e8 uno dei principali monumenti della citt\u00e0 e di tutta la scultura medievale. \u00c8 il punto terminale dell'acquedotto medievale e fu costruita per celebrare l'arrivo dell'acqua a Perugia.\n\u00c8 costituita da due vasche marmoree poligonali concentriche sormontate da una tazza bronzea. Le due vasche poligonali concentriche sono decorate a bassorilievi finemente scolpiti da Nicola e Giovanni Pisano: in quella inferiore sono rappresentati i simboli e le scene della tradizione agraria e della cultura feudale, i mesi dell'anno con i segni zodiacali e le arti liberali, la bibbia e la storia di Roma; in quella superiore sono raffigurati nelle statue poste agli spigoli personaggi biblici e mitologici.\nI nomi dei costruttori oltre ai due scultori sono incisi nell'iscrizione: Fra Bevignate ha diretto tutta la fabbrica, acquedotto incluso, con l'aiuto dell'ingegnere idraulico Buoninsegna di Venezia. Rosso Padellaio \u00e8 lo scultore che ha realizzato le parti in bronzo, recuperando le tecniche antiche di fusione.\nArco Etrusco.\nL'Arco Etrusco o di Augusto \u00e8 la pi\u00f9 grande e monumentale delle porte di accesso alla citt\u00e0 vecchia, parte della cinta muraria etrusca (IV-III secolo a.C.) orientata verso nord, guarnita di poderosi bastioni laterali realizzati in blocchi megalitici di travertino (dimensione media cm 100x60 in facciata). Il contrafforte sinistro \u00e8 sormontato da elegante loggia rinascimentale e ornato alla base di fonte seicentesca, a sua volta sormontata da due tipici falli etruschi. Nell'arco a tutto sesto \u00e8 incisa la scritta \"Augusta Perusia\". Nel 2015, per opera del mecenate e leader del cashmere italiano Brunello Cucinelli si sono conclusi i lavori di restauro, che hanno portato alla luce alcune monete e la scritta della dedica da parte dell'imperatore Treboniano Gallo.\nRocca Paolina.\nCostruita tra il 1540 e il 1543 per volere di papa Paolo III e per punire i Perugini di essersi ribellati alla tasse sul sale, la Rocca Paolina ha rappresentato, fino al 1860, il simbolo del potere papale sull'antico comune. Su progetto di Antonio da Sangallo il Giovane e l'assistenza ingegneristica di Alessandro Tomassoni da Terni, l'imponente fortezza si estendeva in origine dalle attuali piazza Italia a largo Cacciatori delle Alpi. Oggi, dopo le demolizioni post-unitarie, restano gli imponenti sotterranei con i basamenti degli edifici medievali dell'antico borgo di Santa Giuliana e delle case dei Baglioni che, insieme alla Porta Marzia, vennero inglobati nella fortezza. Oggi la Rocca Paolina \u00e8 attraversata da un percorso di scale mobili che collegano piazza Partigiani a piazza Italia, in centro. Su parte delle sue rovine \u00e8 stato edificato il Palazzo della Provincia e della Prefettura.\nAcquedotto medievale della Fontana Maggiore\nL'Acquedotto medievale della Fontana Maggiore fu un\u2019opera idraulica di straordinaria arditezza per l\u2019epoca. La costruzione ebbe inizio nel 1254 per condurre l\u2019acqua da monte Pacciano alla Fontana Maggiore. Dopo una interruzione di 20 anni, ripresero i lavori sotto la guida di Fra Bevignate e di Boninsegna da Venezia e l'acquedotto fu terminato nel 1280. Senza l\u2019ausilio di pompe, ma con il principio dei vasi comunicanti e l\u2019utilizzo di un condotto forzato a pressione, si riusc\u00ec a far rimandare l'acqua in salita. Nel 1322, come indica la targa nel bacino superiore della fontana, venne terminata la realizzazione di un altro tracciato pi\u00f9 diretto, ma con dislivello e pressione maggiore.\nNel XIX secolo fu dismesso, ma un tratto che passa dentro la citt\u00e0 costituito da un ponte con 10 campate \u00e8 stato trasformato in un caratteristico percorso pedonale pensile.\nLa Fontana di Nettuno\nLa Fontana di Nettuno \u00e8 ubicata nei Giardini Rosa e Cecilia Caselli di viale Indipendenza. \u00c8 composta da una vasca ottagonale, al centro si erge una colonna che sostiene una conca da cui esce il busto di Nettuno in bronzo. La sua costruzione stando agli storici locali Serafino Siepi e Luigi Bonazzi risalirebbe al XVII secolo. L'ubicazione iniziale era la piazza Matteotti detta piazza del Sopramuro. Da li fu smontata per essere ricomposta nel 1887 su progetto dell'ingegnere comunale Filippo Lardoni nei giardini di Sant'Ercolano attualmente chiamati Rosa e Cecilia Caselli in onore alle continuatrici dello storico laboratorio dell'arte del vetro.\nLe mura di Perugia e la citt\u00e0 vecchia.\nPerugia possiede due cinte murarie: le \"mura etrusche\" sorsero tra il IV e il III secolo a.C. e furono costruite in modo piuttosto unitario con uno sviluppo complessivo di circa 3 km; la seconda cerchia di mura, di et\u00e0 \"medievale\", raggiunse lo sviluppo di circa 9\u00a0km e inglob\u00f2 i borghi creatisi in corrispondenza delle cinque antiche porte.\nLe Porte e le Mura medievali.\nLungo i 9 chilometri del perimetro murario si aprono numerose porte, alcune pi\u00f9 antiche altre pi\u00f9 recenti, alcune chiuse e riaperte o viceversa nella successione delle epoche. Elenchiamo solo le maggiori, tra cui le corrispondenti agli estremi dei cinque quartieri.\nPrincipali vie, corsi, larghi e piazze.\nDalla piazza principale del centro si diramavano le cinque vie regali, che collegavano - e ancor oggi in parte collegano - la citt\u00e0 di Perugia con Cortona (oggi la Via Cortonese si sovrappone alla statale del Trasimeno), Orvieto (Via Marscianese), Gubbio (Via Eugubina), Citt\u00e0 di Castello e la Via Flaminia (Foligno) che da Roma conduceva ad Ariminium (attuale Romagna).\nUniversit\u00e0.\nLa citt\u00e0 di Perugia ospita l\u2019Universit\u00e0 degli studi di Perugia fondata nel 1308 \u00e8 una delle pi\u00f9 antiche in Italia: storia e tradizione plurisecolare. Rappresenta uno dei centri accademici fra i pi\u00f9 attivi e prestigiosi d'Italia, sia dal punto di vista della didattica sia della ricerca scientifica. Di pi\u00f9 recente fondazione \u00e8, invece, l\u2019Universit\u00e0 per Stranieri di Perugia: nata nel 1925, \u00e8 oggi una splendida realt\u00e0: studenti italiani e internazionali studiano e si formano in un ambiente multiculturale.\nUniversit\u00e0 degli Studi di Perugia\nL'Universit\u00e0 degli Studi di Perugia fu una tra le prime libere Universit\u00e0 sorte in Italia, eretta a \"Studium Generale\" l'8 settembre 1308. Un'istituzione che educava alle arti della medicina e della legge esisteva comunque sin dagli inizi del Duecento, finanziata dal Comune di Perugia. Oggi conta pi\u00f9 di 34\u00a0000 iscritti distribuiti in sedici facolt\u00e0 (dipartimenti), tre scuole di specializzazione e tre master di perfezionamento.\nL'Universit\u00e0 per stranieri nata nel 1925 \u00e8 la pi\u00f9 antica in Italia del genere: orientata a studenti europei e degli altri continenti, \u00e8 specializzata nell'insegnamento e nella diffusione della lingua e della civilt\u00e0 italiane in tutte le loro forme, come l'arte e la cultura. Conta circa 8\u00a0000 studenti.\nAltre istituzioni culturali\nUniversit\u00e0 per Stranieri di Perugia\nLUniversit\u00e0 per Stranieri di Perugia \u00e8 un'universit\u00e0 statale italiana fondata nel 1925 a Perugia.\nL'ateneo struttura la propria attivit\u00e0 formativa in un unico dipartimento: scienze umane e sociali.\nBench\u00e9 l'universit\u00e0 sia specializzata nell'insegnamento e nella diffusione della lingua e della cultura italiana all'estero, essa propone una formazione universitaria anche agli studenti italiani. L'ateneo perugino si occupa inoltre della formazione e dell'aggiornamento dei docenti che insegnano l'italiano come lingua straniera.\nCultura.\nMusei.\nTeatri\nEventi\nCantanti e gruppi musicali\nSociet\u00e0.\nEvoluzione demografica.\nDall'Unit\u00e0 d'Italia a oggi l'evoluzione demografica nel comune appare in crescita costante. A partire dagli anni cinquanta la crisi della mezzadria che caratterizza le campagne umbre e il conseguente fenomeno dell'urbanesimo comporta un boom demografico e al censimento del 1961 viene superata la soglia dei abitanti. Complessivamente, tra il 1951 e il 1971 la popolazione residente nel comune si accresce di oltre un terzo passando da 95 a abitanti. Dopo il 2001 si \u00e8 avuto un altro grande incremento della popolazione residente, che ha superato le unit\u00e0 alla fine del 2008, supportato da consistenti fenomeni migratori.\nLa popolazione residente nel comune di Perugia al 31 dicembre 2006 \u00e8 costituita al 48% da maschi e al 52% da femmine. Le famiglie sono (con un numero medio di 2,4 componenti) e le convivenze registrate sono 118.\nPer quel che concerne la struttura per et\u00e0 della popolazione, l'indice di dipendenza \u00e8 pari a 52,2, in linea con la media nazionale, mentre l'indice di vecchiaia, 163,5, \u00e8 molto alto, e si assesta ben al di sopra della media nazionale (139,9), in quanto la popolazione di et\u00e0 pari o maggiore ai 65 anni costituisce il 21% del totale.\nTuttavia, Perugia mantiene un aspetto di citt\u00e0 giovane grazie all'apporto della popolazione studentesca universitaria, che per gran parte dell'anno accresce il numero degli abitanti di circa 30\u00a0000 unit\u00e0. Inoltre, soprattutto grazie a una maggiore natalit\u00e0 nelle famiglie composte da immigrati, la popolazione di et\u00e0 inferiore ai 5 anni \u00e8 in forte crescita.\nEtnie e minoranze straniere.\nLa popolazione straniera residente nel comune di Perugia ammonta a unit\u00e0 su un collettivo di 164.057 abitanti censiti, pari al 12,44% del totale, percentuale nettamente superiore a quella rilevata a livello nazionale. Le nazionalit\u00e0 presenti sono 134 e le macroregioni maggiormente rappresentate sono l'Europa orientale e sudorientale da cui provengono oltre il 45% degli immigrati, seguite dall'America latina con circa il 17%. I principali Paesi di origine degli stranieri censiti nel comune di Perugia, sono:\nA Perugia si registra un numero molto alto di matrimoni tra italiani e stranieri e tra stranieri.\nCriminalit\u00e0\nLa citt\u00e0 di Perugia \u00e8 considerata uno dei crocevia italiani del traffico di stupefacenti, in particolare eroina e cocaina, secondo i dati forniti dalla relazione della Direzione Nazionale Antimafia del 2011. Il capoluogo umbro, negli anni che vanno dal 2007 al 2013, ha avuto un elevatissimo rapporto \"decessi per overdose/popolazione\" in Italia (cinque volte superiore alla media nazionale), collocandosi tra i primi posti anche a livello europeo.\nNegli anni successivi la situazione subisce un'importante inversione di tendenza, soprattutto sul fronte dei decessi per droga.\nGeografia antropica.\nQuartieri.\nL'area urbana \u00e8 formata dai cinque quartieri del centro storico corrispondenti alle cinque porte della citt\u00e0 medievale (Porta Sole, Porta di Sant'Angelo, Porta di Santa Susanna, Porta Eburnea, Porta di San Pietro), dai quartieri adiacenti ai rioni suddetti, da quelli di prima periferia (Monteluce, Filosofi, Fontivegge, Elce, Cupa, Pallotta) cui si aggiungono i pi\u00f9 esterni Piscille, Montebello, San Vetturino, Sant'Erminio, San Sisto, Cavalabreccia, Oliveto, Montegrillo, Ponte d'Oddi, San Marco, Santa Lucia, Case Bruciate, Cortonese, Madonna Alta, Settevalli, Ferro di Cavallo, Olmo, Prepo e altri.\nCircoscrizioni.\nIl comune di Perugia era suddiviso in 13 circoscrizioni, comprendenti pi\u00f9 quartieri e frazioni:\nIn base alla legge finanziaria del 2008 il numero delle circoscrizioni doveva essere ridotto ma per successive complicazioni, dalle elezioni amministrative del 2009 non si \u00e8 pi\u00f9 votato per il loro rinnovo che, pertanto, sono decadute nelle loro attivit\u00e0 e competenze.\nIl capoluogo.\nIl centro della citt\u00e0 di Perugia, i rioni storici e i quartieri adiacenti contano 38\u00a0073 abitanti distribuiti in una superficie di 55,41\u00a0km\u00b2. La densit\u00e0 \u00e8 di 687,11 abitanti per km\u00b2.\nIl vasto territorio comunale presenta vari luoghi di interesse storico, architettonico, archeologico, artistico, paesaggistico e naturalistico che continuano nei territori limitrofi dei comuni di Umbertide, Gubbio, Assisi, Bastia Umbra, Bettona, Marsciano, Magione e l'area del Trasimeno.\nCucina.\nLa cucina perugina, come gran parte della cucina tradizionale umbra, si basa sui prodotti agricoli e dell'allevamento locale e comprende diverse pietanze a base di cacciagione. Si tratta di una cucina semplice che tende ad esaltare il gusto delle materie prime.\nIl pane caratteristico della citt\u00e0 di Perugia (come nel resto della regione) \u00e8 simile al pane toscano e marchigiano, ovvero sciapo: la tradizione sciapa viene fatta risalire alla cosiddetta \"guerra del sale\", in ribellione alla tassa imposta da Paolo III nel 1531 per l'uso del sale. Con fette di pane intere abbrustolite, strofinate con uno spicchio d'aglio, un pizzico di sale e poi condite con olio extravergine d'oliva si prepara la tipica \"bruschetta\". Focaccia caratteristica del territorio, a Perugia e nel resto della provincia, \u00e8 la torta al testo. La Torta di Pasqua \u00e8 invece una tradizionale torta salata con scaglie di formaggio.\nFra i primi degni di nota gli gnocchi di patate al sugo d'oca, le tagliatelle al rag\u00f9 con rigaglie di pollo e i cappelletti in brodo.\nPer quanto concerne i secondi, tipicamente perugini sono il piccione arrosto ripieno e in carrozza, la porchetta di maiale, e gli arrosti misti alla brace.\nL'erba, ovvero diverse erbe campestri selvatiche lessate e ripassate in padella con olio e aglio, rappresenta il contorno pi\u00f9 tradizionale.\nI dolci tipici sono il \"torcolo di San Costanzo\", caratteristico per i festeggiamenti del Patrono (29 gennaio), a forma di ciambella con pinoli, semi di anice, uvetta e canditi, e la Ciaramicola, un torcolo con mollica rosata e crosta meringata bianca, dolce tipicamente pasquale. Biscotto tipico per il periodo della Commemorazione dei Defunti (2 novembre), sono le \"Fave dei morti e gli Stinchetti o Ossi dei morti\" a base di pasta di mandorle. Frappe e Strufoli sono i dolci tipici del carnevale\nEconomia.\nLe imprese registrate nel comune di Perugia al 31 dicembre 2006 appartengono prevalentemente al macrosettore d'attivit\u00e0 dei Servizi (63%). Il comparto Industria (27,1%) \u00e8 incentrato soprattutto nei settori del tessile abbigliamento e alimentare dolciario. Le imprese che si riconducono all'Agricoltura sono il 9,9% del totale.\nIl Prodotto Interno Lordo, indicatore della ricchezza prodotta in un anno, \u00e8 pari a 25\u00a0500 \u20ac pro capite (2004), e con questo dato la citt\u00e0 si piazza al di sopra per il 25% della media nazionale.\nL'attivit\u00e0 industriale, che ha avuto il suo picco negli anni settanta (42% della forza lavoro). Perugia \u00e8 conosciuta come la \"citt\u00e0 del cioccolato\" per la storica presenza delle industrie Perugina e Nestl\u00e9 e di numerose altre imprese specializzate nella produzione di prodotti dolciari. l'industria tessile Luisa Spagnoli e comparto del Cachemire, l'industria meccanica e grafica, e da un buon numero di imprese medio-piccole dislocate nelle numerose zone industriali di periferia (via Settevalli e S. Andrea delle Fratte) e delle frazioni (San Sisto, Santa Sabina, Ponte San Giovanni e Ponte Felcino, ecc.).\nNell'ultimo ventennio forte sviluppo ha avuto il commercio di grande distribuzione che, frammisto alle zone industriali, ha concorso potentemente allo strutturarsi della odierna \"citt\u00e0 diffusa\", con grave sofferenza per il centro storico.\nTra le attivit\u00e0 pi\u00f9 tradizionali e diffuse vi sono quelle artigianali, come le rinomate lavorazioni dei tessuti, orafa e del legno, quest'ultima finalizzata alla produzione di mobili, di numerosi attrezzi e di giocattoli. Sono rinomati anche i laboratori di intarsio, di intaglio, di scultura e di ebanisteria, oltrech\u00e9 le produzioni di maschere e di abbigliamento per attivit\u00e0 artistiche.\nInfrastrutture e trasporti.\nStrade.\nPerugia \u00e8 servita da tre principali arterie: il raccordo autostradale 6 \"Bettolle-Perugia\", la SS 3 bis (anche nota come E45), e la Perugia-Ancona, facente parte del Quadrilatero Umbria-Marche.\nFerrovie.\nIl comune di Perugia \u00e8 servito dalla linea RFI Foligno-Terontola e dalla linea FCU Sansepolcro-Terni; quest'ultima proprio a servizio di Perugia possiede da Ponte San Giovanni una breve diramazione che raggiunge la stazione di Perugia Sant'Anna in centro storico.\nFerrovie dello Stato.\nLe stazioni RFI sono:\nFerrovia Centrale Umbra.\nLa Ferrovia Centrale Umbra, in gestione a Busitalia-Sita Nord, dispone di diverse stazioni e fermate nel territorio comunale di Perugia, sia nella periferia della citt\u00e0 sia nelle frazioni.\nLe principali stazioni di Perugia servite dalla Ferrovia Centrale Umbra sono:\nSono presenti anche altre stazioni ferroviarie all'interno del comune di Perugia a servizio delle omonime frazioni e quartieri: Solfagnano-Parlesca, San Bartolomeo-Resina, Ponte Pattoli-Civitella Benazzone, Ramazzano-Passo dell'Acqua, Villa Pitignano, Ponte Felcino, Pretola, Ponte Valleceppi (attualmente soppressa), Balanzano, San Martino in Campo-Torgiano.\nAeroporti.\nPerugia \u00e8 servita dall'Aeroporto di Perugia, situato a 12\u00a0km a est dalla citt\u00e0, nella frazione Sant'Egidio.\nNel 2011, nell'ambito delle celebrazioni per i 150 anni dell'unit\u00e0 d'Italia, per i quali l'aeroporto di Perugia \u00e8 stato designato tra le strutture di missione, \u00e8 stato completamente riammodernato con un nuovo terminal su progetto dell'architetta Gae Aulenti.\nMobilit\u00e0 urbana.\nNel 1899 fu attivata una linea tranviaria che collegava la centrale piazza Danti con la stazione di Fontivegge, sostituita nel 1943 da un impianto filoviario (peraltro esteso fino a Porta San Costanzo, all'Elce, a via dei Filosofi e all'ex Policlinico di Monteluce), questi ultimi in servizio fino al 1975.\nAlla rete di autolinee in esercizio, in carico a Umbria Mobilit\u00e0, la cui propriet\u00e0 nel 2014 \u00e8 stata interamente rilevata da Busitalia-Sita Nord, si aggiunge una serie di percorsi meccanizzati per facilitare l'accesso al centro storico, costituiti da sistemi di scale mobili, prima all'interno della Rocca Paolina (1983), poi alla Cupa-Pellini (1989) e infine al Piazzale Europa (1993), fra cui un ascensore pubblico (al Pincetto) attivo dal 1971. Parallelamente a questi interventi, l'accesso automobilistico al centro storico veniva regolamentato con l'istituzione di una zona a traffico limitato, la prima nel 1971 interessante il solo Corso Vannucci, poi ampliata nel 1986 all'acropoli etrusco-romana, e infine nel 2001 a quasi tutto il centro storico. I trasporti interregionali sono invece gestiti dalla Societ\u00e0 Umbro Laziale Gestione Autolinee (SULGA).\nMinimetr\u00f2.\nIl 29 gennaio 2008 venne inaugurato un sistema di trasporto automatizzato su sede propria denominato Minimetr\u00f2, realizzato in gran parte su sede sopraelevata, ma che comprende tratti anche sotterranei in prossimit\u00e0 del centro storico, che collega la zona di Pian di Massiano con l'acropoli, attraversando la porzione sud-occidentale dell'area urbana.\nIl tracciato segue un percorso di 4\u00a0km, si sviluppa su due capolinea e cinque stazioni intermedie, attraversando due gallerie. Il tracciato va dalla fermata di Pian di Massiano fino al centro di Pincetto. Dal capolinea centrale, denominato \"Pincetto\", si accede al centro storico mediante tre scale mobili sotterranee.\n\u00c8 in progetto una seconda linea del Minimetr\u00f2, interamente sotterranea, con capolinea a Monteluce (in corrispondenza del vecchio Policlinico), passaggio per Pincetto (capolinea della linea 1 gi\u00e0 esistente) e fine corsa alla stazione di Sant'Anna, termine della ferrovia regionale, servizio che andrebbe quindi potenziato per favorire il collegamento suburbano. Esistono, in proposito, proposte alternative, tra cui quella di un \"tram-treno\" che, proprio da Sant'Anna - provenendo tramite ferrovia da Ponte San Giovanni FS -, attraversi la citt\u00e0 collegandosi con la stazione Cupa del Minimetr\u00f2 (da cui la salita al centro storico) per giungere alla stazione ferroviaria centrale di Fontivegge.\nAmministrazione.\nDal periodo repubblicano (1946), Perugia \u00e8 stata guidata dal Partito Socialista Italiano, e fino al 2014 da giunte di centro-sinistra, quando, per la prima volta dopo 70 anni, viene eletta una giunta di centro-destra, guidata dal forzista Andrea Romizi, riconfermato poi per un secondo mandato nel 2019. La sede del sindaco \u00e8 Palazzo dei Priori.\nConsolati.\nLa citt\u00e0 di Perugia \u00e8 sede dei seguenti Consolati:\nGemellaggi.\nPerugia \u00e8 gemellata con:\nSport.\nBaseball.\nIn forte espansione, il baseball perugino conta di 5 squadre principali: la Fortebraccio Baseball Perugia, la Libertas Baseball Perugia, il Perugia Baseball Club, il CUS Unistra Perugia (la squadra dell'Universit\u00e0 per Stranieri di Perugia) e la Amatori Libertas Perugia.\nPallacanestro.\nIl Perugia Basket \u00e8 nato nel 2005. Milita in Serie C regionale, dopo aver raggiunto come suo apice la Divisione Nazionale A a cavallo degli anni duemila e duemiladieci.\nCalcio.\nIn ambito maschile, la pi\u00f9 importante formazione calcistica della citt\u00e0 \u00e8 l'AC Perugia Calcio. Fondata nel 1905, \u00e8 stata successivamente rifondata nel 2005 e poi ancora nel 2010, dopo due fallimenti dovuti a problemi di tipo economico-finanziario. Dalla stagione 2014-2015 milita in Serie B. In Italia, la squadra ha disputato 13 campionati di Serie A con buoni piazzamenti, fino a raggiungere, guidata dal presidente Franco D'Attoma, il secondo posto in massima serie nell'annata 1978-1979, diventando al contempo la prima formazione a chiudere un torneo di Serie A senza subire sconfitte: da quest'imbattibilit\u00e0, e per la seconda piazza in campionato, quella squadra \u00e8 conosciuta come \"Perugia dei miracoli\". In campo internazionale, ha partecipato per due volte alla Coppa UEFA, nel 1979-1980 e nel 2003-2004, quest'ultima grazie alla vittoria della Coppa Intertoto nel 2003, primo trofeo UEFA vinto dalla societ\u00e0.\nVi \u00e8 inoltre una seconda squadra cittadina, l'ASD Pontevecchio della frazione di Ponte San Giovanni. Nata nel 1945, ha ottenuto come maggior risultato la conquista della Coppa Italia Dilettanti nell'annata 2006-2007. Dal 2014-2015 milita in Eccellenza dopo aver raccolto 13 partecipazioni alla Serie D, massima categoria raggiunta nella sua storia.\nIn citt\u00e0 \u00e8 praticato anche il calcio a 5 grazie al Perugia C5, formazione sorta nel 1996 che, nel suo palmar\u00e8s, vanta la conquista nel 2005 di uno scudetto e di una Supercoppa italiana; a ci\u00f2 si aggiungono inoltre alcuni titoli nelle categorie minori, e una partecipazione europea alla Futsal Cup nell'annata 2005-2006. Inattiva dal 2008 al 2012, la squadra \u00e8 ritornata in vita grazie al \"Truffarelli C5\", altra societ\u00e0 perugina che ne ha acquisito il titolo sportivo. Dal 2012-2013 milita in Serie C1.\nPer quanto concerne il calcio femminile, dal 1992 \u00e8 presente nel capoluogo umbro l'AFD Grifo Perugia, squadra che dalla stagione 2014-2015 milita nel campionato nazionale di Serie B.\nPallavolo.\nIn campo maschile, la citt\u00e0 si \u00e8 affacciata per la prima volta nel massimo campionato nazionale all'inizio degli anni duemila, col Perugia Volley che, nato nel 2001, ha militato in Serie A1 dal 2002 al 2010, vincendo la Challenge Cup 2009-2010 e raggiungendo la finale scudetto nella stagione 2004-2005. Nel 2010, tale squadra ha cambiato denominazione in \"Umbria Volley\" e si \u00e8 trasferita a San Giustino; nello stesso anno \u00e8 arrivata nel capoluogo umbro una nuova societ\u00e0, la Sir Safety Umbria Volley (originariamente nata a Bastia Umbra nel 2001), che dal 2012 milita in A1.\nIn campo femminile, la citt\u00e0 vantava una delle pi\u00f9 titolate formazioni d'Italia e d'Europa, la Sirio Perugia, con un palmar\u00e8s che comprendeva tra gli altri tre scudetti e due Champions League, oltre a vari trofei in ambito nazionale e internazionale; la societ\u00e0, fondata nel 1970, si \u00e8 sciolta nel 2011. Nello stesso anno, \u00e8 nata un'omonima formazione che ne ha ereditato il titolo sportivo, attualmente militante nel campionato di Prima Divisione.\nRugby.\nLa principale societ\u00e0 di Rugby cittadina \u00e8 il CUS Perugia Rugby, la cui prima squadra milita in Serie A, mentre la seconda milita in Serie C2. Inoltre \u00e8 anche presente una squadra femminile, Donne Etrusche, anch'esse militanti in Serie A femminile.\nArti marziali.\nLe arti marziali a Perugia sono presenti dagli anni sessanta con le tecniche cinesi, a cui ha fatto seguito il judo. In un secondo momento sono approdate anche karate contact (chiamato successivamente kickboxing), karate, taijiquan, j\u016bjutsu, kend\u014d, aikid\u014d, taekwondo e, in questi ultimi anni, il krav maga.\nNel 2014 Jessica Scricciolo, in forza al Gruppo Sportivo Ju-Jitsu Perugia, ha conquistato il titolo di Campionessa Mondiale nella specialit\u00e0 Fighting System, ,55\u00a0kg. \nNel marzo 2015 al Campionato Mondiale di Grecia (J.J.I.F.) Andrea Calzoni (Gruppo Sportivo Ju-Jitsu Perugia) ha conquistato la medaglia d'oro nel Ne-Waza (U21,56\u00a0kg) e di bronzo nel Fighting System."}
{"id": "3468", "revid": "253269", "url": "https://it.wikipedia.org/wiki?curid=3468", "title": "Philippe Noiret", "text": "Biografia.\nNoiret nacque a Lilla, nel dipartimento del Nord (nella regione dell'Alta Francia), figlio di Pierre Georges Noiret, un rappresentante commerciale piccardo, impiegato presso l'impresa tessile \"\u00c9tablissements Sigrand\", e di Lucy Cl\u00e9mence Ghislaine Heirman, una casalinga belga di etnia fiamminga. Esord\u00ec sul grande schermo in piccoli ruoli a partire dal 1949, apparendo per la prima volta in una pellicola di Jacqueline Audry, \"Gigi\" (1949), anche se nel frattempo continuava a seguire gli studi superiori.\nNel 1950 frequent\u00f2 i corsi d'arte drammatica tenuti da Roger Blin, attore poco sfruttato dal cinema, ma molto apprezzato in teatro. Per circa dieci anni, recit\u00f2 al Th\u00e9\u00e0tre National Populaire di Jean Vilar, dove alla prosa altern\u00f2 il cabaret (assieme a Jean-Pierre Darras). Anche se posteriore a \"Gigi\", il suo film d'esordio \u00e8 considerato \"La pointe courte\" (1955) di Agn\u00e8s Varda, dopo il quale Noiret cominci\u00f2 ad apparire con crescente frequenza sugli schermi del cinema francese (seppure ancora in ruoli secondari), sui set televisivi e sul palcoscenico.\nNel 1960, fu lo zio di Zazie, cabarettista travestito da donna, in \"Zazie nel metr\u00f2\" di Louis Malle, film culto per i cinefili francesi; l'anno successivo, fu diretto da Ren\u00e9 Clair in \"Tutto l'oro del mondo\" (1961), per poi passare a lavorare con \u00c9douard Molinaro, Ren\u00e9 Cl\u00e9ment, Jean Delannoy e con registi italiani quali Lucio Fulci (\"Le massaggiatrici\", 1962), Luigi Zampa (\"Frenesia dell'estate\", 1963) e Vittorio De Sica (\"Sette volte donna\", 1967). Nel 1966, al termine della rappresentazione di \"Un dr\u00f4le de couple\", diede l'addio ufficiale al teatro, e allontanandosi temporaneamente dal cinema francese, si permise una parentesi americana nel 1969, lavorando per Alfred Hitchcock in \"Topaz\", accanto a Michel Piccoli, e per George Cukor in \"Rapporto a quattro\".\nMa la vera popolarit\u00e0 arriv\u00f2 negli anni settanta, quando entr\u00f2 in contatto con il mondo surreale del regista italiano Marco Ferreri, interpretando uno dei quattro amici che vogliono suicidarsi a furia di cibo e sesso in \"La grande abbuffata\" (1973), seguito l'anno dopo da \"Non toccare la donna bianca\" (1974). Sostenne con successo anche il ruolo drammatico de \"L'orologiaio di Saint-Paul\" (1974), sotto la direzione di Bertrand Tavernier, riconfermando le sue capacit\u00e0 di finissimo e acuto cesellatore di personaggi profondamente umani anche in \"Il giudice e l'assassino\" (1976) e \"Che la festa cominci...\" (1974), sempre di Tavernier.\nSull'onda del successo di pubblico, entr\u00f2 nel cast dei primi due capitoli della trilogia di \"Amici miei\", \"Amici miei\" (1975) e \"Amici miei - Atto II\u00ba\" (1982), entrambi diretti da Mario Monicelli, in cui Noiret dimostr\u00f2 di possedere notevoli doti comiche, al pari del grande Ugo Tognazzi. Diviso fra la Penisola e la Francia, in Italia affianc\u00f2 spesso nomi celebri della comicit\u00e0 nostrana come Alberto Sordi in \"Il comune senso del pudore\" (1976) e \"Il testimone\" (1978), ma anche grandi registi come Valerio Zurlini in \"Il deserto dei Tartari\" (1976), mentre in patria sembr\u00f2 insistere nei ruoli negativi come quello del sedicente tutore della legge in \"Colpo di spugna\" (1981) di Tavernier con Isabelle Huppert.\nIn Italia diede altre interpretazioni con Francesco Rosi, Sergio Citti ed Ettore Scola, fino ad arrivare al suo personaggio pi\u00f9 bello ed edificante, quello di Alfredo, nel capolavoro di Giuseppe Tornatore \"Nuovo Cinema Paradiso\" (1988), dove interpreta il ruolo della figura paterna di un piccolo orfano, comprendendolo anche nel pi\u00f9 sottile dettaglio e lasciandogli in eredit\u00e0 qualcosa che ha del soprannaturale: la passione oltre ogni limite per il cinema.\nDue i C\u00e9sar vinti come miglior attore, uno per \"Frau Marlene\" (1975) di Robert Enrico e l'altro per \"La vita e niente altro\" (1989), per il quale vinse anche il David di Donatello dopo la candidatura dell'anno precedente per \"Gli occhiali d'oro\". Fu importante nella sua carriera anche la collaborazione con Massimo Troisi, nel famoso film \"Il postino\" (1994) candidato a 5 premi Oscar, nel quale interpretava la figura del poeta Pablo Neruda.\nTra i pi\u00f9 grandi attori del cinema francese in campo internazionale, non aveva la rabbia repressa del ribelle Michel Piccoli e neanche il mistico romanticismo di Jean-Louis Trintignant, anche se appartiene alla stessa generazione. Sposato con l'attrice Monique Chaumette, nel luglio 2006 gli venne assegnata la Legion d'onore, pochi mesi prima della sua morte, avvenuta a Parigi il 23 novembre dello stesso anno, a causa del cancro di cui soffriva. \u00c8 sepolto a Parigi nel cimitero di Montparnasse.\nDoppiatori italiani.\nDa doppiatore \u00e8 sostituito da:"}
{"id": "3469", "revid": "1543377", "url": "https://it.wikipedia.org/wiki?curid=3469", "title": "Paleontologia", "text": "La paleontologia (dal greco \u03c0\u03b1\u03bb\u03b1i\u03cc\u03c2 \"palai\u00f2s\" \u00abantico\u00bb, \u1f64\u03bd \"\u1e51n\" (genitivo \u1f44\u03bd\u03c4\u03bf\u03c2 \"\u00f2ntos\") \u00abessere, creatura\u00bb e \u03bb\u03cc\u03b3\u03bf\u03c2 \"l\u00f2gos\" \u00abstudio\u00bb, letteralmente \u00abstudio dell'essere antico\u00bb) \u00e8 la branca delle scienze naturali che studia gli esseri viventi vissuti nel passato geologico e i loro ambienti di vita sulla Terra; nelle parole di L.F. Laporte, \u201c\"la loro identit\u00e0, origine, evoluzione, ambiente e ci\u00f2 che possono dirci sul passato organico e inorganico della Terra\"\u201d.\nNata nel XVII e nel XVIII secolo come risultato delle intuizioni di Niccol\u00f2 Stenone sulla natura dei fossili e sulla stratigrafia, nonch\u00e9 dagli studi di anatomia comparata condotti da George Cuvier, la paleontologia si situa a met\u00e0 strada tra biologia e geologia, distinguendosi dall'archeologia in quanto esclude lo studio di manufatti umani, mentre lo studio dei resti fossili umani viene chiamato paleoantropologia e, a seconda dell'et\u00e0 del giacimento e dei reperti presenti, viene svolto esclusivamente da paleontologi e antropologi o in combinazione con archeologi; i confini fra queste diverse discipline diventano sempre pi\u00f9 sfumati sia col diminuire dell'et\u00e0 dei reperti, sia con il progredire dell'approccio multidisciplinare delle ricerche, dei metodi di indagine e della tecnologia.\nOriginariamente nata come scienza di tipo storico che, allo scopo di classificare le forme viventi passate e cercare di spiegare le cause della loro variazione, utilizzava solo l'induzione legata a osservazioni qualitative sui campioni fossili, oggi la paleontologia si \u00e8 sviluppata al punto da utilizzare tecniche mutuate da discipline scientifiche come la biochimica, la matematica e l'ingegneria, che le permettono di condurre anche ricerche e simulazioni a carattere sperimentale. Il suo sviluppo ha coinciso anche con la nascita di diverse sotto-discipline specializzate.\nStoria.\nNel VI secolo a.C. filosofi greci come Senofane avevano compreso la vera natura dei fossili. In epoca ellenistica Eratostene aveva notato fossili marini in luoghi lontani dal mare e aveva messo in relazione il fatto con il lento spostarsi della linea di costa. Nel Medioevo tuttavia molti naturalisti condivisero la teoria che i fossili rappresentassero i prodotti di una misteriosa \"forza plastica\" (\"vis plastica\") che scaturiva dalle profonde viscere della Terra, oppure si pensava che fossero \"scherzi della natura\" o anche che si trattasse dei resti di animali uccisi dal Diluvio universale. \nL'effettiva origine dei fossili, ossia l'antica teoria che si trattasse di resti fossilizzati di animali e piante, fu ripresa in Italia alla fine del Quattrocento, da Leonardo da Vinci, che aveva letto e condivideva varie opinioni di Aristotele, tra cui l'eternit\u00e0 della terra. Leonardo \u00e8 pertanto considerato da alcuni studiosi come il padre fondatore della paleontologia, in quanto interpret\u00f2 la vera natura dei due maggiori gruppi di fossili, ossia i resti fossili (residui del corpo di organismi) e gli icnofossili (tracce lasciate da esseri muovendosi su un substrato). Leonardo osserv\u00f2 infatti che le conchiglie (nichi) pietrificate dell'Appennino erano 'intarlate', ossia recavano le tracce (icnofossili) di antichi organismi perforanti:\"Vedesi in nelle montagnie di Parma e Piacentia le moltitudini di nichi e coralli intarlati, ancora appiccicati alli sassi, de\u2019quali quand\u2019io facevo il gran cavallo di Milano, me ne fu portato un gran sacco nella mia fabbrica da certi villani\".- Leicester Codex, folio 9r Per questo motivo, le conchiglie pietrificate non potevano essere curiosit\u00e0 inorganiche (come sostenuto da molti suoi contemporanei), ma resti di antichi organismi. Con le parole di Leonardo:\"Ancora resta il vestigio del suo andamento sopra la scorza che lui gi\u00e0, a uso di tarlo sopra il legname, and\u00f2 consumando [...]\".- Leicester Codex, folio 9vLeonardo non ha solamente interpretato correttamente le perforazioni fossili, ma anche le tracce di bioturbazione, ossia quelle prodotte in substrati soffici. Questi icnofossili comprendono, ad esempio, le gallerie scavate dai vermi; sono tra i fossili pi\u00f9 difficili da comprendere tanto che, fino ai primi anni del 1900, erano generalmente interpretati come resti fossili di alghe (fucoidi). Leonardo invece aveva capito che quelle strutture sugli strati (falde) erano icnofossili prodotti da organismi vermiformi quando la roccia era soffice sedimento marino:\"Come nelle falde, infra l\u2019una e l\u2019altra si trovano ancora gli andamenti delli lombrici, che caminavano infra esse quando non erano ancora asciutte\".- Leicester Codex, folio 10v\nNel XVI secolo Girolamo Fracastoro si oppose decisamente all'idea della \"vis plastica\" e a tutte le altre sull'origine inorganica dei fossili. Nel XVII secolo ulteriori osservazioni pi\u00f9 adeguate e sistematiche sull'origine organica dei fossili posero le basi della moderna paleontologia e fecero definitivamente abbandonare la vecchia idea della \"vis plastica\"; queste furono compiute da Agostino Scilla e da Stenone.\nDurante il XIX secolo i fossili sono stati studiati inizialmente allo scopo di classificarli, in accordo alla pratica di classificazione scientifica linneaiana, e in seguito il loro impiego venne esteso dai geologi alla stratigrafia nel tentativo di risolvere alcuni problemi come quello della determinazione dell'et\u00e0 delle rocce. Una pietra miliare nella storia della paleontologia venne posta agli inizi dell'Ottocento, quando un medico inglese, Gideon Mantell, trov\u00f2 un grosso osso in un mucchio di pietre: studiandolo, cap\u00ec che non poteva essere una mandibola di mammifero, perch\u00e9 le rocce che lo circondavano erano troppo antiche. Per\u00f2, notando la somiglianza di quei denti con i denti dell'odierna iguana, Mantell stabil\u00ec che l'animale era un enorme rettile erbivoro.\nLo chiam\u00f2 Iguanodon, dal greco \"dente d'iguana\". Qualche anno dopo, il geologo William Buckland trov\u00f2 un'altra mascella di rettile, questa volta carnivoro, e lo chiam\u00f2 Megalosaurus, \"grande lucertola\". La caccia ai fossili era definitivamente iniziata. Tra i padri della paleontologia, Georges Cuvier forn\u00ec contributi fondamentali, anche se spetta all'anatomista e paleontologo inglese Richard Owen (1804-1892) il titolo di primo nel coniare il termine \"dinosauro\" nel 1842. Inoltre fu proprio lui a voler aprire ed allestire un museo di scienze naturali a Londra che aprir\u00e0 nel 1833.\nMolti da allora sono stati i progressi nella ricerca e nuove specie fossili sono state ritrovate in diverse aree del mondo, permettendo l'acquisizione di nuove conoscenze sui processi dell'evoluzione della vita sulla Terra.\nTra i progressi \u00e8 possibile citare l'ampliamento metodologico costituito dall'uso della tassonomia cladistica in concomitanza a quello della tassonomia linneana, per quanto riguarda la definizione dell'\"albero genealogico\" evolutivo. A questo scopo, la tassonomia cladistica cominci\u00f2 ad essere utilizzata dopo pi\u00f9 di sue secoli di utilizzo della sola tassonomia linneana, in seguito all'identificazione di alcune limitazioni di quest'ultima nella classificazione di alcune nuove forme fossili rilevate nel corso dei decenni. Un altro esempio di progresso importante, verificatosi nell'ultimo quarto del XX secolo, \u00e8 lo sviluppo della filogenesi molecolare, la quale indaga sulle connessioni di organismi vicini misurando quanto simile sia il DNA dei loro genomi. La filogenesi molecolare pu\u00f2 essere utilizzata per datare la separazione delle specie, sebbene in tal senso il suo utilizzo \u00e8 in realt\u00e0 controverso per l'affidabilit\u00e0 dell'orologio molecolare su cui si basano i suoi risultati.\nLa paleontologia nell'ambito delle Scienze.\nUna scienza storica.\nLa paleontologia \u00e8 una delle scienze storiche, insieme, ad esempio, all'archeologia, alla geologia, alla biologia evolutiva, all'archeoastronomia, alla filologia e alla storia stessa. Questo significa che essa descrive fenomeni del passato e ne ricostruisce le cause. Come scienza storica si sviluppa su tre principali elementi: la descrizione del fenomeno del passato; lo sviluppo di una teoria generale sulle cause dei vari di tipi di cambiamento correlati al fenomeno; e infine l'applicazione di queste teorie per stabilire i fatti.\nQuando si tenta di spiegare i fenomeni passati, i paleontologi e gli altri scienziati storici spesso formulano una serie di ipotesi sulle cause e dopo ne ricercano la prova, o meglio, qualcosa che indichi che un'ipotesi \u00e8 migliore delle altre. Qualche volta la prova confermante un'ipotesi viene scoperta per caso durante altre ricerche; \u00e8 cos\u00ec avvenuto, ad esempio, per la scoperta di Luis \u00c1lvarez e Walter \u00c1lvarez di uno strato ricco di iridio al limite K-T, che sembrerebbe avallare la spiegazione privilegiata dell'estinzione di massa del Cretaceo-Paleocene come prodotta da un impatto astronomico.\nGli scienziati storici possono, oggi, anche seguire la via della sperimentazione: si usano esperimenti o simulazioni per tentare di ridurre il numero delle spiegazioni possibili su come un fenomeno del passato si sia verificato.\nSottodiscipline.\nCon l'aumentare delle sue conoscenze, la paleontologia ha sviluppato diverse sotto-discipline specializzate.\nLa prima grande suddivisione che si fa all'interno della paleontologia \u00e8 quella tra paleontologia generale e paleontologia sistematica; la prima riguarda, tra le varie branche, i processi di fossilizzazione, la paleoecologia, la biostratigrafia e la paleobiogeografia, che sono in relazione con l'andamento climatico delle epoche passate; la seconda riguarda invece la descrizione e la tassonomia dei fossili nonch\u00e9 i rapporti filetici tra di loro e tra di loro e le forme viventi attuali.\nLa paleontologia \"tassonomica\" ha infatti per scopo la classificazione degli organismi vissuti nel passato. La paleobiologia studia le caratteristiche e la fisiologia degli esseri vissuti nel passato combinando metodi e ricerche delle scienze naturali con quelli delle scienze della Terra. La paleozoologia studia i fossili animali e si suddivide in paleozoologia vertebrata, la quale si concentra sullo studio dei fossili dei vertebrati, e paleozoologia invertebrata, la quale lavora con i fossili degli invertebrati come molluschi, artropodi, anellidi e echinodermi. La paleobotanica si concentra sullo studio dei fossili delle piante, e include tradizionalmente anche lo studio di fossili di alghe e funghi. La palinologia (in questo caso \"paleopalinologia\" o \"micropaleobotanica\"), lo studio di pollini e spore prodotti da piante terrestri e protisti, \u00e8 a cavallo tra paleontologia e botanica, in quanto si occupa sia di organismi viventi che di fossili. La micropaleontologia studia i fossili di piccole dimensioni, che possono essere osservati solo con il microscopio, senza badare al gruppo al quale appartengono. Quest'ultima scienza ha subito un notevole sviluppo per le sue applicazioni pratiche nella ricerca di idrocarburi entro le rocce sedimentarie. La paleoicnologia studia le tracce fossili del movimento degli organismi passati, come le impronte di deambulazione lasciate in sedimenti antichi.\nInvece di concentrarsi su organismi singoli, la paleoecologia esamina le interazioni tra organismi differenti come la loro posizione nella catena alimentare, e lo scambio a doppio senso tra gli organismi e il loro ambiente \u2013 esamina, ad esempio, come lo sviluppo della fotosintesi ossigenica da parte dei batteri abbia enormemente incrementato la produttivit\u00e0 e la diversit\u00e0 degli ecosistemi, e come abbia causato l'ossigenazione dell'atmosfera che era un prerequisito per l'evoluzione delle cellule eucariote pi\u00f9 complesse da cui tutti gli organismi pluricellulari si sono originati. La paleoclimatologia, sebbene qualche volta venga considerata come una parte della paleoecologia, si concentra di pi\u00f9 sulla storia del clima della Terra e sui meccanismi che lo hanno modificato. Tra questi meccanismi vi possono essere gli sviluppi evolutivi; ad esempio, la rapida espansione del Devoniano di piante sulla terraferma elimin\u00f2 molta anidride carbonica dall'atmosfera, riducendo l'effetto serra e di conseguenza contribuendo a causare un'era glaciale durante il Carbonifero.\nLa biostratigrafia, l'utilizzo di fossili per decifrare l'ordine cronologico in cui le rocce si sono formate, \u00e8 molto utile sia per i paleontologi che per i geologi. La datazione dei resti fossili \u00e8 essenziale ma difficile: qualche volta gli strati di roccia contenenti i fossili o quelli adiacenti, possono contenere minerali con elementi chimici che ne permettono una datazione radiometrica, detta anche datazione assoluta in quanto fornisce una et\u00e0 espressa direttamente in milioni di anni, con un margine d'errore potenzialmente dell'ordine del 0,5%. Molto pi\u00f9 spesso i paleontologi utilizzano datazioni relative, tramite il riconoscimento di fossili guida per risolvere le problematiche della datazione di uno strato di roccia e dei fossili ivi contenuti utilizzando il principio della successione faunistica.\nLa biogeografia studia la distribuzione spaziale degli organismi nel passato geologico spiegando come la geografia della Terra si modifichi nel tempo; quest'ultima disciplina \u00e8 molto importante per valutare le ipotesi di ricostruzione delle posizioni delle placche tettoniche nel tempo. Infine, la paleoantropologia (o paleontologia umana) studia i fossili degli ominidi, mentre la paletnologia studia prodotti, comportamenti e relazioni sociali umane durante la preistoria.\nConnessioni con altre scienze.\nLa paleontologia si trova al confine tra biologia e geologia; difatti essa si concentra sulla documentazione della vita passata, ma la sua principale risorsa di prove sono i fossili, che si trovano nelle rocce. Per ragioni storiche, la paleontologia fa parte del dipartimento di scienze geologiche di molte universit\u00e0; difatti, furono i dipartimenti di geologia, nel XIX e all'inizio del XX secolo, a individuare prove fondamentali per datare l'et\u00e0 delle rocce e quindi dei fossili ivi contenuti; linea di ricerca che i dipartimenti di biologia, al tempo, non si preoccuparono invece di seguire.\nLa paleontologia ha anche qualche sovrapposizione con l'archeologia; quest'ultima lavora principalmente con oggetti prodotti da uomini e con resti umani, mentre i paleontologi, ovvero, pi\u00f9 specificatamente, i paleoantropologi sono interessati alle caratteristiche e all'evoluzione degli uomini come organismi. Quando si trovano ad affrontare indagini su tracce umane, gli archeologi e i paleontologi possono lavorare insieme; per esempio, i paleontologi possono identificare fossili di piante e animali nei pressi del sito archeologico, per scoprire che cosa mangiavano le persone che vivevano l\u00ec; oppure possono analizzare le condizioni climatiche presenti nel luogo quando esso era abitato dagli umani.\nI paleontologi, inoltre, usano spesso tecniche derivate da altre scienze, come biologia, ecologia, chimica, fisica e matematica. Per esempio, i segni geochimici delle rocce possono aiutare a scoprire quando nacque per la prima volta la vita sulla Terra, e l'analisi delle radiazioni degli isotopi del carbonio pu\u00f2 aiutare ad identificare i cambiamenti climatici e anche a spiegare le maggiori mutazioni come l'estinzione di massa del Permiano-Triassico. Una disciplina relativamente recente, la filogenesi molecolare, spesso aiuta utilizzando comparazioni di DNA e RNA di diversi organismi moderni per ricostruire \u201cl'albero genealogico\u201d evolutivo; \u00e8 stata anche usata per datare i pi\u00f9 importanti sviluppi evolutivi, sebbene questo approccio sia controverso a causa di dubbi riguardo l'affidabilit\u00e0 dell'orologio molecolare. Vengono utilizzate anche avanzate tecniche ingegneristiche per tentare di scoprire il funzionamento degli organismi antichi; tecniche ingegneristiche sono state usate, per esempio, per scoprire quanto veloce potesse essere il tirannosauro o quanto potente fosse il suo morso.\nLa paleoneurologia \u00e8 una combinazione di paleontologia, biologia, e archeologia; si tratta di uno studio dei calchi endocranici di specie collegate all'uomo al fine di apprendere qualcosa sull'evoluzione del cervello umano.\nLa paleontologia contribuisce anche all'esobiologia, la ricerca di possibili forme di vita su altri pianeti, sviluppando modelli su come la vita potrebbe essere nata e fornendo tecniche per individuare tracce di vita.\nI materiali dello studio paleontologico.\nGli organismi fossilizzati.\nIl fossile \u00e8 il principale materiale di studio della ricerca paleontologica.\nI tipi di fossile pi\u00f9 comuni sono quelli relativi alle componenti pi\u00f9 resistenti del corpo degli organismi viventi, quali denti, gusci, parti scheletriche (intendendo con queste, oltre che le ossa dei vertebrati, anche altri tipi di endoscheletri - come quelli costituenti i coralli e le spugne - e gli esoscheletri degli artropodi). Difatti, di solito sono preservate solo quelle parti organiche che erano gi\u00e0 mineralizzate, in quanto le altre tendono a decomporsi totalmente prima di poter intraprendere il processo della fossilizzazione.\nEsistono comunque particolari ambienti che occasionalmente possono preservare i tessuti molli dei corpi di animali e vegetali depostisi sul loro fondo. Questi ambienti formano in tal caso dei ricercati depositi fossiliferi, detti lagerst\u00e4tten, che permettono ai paleontologi di esaminare l'anatomia interna degli animali che in altri sedimenti si ritrovano soltanto sotto forma di gusci, spine, artigli, ecc. oppure non si ritrovano affatto, come nel caso delle meduse, che avendo il corpo composto quasi interamente d'acqua, normalmente si decompongono nel volgere di poche ore. Esempi di ambienti che possono formare lagerst\u00e4tten includono fondali anossigenici e ambienti dove gli organismi invertebrati vengono preservati tramite un seppellimento repentino causato da eventi geologici come le colate detritiche.\nLa fossilizzazione in s\u00e9, anche delle parti dure, comunque, \u00e8 un evento raro, e la maggior parte dei fossili gi\u00e0 formatisi viene distrutta dall'erosione o dal metamorfismo prima che possa essere osservata. Anche i lagerst\u00e4tten forniscono una fotografia incompleta dei periodi geologici che documentano: la maggioranza degli organismi viventi contemporanei alla formazione di un deposito lagerst\u00e4tten, infatti, non vi si rinvengono perch\u00e9 per la loro natura questi tipi di depositi sono possibili solo in un numero esiguo di ambienti sedimentari. I reperti fossili sono quindi molto incompleti, in misura crescente per i periodi pi\u00f9 lontani nel tempo. Difatti, di due terzi degli oltre 30 phyla di animali viventi, quasi mai si rinvengono reperti fossili.\nLa scarsit\u00e0 dei reperti fossili implica che un phylum possa essere esistito sia antecedentemente che posteriormente rispetto ai periodi geologici per i quali \u00e8 noto il suo ritrovamento fossile; questa non perfetta corrispondenza fra la lunghezza del potenziale periodo di vita di un phylum e la lunghezza del suo periodo di esistenza inferito dai suoi rinvenimenti \u00e8 noto come effetto Signor-Lipps.\nNonostante le difficolt\u00e0 conservative, comunque, i fossili rinvenuti sono di per loro sufficienti per delineare lo schema generale dell'evoluzione della vita.\nLe tracce fossili.\nLa paleontologia non si limita a studiare i resti dei corpi delle forme viventi, ma investiga anche su tutte le altre possibili testimonianze relative alla vita sulla Terra nel passato. Tra queste molta importanza \u00e8 data alle \"tracce fossili\", che consistono principalmente in orme di locomozione e tane scavate nel suolo, ma includono anche coproliti (ossia escrementi fossili) e segni lasciati dai pasti, come evidenze di morsi su ossa. Le tracce fossili (o icnofossili, da cui la disciplina icnologia, che si occupa dello studio delle tracce) sono particolarmente importanti perch\u00e9 rappresentano una fonte di dati che non si limita agli animali con parti dure facilmente fossilizzabili, e che permette di inferire anche i vari comportamenti degli organismi antichi. Molte tracce sono tipiche di specifici ambienti di sedimentazione, dove vengono prodotte e conservate; ad esempio, gli elmintoidi sono tracce di locomozione, presumibilmente per ricerca di cibo, che si rinvengono esclusivamente sulle superfici di strati di sedimenti di ambiente torbiditico. Molte tracce possono essere pi\u00f9 antiche dei fossili degli organismi che le hanno prodotte. Sebbene una precisa attribuzione di tutte le tracce fossili ai loro produttori sia generalmente impossibile, le tracce fossili possono, per esempio, fornire la pi\u00f9 antica prova fisica dell'apparizione sulla Terra di animali complessi (comparabili agli odierni lombrichi).\nOsservazioni geochimiche.\nLe osservazioni geochimiche possono servire a desumere il livello globale dell'attivit\u00e0 biologica in una data era geologica, oppure la parentela di un determinato fossile.\nLe caratteristiche geochimiche delle rocce possono ad esempio rivelare la data dell'apparizione della vita sulla Terra, e possono fornire prove della presenza di cellule eucariote in un periodo pi\u00f9 o meno distante nel tempo. Le analisi delle radiazioni degli isotopi del carbonio, altra forma di osservazione geochimica, possono aiutare a spiegare i principali mutamenti come ad esempio l'estinzione di massa del Permiano-Triassico.\nPanoramica sui risultati della paleontologia riguardo alla storia evolutiva della Terra.\nLa storia evolutiva della vita si estende indietro ad oltre 3 miliardi di anni fa, forse fino a 3,8 miliardi di anni fa. La Terra si form\u00f2 circa 4,5 miliardi di anni fa (4.570.000.000 anni fa) e, dopo una collisione che form\u00f2 la Luna avvenuta all'incirca 40 milioni di anni pi\u00f9 tardi, si raffredd\u00f2 abbastanza rapidamente permettendo la formazione di oceani e di un'atmosfera attorno a 4,4 miliardi di anni fa. Tuttavia sulla Luna ci sono tracce evidenti di un intenso bombardamento tardivo avvenuto tra i 4 e i 3,8 miliardi di anni fa. Se, verosimilmente, un simile bombardamento colp\u00ec la Terra nello stesso periodo, l'atmosfera e gli oceani primitivi potrebbero essere stati spazzati via. Il primo chiaro segno della vita sulla Terra \u00e8 datato 3 miliardi di anni fa, anche se ci sono stati rapporti, spesso messi in discussione, di batteri fossili di 3,4 miliardi di anni fa e di prove geochimiche sulla presenza della vita 3,8 miliardi di anni fa. Alcuni scienziati hanno proposto che la vita sulla Terra venne \"seminata\" da altrove, ma molte ricerche si concentrano in spiegazioni diverse su come la vita possa essere nata indipendentemente sulla Terra.\nPer circa 2 miliardi di anni i tappeti microbici, colonie a pi\u00f9 livelli di tipi differenti di batteri spesse solo pochi millimetri, furono la forma di vita dominante sulla Terra. L'evoluzione della fotosintesi ossigenica permise loro di giocare il ruolo principale nell'ossigenazione dell'atmosfera a partire da 2,4 miliardi di anni fa. Questo cambiamento nell'atmosfera aument\u00f2 la loro efficienza come nidi per l'evoluzione. Mentre gli eucarioti, cellule con complesse strutture interne, potevano essere gi\u00e0 stati presenti in precedenza, la loro evoluzione acceler\u00f2 quando acquisirono la capacit\u00e0 di trasformare nel loro metabolismo l'ossigeno da veleno in potente fonte di energia. Questa innovazione pu\u00f2 essere avvenuta con gli eucarioti primitivi che catturando batteri potenziati dall'ossigeno come endosimbionti li trasformarono in organuli chiamati mitocondri. La prima prova accertata di eucarioti complessi con organuli come i mitocondri, \u00e8 datata 1,85 miliardi di anni fa.\nLa vita pluricellulare \u00e8 composta solo da cellule eucariote e la testimonianza pi\u00f9 antica per essa \u00e8 un gruppo di fossili ritrovati presso Franceville in Gabon di 2,1 miliardi di anni fa, sebbene la specializzazione delle cellule per funzioni diverse apparve per la prima volta tra gli 1,4 miliardi di anni fa (un possibile fungo) e gli 1,2 miliardi di anni fa (una probabile alga rossa). La riproduzione sessuata potrebbe essere stata un prerequisito per la specializzazione delle cellule, poich\u00e9 un organismo pluricellulare asessuato avrebbe potuto correre il rischio di essere inglobato da cellule anormali le quali mantenessero l'abilit\u00e0 di riprodursi.\nI pi\u00f9 antichi animali conosciuti sono i Celenterati a partire da 580 milioni di anni fa, ma questi sono di aspetto cos\u00ec tanto moderno che gli animali pi\u00f9 antichi devono essere gi\u00e0 apparsi prima di allora. I fossili dei primi animali sono rarissimi poich\u00e9 non svilupparono parti dure che si potessero fossilizzare facilmente fino a circa 548 milioni di anni fa. I pi\u00f9 antichi animali bilateri di aspetto moderno apparvero nel primo Cambriano, insieme ad alcune \u201cbizzarrie\u201d che recavano piccole evidenti rassomiglianze con qualsiasi animale moderno. C'\u00e8 un dibattito di lunga data tra chi sostiene che questa esplosione cambriana fu veramente un periodo molto rapido di sperimentazione evolutiva e chi sostiene che animali con fisionomie moderne iniziarono ad evolversi molto prima ma i fossili dei loro precursori non sono ancora stati trovati, oppure che quelle \u201cbizzarrie\u201d siano degli \u201czii\u201d e \u201ccugini\u201d evoluzionali dei gruppi moderni. I vertebrati rimasero un gruppo oscuro fino a quando il primo pesce con mascelle apparve nel tardo Ordoviciano.\nLa diffusione della vita dall'acqua alla terraferma esigeva organismi che risolvessero numerosi problemi, compresi una protezione contro la siccit\u00e0 e una capacit\u00e0 di sostenere se stessi contro la forza di gravit\u00e0. La prova pi\u00f9 antica di piante e d'invertebrati di terra si data indietro rispettivamente a circa 476 e a 490 milioni di anni fa. Il ramo che produsse i vertebrati di terra si evolse in seguito ma con molta rapidit\u00e0 tra i 370 e i 360 milioni di anni fa; scoperte recenti hanno ribaltato le prime idee sulla storia e sulle forze motrici dietro la loro evoluzione. Le piante terrestri ebbero un cos\u00ec grande successo da causare una crisi ecologica nel tardo Devoniano, risoltasi soltanto con l'evoluzione e la diffusione dei funghi che poterono digerire il legno morto.\nDurante il periodo del Permiano i sinapsidi, compresi gli antenati dei mammiferi, furono gli animali terrestri dominanti, ma l'estinzione di massa del Permiano-Triassico 251 milioni di anni fa arriv\u00f2 molto vicina a cancellare tutte le forme di vita complesse. Durante la lenta ripresa da questa catastrofe un gruppo in precedenza oscuro, gli arcosauri, divennero i pi\u00f9 numerosi e vari vertebrati terrestri. Un gruppo di arcosauri, i dinosauri, furono i vertebrati di terra dominanti per il resto del Mesozoico, e gli uccelli si evolsero da un gruppo dei dinosauri.\nDurante questo tempo gli antenati dei mammiferi sopravvissero solo come piccoli insettivori, principalmente notturni, ma questo apparente ostacolo pu\u00f2 aver accelerato lo sviluppo di tratti tipicamente mammiferi come l'endotermia e il pelo. Dopo l'estinzione di massa del Cretaceo-Paleocene 65 milioni di anni fa che stermin\u00f2 i dinosauri \u2013 gli uccelli rimasero gli unici superstiti dei dinosauri \u2013 i mammiferi aumentarono rapidamente in dimensioni e diversit\u00e0, ed alcuni si diffusero anche per aria e per mare.\nProve fossili indicano che le piante da fiore apparvero e si diversificarono rapidamente durante il Primo Cretaceo, tra i 130 e i 90 milioni di anni fa. Si pensa che la loro rapida ascesa al predominio negli ecosistemi terrestri sia stata spinta dalla coevoluzione con gli insetti pronubi. Gli insetti eusociali apparvero circa nello stesso periodo e, sebbene essi fossero solo per una piccolissima parte dall'albero genealogico degli insetti, adesso costituiscono oltre il 50% della massa totale di tutti gli insetti.\nGli umani si evolsero da un ramo di primati di cui i primi fossili sono datati ad oltre 6 milioni di anni fa. Bench\u00e9 i primi membri di questa discendenza possedessero un cervello della dimensione di uno scimpanz\u00e9, circa il 25% della grandezza di quello degli umani moderni, ci sono segni di un incremento costante nell'ampiezza della scatola cranica a partire da 3 milioni di anni fa. Un dibattito di lunga data vede opposte le posizioni di chi sostiene che gli umani \u201cmoderni\u201d siano discendenti di una piccola popolazione singola dell'Africa, la quale dopo migr\u00f2 in tutto il resto del mondo meno di 200.000 anni fa e rimpiazz\u00f2 le precedenti specie di ominidi, e chi invece sostiene che siano nati su scala mondiale allo stesso tempo come risultato di un'ibridazione.\nLe estinzioni di massa.\nLa vita sulla Terra ha subito occasionali estinzioni di massa almeno da 542 milioni di anni fa; tuttavia tali estinzioni hanno talvolta accelerato l'evoluzione della vita sulla Terra. Quando il dominio di particolari nicchie ecologiche passa da un gruppo di organismi viventi ad un altro, raramente accade perch\u00e9 il nuovo gruppo dominante \u00e8 \u201csuperiore\u201d a quello vecchio; si ha piuttosto che un'estinzione di massa ha eliminato il precedente gruppo dominante e aperto le porte al nuovo.\nI reperti fossili sembrano mostrare che il livello di estinzione stia rallentando, con l'aumento della distanza temporale tra un'estinzione di massa e l'altra e con la decrescita del tasso medio d'occorrenza delle estinzioni. Comunque, non \u00e8 certo che l'attuale tasso di estinzione non sia alterato, dato che entrambe queste osservazioni potrebbero essere spiegate in svariati modi:\nLa Biodiversit\u00e0 dei reperti fossili, che \u00e8\nmostra un andamento differente: un abbastanza rapido aumento dai 542 ai 400 milioni di anni fa, un leggero declino dai 400 ai 200 milioni di anni fa, di cui la devastante estinzione di massa del Permiano-Triassico \u00e8 un importante fattore, e un rapido incremento a partire da 200 milioni di anni fa fino ad oggi.\nPaleontologi celebri.\n\"Vedi una lista pi\u00f9 dettagliata di .\""}
{"id": "3470", "revid": "1452073", "url": "https://it.wikipedia.org/wiki?curid=3470", "title": "Petrografia", "text": "La petrografia \u00e8 quella branca della petrologia che descrive nel dettaglio le rocce, i loro minerali e le loro tessiture. L'analisi petrografica parte dall'osservazione dell'affioramento, fino ad arrivare all'utilizzo del microscopio. Il microscopio \u00e8 infatti lo strumento pi\u00f9 importante nell'analisi petrografica, perch\u00e9 attraverso lo studio delle sezioni sottili consente di analizzare otticamente i minerali, di vedere le microstrutture della roccia e di capirne la sua origine. Un altro importante strumento \u00e8 il microscopio elettronico che consente di effettuare un'analisi chimica pi\u00f9 dettagliata dei minerali presenti.\nStoria.\nPer lungo tempo la petrografia \u00e8 stata considerata una branca della geologia o della mineralogia. Nella seconda met\u00e0 del secolo XVIII, per esempio, l'osservazione delle rocce serviva solo a fornire argomenti di supporto alle teorie contrapposte del Nettunismo e del Plutonismo.\nLa petrografia acquist\u00f2 il carattere di scienza autonoma nella prima met\u00e0 del XIX secolo, quando lo studio delle rocce si giov\u00f2 di metodi fisici e chimici. Risalgono infatti al 1820 circa le prime osservazioni al microscopio delle rocce in strati sottili, dovuti al francese Louis Cordier; queste ricerche si approfondirono e si estesero ad opera di William Nicol, l'inventore nel 1828 del famoso \"prisma polarizzatore Nicol\" col quale \u00e8 stato possibile analizzare la luce composta. Un esame pi\u00f9 ampio delle rocce fu possibile soltanto attorno al 1850, quando Henry Clifton Sorby ide\u00f2 l'analisi ottica in sezione sottile delle rocce, permettendo cos\u00ec l'analisi mineralogica dei costituenti delle rocce, soprattutto di quelle magmatiche. Attorno al decennio 1860-1870 ebbe inizio il periodo pi\u00f9 fecondo per la petrografia, ad opera delle due scuole, la tedesca (di cui furono fondatori Ferdinand Zirkel e Harry Rosenbusch) e la francese (fondatori Ferdinand Andr\u00e9 Fouqu\u00e9 e Auguste Michel-L\u00e9vy). Gi\u00e0 all'inizio del Novecento, pertanto, lo studio delle rocce assunse un aspetto \"totalitario\", ossia fisico-meccanico, ottico e chimico.\nMetodi d'indagine.\nCaratteristiche macroscopiche e mesoscopiche.\nLe caratteristiche macroscopiche, ossia quelle visibili in un campione prelevato sul posto, sono molto varie e veramente difficili da descrivere accuratamente e completamente. Il geologo durante il rilevamento in campagna ha a disposizione per le analisi solo le sue conoscenze e pochi test chimici e fisici. Questi test spesso non sono sufficienti per determinare l'esatta origine della roccia, vengono quindi usati per fornire una prima classificazione della roccia.\nCon una piccola bottiglia di acido (HCl) per determinare la presenza di carbonati, una lama per testare la durezza dei minerali e delle rocce e una piccola lente per ingrandire la loro struttura, il geologo difficilmente riesce a definire correttamente il gruppo di appartenenza della roccia. Le specie a grana fine sono spesso inclassificabili con questi strumenti e i minerali pi\u00f9 piccoli che compongono le rocce possono essere determinati solo attraverso il microscopio. Durante il rilevamento si riescono comunque ad identificare molte caratteristiche importanti delle rocce: i principali minerali presenti, come le miche, il quarzo ed altri minerali, \u00e8 inoltre facile identificare la granulometria della roccia e l'eventuale presenza di fossili o di strutture particolari, come le varie forme di fondo.\nVi sono alcune caratteristiche delle rocce che non possono essere viste sul campione raccolto, ma solo con un'osservazione a scala mesoscopica, ossia dell'intero affioramento di roccia. Le principali caratteristiche da osservare sono i rapporti che un determinato litotipo ha con quelli che gli stanno attorno, sopra, sotto e di lato: ad esempio se il contatto con essi \u00e8 netto oppure un litotipo sfuma con continuit\u00e0 verso un altro oppure i due sono compenetrati uno nell'altro, se il contatto \u00e8 di natura stratigrafica o tettonica ecc. Altre osservazioni mesoscopiche riguardano le variazioni di colore, le dimensioni e la natura degli elementi costituenti quando questi sono molto grandi (ad esempio in un deposito glaciale), la presenza di fossili, di particolari tessiture come la fessurazione colonnare dei basalti, la gradazione granulometrica di un'arenaria ecc, la presenza di deformazioni, fratture e di alterazioni chimiche. Si tratta di osservazioni di grande importanza petrologica perch\u00e9 permettono di definire la collocazione spazio-temporale della roccia e il suo ambiente di formazione.\nCaratteristiche microscopiche.\nQuando la composizione mineralogica \u00e8 troppo complessa, o la roccia \u00e8 a grana cos\u00ec fine da non poterla classificare attraverso l'utilizzo della sola lente d'ingrandimento, viene utilizzato il microscopio polarizzatore (o \"microscopio da mineralogia\"). Lo studio avviene attraverso l'utilizzo di sezioni sottili (spessore circa 30 \u00b5m) del campione ottenute per taglio con lame circolari diamantate e successivi assottigliamenti per levigazione con abrasivi, ed \u00e8 rivolto a riconoscere i minerali presenti ed a stimarne la percentuale volumetrica nella roccia (moda).\nSeparazioni dei componenti.\nLa separazione dei vari componenti dalla polvere di un campione appositamente sbriciolato \u00e8 una pratica abbastanza comune. Tramite questa procedura si possono infatti ottenere campioni dei vari minerali su cui effettuare delle analisi. La separazione si pu\u00f2 effettuare tramite l'utilizzo di un grosso elettromagnete in cui si possa regolare l'intensit\u00e0 elettromagnetica. Un debole campo magnetico attirer\u00e0 infatti magnetite, ematite e altri minerali contenenti ferro. All'aumentare del campo magnetico altri silicati contenenti ferro verranno attratti in un ordine ben definito e biotite, enstatite, augite, orneblenda, granati e altri minerali ferro-magnesiaci potranno successivamente essere separati. Alla fine rimarranno solo minerali non magnetici come muscovite, calcite, quarzo e feldspati. Un acido debole \u00e8 quindi in grado di dissolvere la calcite, lasciando solo dolomite, silicati e quarzo. L'acido fluoridrico \u00e8 in grado di dissolvere i feldspati prima del quarzo e, adoperato con attenzione, \u00e8 in grado di dissolvere eventuali vetri vulcanici prima di reagire con altri minerali.\nIl metodo di separazione per densit\u00e0 conserva un ampio utilizzo nello studio dei suoli e nell'estrazioni dei minerali utili per l'industria, ma non risulta cos\u00ec utile anche nello studio delle rocce. Per effettuare questa separazione il campione da studiare, preventivamente sminuzzato, viene immerso in un liquido a densit\u00e0 maggiore, che gli consentir\u00e0 di galleggiare. Si procede quindi con la diluizione progressiva del liquido, al fine di abbassarne la densit\u00e0. Questo causer\u00e0 la precipitazione dei minerali che di volta in volta avranno densit\u00e0 maggiore del liquido diluito, ottenendo cos\u00ec a fine processo una separazione meccanica dei vari elementi. Questo metodo, semplice in teoria, \u00e8 valido soprattutto per la separazione di minerali con densit\u00e0 simili.\nAnalisi chimica.\nIn aggiunta all'analisi a occhio nudo e all'analisi al microscopio l'analisi chimica riveste un ruolo importantissimo nell'analisi petrografica. Le polveri separate, ottenute con il metodo appena spiegato, possono quindi essere analizzate cos\u00ec da poter determinare qualitativamente o quantitativamente la composizione chimica dei vari minerali. L'analisi chimica di piccoli frammenti, con l'ausilio del microscopio \u00e8 un ottimo modo per stabilire la composizione chimica di rocce a grana finissima.\nL'analisi chimica completa \u00e8 di primaria importanza nella descrizione di nuove specie. Infatti solitamente l'analisi chimica \u00e8 di per s\u00e9 sufficiente per poter classificare correttamente una roccia.\nDensit\u00e0 specifica.\nLa densit\u00e0 specifica di una roccia \u00e8 normalmente determinata attraverso l'utilizzo di bilancia e picnometro. Essa \u00e8 maggiore in rocce contenenti molto magnesio, ferro e metalli pesanti, \u00e8 invece minore in rocce contenenti alcali, silicio e acqua, ed \u00e8 generalmente maggiore nelle rocce ad elevata cristallizzazione rispetto a rocce con presenza di vetro ed a parit\u00e0 di composizione."}
{"id": "3472", "revid": "322321", "url": "https://it.wikipedia.org/wiki?curid=3472", "title": "Provincia di Foggia", "text": "La provincia di Foggia \u00e8 una provincia italiana della Puglia di abitanti. \u00c8 la terza provincia pi\u00f9 vasta d'Italia dopo quelle di Sassari e Bolzano, prima tra quelle delle regioni a statuto ordinario; si estende su una superficie di \u00a0km\u00b2 e comprende 61 comuni. Ha come capoluogo Foggia, la cui popolazione \u00e8 circa un quarto di tutta l'intera provincia.\nAffacciata interamente a nord e a est sul mar Adriatico, confina a ovest col Molise (provincia di Campobasso) e con la Campania (provincia di Benevento), a sud con la Campania (provincia di Avellino) e con la Basilicata (provincia di Potenza), a sud-est con la provincia di Barletta-Andria-Trani. Fa parte del territorio provinciale anche l'arcipelago delle Isole Tremiti.\nQuanto alla sua denominazione, l'attuale statuto dell'ente, all'articolo 2, comma 2, recita: \"\u00abNegli atti ufficiosi, anche a rilevanza pubblica ed esterna \"[essa]\" pu\u00f2 assumere la denominazione di \"Provincia di Capitanata\" nel rispetto della propria identit\u00e0 storica territoriale\u00bb\".\nGeografia fisica.\nTerritorio.\nCon una superficie di \u00e8, per estensione, la seconda provincia d'Italia dopo Bolzano, nonostante il distacco dei comuni di Margherita di Savoia, San Ferdinando di Puglia e Trinitapoli (con poco pi\u00f9 di 40.000 abitanti) passati a formare, insieme con altri sette comuni dell'ex-provincia di Bari, la nuova provincia di Barletta-Andria-Trani.\nIl suo territorio si compone di tre distretti naturali ben distinti:\nDel territorio provinciale fa parte, inoltre, l'arcipelago delle isole Tremiti.\nClima.\nIn gran parte della provincia il clima \u00e8 mediterraneo: le zone costiere e pianeggianti hanno estati calde, ventilate e secche e inverni miti e umidi. Le precipitazioni, concentrate durante l'autunno inoltrato e l'inverno, sono scarse e per lo pi\u00f9 di carattere piovoso. Tuttavia sull'Appennino Dauno e sul Gargano le estati sono fresche e durante l'inverno non sono rare le precipitazioni nevose. I valori medi di piovosit\u00e0 sono compresi tra i 450 e i 650\u00a0mm annui, ma sul Gargano e sui Monti Dauni localmente cadono fino a 1.000\u00a0mm annui.\nFiumi e laghi.\nI corsi d'acqua principali che attraversano (seppur solo in parte) la provincia di Capitanata sono l'Ofanto e il Fortore; l'Ofanto segnava in passato il confine naturale meridionale con la provincia di Bari, fino alla nascita della provincia di Barletta-Andria-Trani, mentre il torrente Saccione segna quello a nord-ovest (col Molise). Tra questi due fiumi sono compresi i corsi d'acqua del Tavoliere, tutti a carattere torrentizio, che scaturiscono dai rilievi dauni puntando alla foce in direzione nord-est.\nTra questi il Triolo, il Salsola e il Celone confluiscono ai piedi del Gargano nel Candelaro, dando vita al bacino idrografico pi\u00f9 ampio della Puglia (circa 2.000\u00a0km\u00b2) che sfocia nel golfo di Manfredonia.\nDegni di nota sono anche il Carapelle e il Cervaro; quest'ultimo alimenta il lago Salso.\nDel territorio provinciale, inoltre, fanno integralmente parte i laghi salati di Varano e Lesina, tra i pi\u00f9 estesi in Italia, oltre al versante orientale del lago artificiale di Occhito.\nIn passato, prima delle trasformazioni apportate dall'intervento umano, sulla costa orientale del Tavoliere erano presenti due malsane paludi.\nRilievi.\nNella provincia di Foggia si ergono i principali rilievi pugliesi, tutti ubicati ai margini della Capitanata; tra essi spiccano il Monte Cornacchia ( m), Monte Saraceno ( m) e il Monte Crispignano ( m), situati lungo la dorsale dei monti della Daunia. La massima vetta del Gargano, invece, \u00e8 il Monte Calvo ( m).\nStoria.\nTra la prima e la seconda guerra mondiale alcuni comuni facenti parte della provincia di Avellino passarono a quella di Foggia; in particolare, nel 1927 passarono sotto la giurisdizione di Capitanata Accadia e Orsara di Puglia (prima di questa data \"Orsara Dauna-Irpina\"), nel 1929 Anzano degli Irpini (poi divenuto \"Anzano di Puglia\") e Monteleone di Puglia e nel 1940 Rocchetta Sant'Antonio.\nNel 2004, fu istituita la provincia di Barletta-Andria-Trani, alla quale hanno aderito tre comuni precedentemente inclusi nella provincia di Foggia: Margherita di Savoia, Trinitapoli e San Ferdinando di Puglia.\nStemma e gonfalone.\nLo stemma \u00e8 uno scudo sannitico sovrastato da una cerchio d'oro gemmato da cui si dipartono due rami, rispettivamente di alloro e di quercia. Lo scudo, con ornamenti esteriori da Provincia, rappresenta, su campo di cielo, l'Arcangelo Michele, al naturale, sostenente con la mano destra sollevata una spada d'argento e con la sinistra uno scudo d'oro caricato della croce d'argento, posto innanzi a una catena di monti al naturale, in piedi sopra campagna erbosa di verde, mentre schiaccia un serpente, pure al naturale. Ai lati dello scudo sono due rami di quercia e di alloro decussati, legati da nastro azzurro.\nIl gonfalone \u00e8 un drappo d'azzurro caricato dello stemma provinciale e con l'iscrizione centrata in oro: \"Provincia di Foggia\".\nEconomia.\nSecondo i dati Unioncamere il PIL di capitanata con 15.999 euro pro capite si posiziona al 99\u00ba posto su 107, al di sotto della media del sud Italia..\nTuttavia, se al posto del PIL (prodotto interno lordo), si considera il BIL (indice di benessere, calcolato su vari fattori, quali criminalit\u00e0, tasso di istruzione e altro ancora) la Capitanata guadagna nove posizioni, piazzandosi 90\u00aa su 103..\nAgricoltura.\nQuella di Foggia \u00e8 una grande provincia agricola, per secoli centro della maggiore concentrazione di ovini d'Italia, attraverso la Regia dogana delle Pecore, che imponeva una tassa al passaggio delle mandrie. Diradatisi gli ovini, il Tavoliere \u00e8 assurto a prima area nazionale di produzione del grano duro e del grano Saraceno, al quale si affianca un'ampia serie di ortaggi, coltivati in pieno campo e su scala industriale, primo tra tutti il pomodoro, quindi carciofi, spinaci, indivie.\nAree specifiche ospitano una pregevole arboricoltura, con kiwi e uve da vino da cui si ricavano vini di qualit\u00e0 di crescente prestigio..\nProduzione di energia.\nIn alcune aree si possono trovare pale eoliche e pannelli solari. La provincia di Foggia \u00e8 prima in italia per produzione di energia eolica, con una produzione di 3.722,4 GWh nel 2018, pari al 202,2% del consumo elettrico provinciale.\nTurismo.\nDal punto di vista economico i flussi turistici, trainati soprattutto dalle localit\u00e0 del Gargano sia di carattere religioso (San Giovanni Rotondo e Monte Sant'Angelo) sia balneare, premiano la Capitanata con un primo posto a livello regionale con 964.578 arrivi e 4.477.548 presenze di turisti nonostante nell'anno 2009 si sia registrata una flessione del 4,9%.\nCultura.\nTurismo.\nPer quanto riguarda il turismo balneare, questo interessa l'intera costa provinciale, dalla zona dei laghi costieri di Lesina e Varano alle numerose localit\u00e0 garganiche comprese tra Rodi Garganico e Manfredonia. Ci sono varie tipologie di spiaggia: oltre alla classica variazione di gradazione di giallo sabbia e ai vari tipi di ciottoli, \u00e8 possibile rinvenire anche la sabbia nera nella zona di Margherita dietro le saline e altre zone ricche di scogli.\nNotevole anche il turismo naturalistico montano con la grande foresta Umbra nel parco nazionale del Gargano cui si aggiungono, nei monti della Daunia, la storica selva Mala presso Monteleone, il bosco Vetruscelli a monte di Roseto e il fitto bosco di Faeto nell'alta Val Maggiore, questi due ultimi facenti parte del sito di importanza comunitaria \"Monte Cornacchia - Bosco Faeto\". La stessa Val Maggiore si caratterizza inoltre per la presenza dell'unica minoranza francoprovenzale in Puglia la quale, oltre che per i tratti linguistici, si contraddistingue per la produzione del tipico prosciutto di Faeto, fregiantesi del marchio PAT.\nIl turismo religioso riguarda in primo luogo il santuario di san Pio da Pietrelcina a San Giovanni Rotondo e il Sacro Speco micaelico di Monte Sant'Angelo, quindi la concattedrale di Troia con il suo tipico rosone a undici raggi, il santuario dell'Incoronata nella valle del Cervaro presso Foggia, quello di San Francesco Antonio Fasani a Lucera, il convento di Santa Maria della Consolazione nella \"Valle in Vincolis\" presso Deliceto nonch\u00e9 i conventi di san Matteo e di Stignano nel comune di San Marco in Lamis. Notevole anche il santuario della Madonna del Carmine situato nel massiccio del Crispignano a oltre \u00a0, presso Accadia. Tra le testimonianze archeologiche spiccano invece le cantine Cerrato di Bovino e i marmi di Ascoli Satriano, questi ultimi contenenti i tipici grifoni.\nInoltre attirano in Capitanata diverse tradizioni folcloristiche, tra cui la processione delle fracchie a San Marco in Lamis, gemellate dal 2008 con i tipici fal\u00f2 di San Sebastiano di Accadia, il carnevale Dauno di Manfredonia, la corsa dei buoi di Chieuti e la festa del Soccorso di San Severo. In ambito musicale, ad Orsara di Puglia si tiene la manifestazione culturale \"Orsara Jazz Festival\", una serie di appuntamenti musicali con esibizioni dal vivo di esponenti del jazz mondiale, mentre dal 1996 a Carpino si svolge nella prima decade di agosto il Carpino Folk Festival, il festival della musica popolare e delle sue contaminazioni. Inoltre durante l'estate si disputa a Poggio Imperiale il palio di dama vivente, che si svolge sulla damiera fissa pi\u00f9 grande d'Europa, mentre a met\u00e0 agosto si tiene a Lucera il corteo storico di Santa Maria Patrona. Infine in autunno ad Orsara sopravvivono i \"fuoc acost e cocc' priatorj\": secondo la tradizione la sera di Ognissanti le anime del Purgatorio tornano sulla Terra, perci\u00f2 gli orsaresi ornano le strade del paese con le zucche, che simboleggiano le anime (\"cocce priatorje\"), e accendono fal\u00f2 di rami secchi di ginestre (\"fuoc acost\", dal greco \"akost\u00f2i\", sparsi), per consolarle.\nComuni.\nAppartengono alla provincia di Foggia i seguenti 61 comuni:\nComunit\u00e0 montane.\nIl territorio di Capitanata era amministrato fino al 2009 anche da enti sovracomunali come le comunit\u00e0 montane, soppresse in tale data da un decreto del presidente della regione. Tuttavia il Tribunale Amministrativo Regionale per la Puglia, con sentenza del 26 marzo 2009, ha successivamente annullato il decreto del Presidente della Giunta regionale della Puglia nella parte in cui disponeva la soppressione della Comunit\u00e0 Montana dei Monti Dauni Meridionali.\nInfrastrutture e trasporti.\nLinee ferroviarie.\nLa provincia \u00e8 percorsa dalle seguenti linee ferroviarie:\nStrade.\nLe autostrade che attraversano la provincia di Foggia sono:\nAeroporti.\nL'unico aeroporto civile della provincia \u00e8 l'aeroporto di Foggia Gino-Lisa che si trova a Foggia. Nel 2010 sono transitati dall'aeroporto 71.881 passeggeri con un incremento del 5,3% rispetto al dato 2009. I collegamenti aerei nazionali in funzione fino al 7 novembre 2011 erano con l'aeroporto di Torino, Milano Malpensa e Palermo con la compagnia Darwin Airline in codeshare con Alitalia. Inoltre, sono attualmente presenti voli elicotteristici operati dalla compagnia Alidaunia verso le Isole Tremiti, Vieste e altre elisuperfici presenti sul Gargano e nei monti della Daunia.\nVi \u00e8 poi l\u2019aeroporto militare di Amendola sede del 32\u00ba Stormo dell\u2019Aeronautica Militare, situato esattamente lungo la SS89 a circa 20\u00a0km dal capoluogo Foggia e a circa 23\u00a0km da Manfredonia. Essa \u00e8 una delle pi\u00f9 importanti basi aeree d\u2019Italia nonch\u00e9 del Mediterraneo. Un recente ammodernamento dell\u2019infrastruttura lo ha reso idoneo per ospitare i nuovi velivoli F35 dell\u2019AMI. Sono inoltre presenti anche velivoli senza pilota a controllo remoto."}
{"id": "3473", "revid": "228587", "url": "https://it.wikipedia.org/wiki?curid=3473", "title": "Programma", "text": "Il programma (dal tardo latino programma -m\u0103tis, gr. \u03c0\u03c1\u03cc\u03b3\u03c1\u03b1\u03bc\u03bc\u03b1 -\u03bc\u03b1\u03c4\u03bf\u03c2, der. di \u03c0\u03c1\u03bf\u03b3\u03c1\u03ac\u03d5\u03c9, propr. \u00abscrivere prima\u00bb) \u00e8 la definizione del percorso per raggiungere un determinato obiettivo tenendo conto delle risorse disponibili, delle condizioni al contorno, delle attivit\u00e0 da intraprendere e dei tempi necessari per realizzarle. Nel senso pi\u00f9 ampio \u00e8 la definizione operativa di un piano o di un progetto.\nDescrizione.\nIn senso pi\u00f9 ristretto \u00e8 \"una lista di cose da fare\". Quest'ultimo significato \u00e8 quello che pi\u00f9 risponde al termine usato in ambito tecnologico (informatica ed altre).\nIl significato del termine \u00e8 quindi amplissimo ed \u00e8 funzione del contesto in cui \u00e8 utilizzato.\nAlcuni esempi:\nLa programmazione \u00e8 quindi la formulazione di uno o pi\u00f9 programmi per raggiungere gli obiettivi pianificati."}
{"id": "3475", "revid": "287204", "url": "https://it.wikipedia.org/wiki?curid=3475", "title": "Peru", "text": ""}
{"id": "3477", "revid": "123976699", "url": "https://it.wikipedia.org/wiki?curid=3477", "title": "Polonio", "text": "Il polonio \u00e8 l'elemento chimico di numero atomico 84 e il suo simbolo \u00e8 Po.\n\u00c8 un semimetallo estremamente radioattivo raro, chimicamente simile al tellurio e al bismuto e si trova nei minerali di uranio.\nCaratteristiche.\nQuesta sostanza radioattiva si scioglie facilmente in ambiente acido ed \u00e8 difficilmente solubile in ambiente alcalino. Il suo comportamento chimico \u00e8 molto simile a quelli di bismuto e tellurio. Il polonio \u00e8 un metalloide volatile di cui il 50% si vaporizza in aria dopo 45 ore a (). Sono noti 33 isotopi del Polonio, tutti instabili. \u00c8 un elemento estremamente tossico e molto radioattivo.\nApplicazioni.\nIl polonio-210.\nQuesto isotopo del polonio \u00e8 un emettitore alfa con una emivita di 138,39 giorni. Un milligrammo di questo metalloide emette lo stesso numero di particelle alfa di 5 grammi di radio. Il decadimento di questo elemento rilascia anche una grande quantit\u00e0 di energia: mezzo grammo di polonio-210 termicamente isolato dall'ambiente pu\u00f2 raggiungere rapidamente temperature di circa , e sviluppare circa /g in energia termica. Pochi curie (gigabecquerel) di polonio-210 emettono una luminescenza blu dovuta all'eccitazione dell'aria circostante per effetto Compton.Poich\u00e9 praticamente tutta la radiazione alfa viene facilmente bloccata dai normali contenitori e rilascia la sua energia appena colpisce una superficie, il polonio-210 \u00e8 stato preso in esame per un possibile uso nel riscaldamento dei veicoli spaziali come sorgente per celle termoelettriche nei satelliti artificiali. Tuttavia, a causa della sua breve emivita (circa 140 giorni), il polonio-210 non poteva alimentare queste celle per tutta la vita utile di un satellite e questa applicazione \u00e8 stata abbandonata.\nStoria.\nSi deve la sua scoperta ai coniugi Maria Sk\u0142odowska (meglio nota come Marie Curie) e Pierre Curie che la resero pubblica il 20 aprile 1902. Chiamato anche \"radio F\", venne poi battezzato \"polonio\" in onore della Polonia, terra natale di Maria Sk\u0142odowska, anche con l'intenzione di porre alla pubblica attenzione la lotta per l'indipendenza della Polonia, all'epoca provincia dell'impero russo. Fu in questo senso il primo elemento chimico a legarsi esplicitamente ad una controversia geopolitica.\nLa Sk\u0142odowska aveva iniziato a misurare la radiazione emessa dall'uranio mediante la piezoelettricit\u00e0 scoperta dal marito Pierre in collaborazione col fratello Jacques. Gli sposi Curie-Sk\u0142odowska, saggiando il contenuto di uranio della pechblenda, notarono che alcuni campioni erano pi\u00f9 radioattivi di quanto lo sarebbero stati se costituiti di uranio puro; ci\u00f2 implicava che nella pechblenda fossero presenti elementi in quantit\u00e0 minime non rilevate dalla normale analisi chimica e che la loro radioattivit\u00e0 fosse molto alta. Decisero cos\u00ec di esaminare tonnellate di pechblenda e nel luglio del 1898 riuscirono a isolare una piccola quantit\u00e0 di polvere nera avente attivit\u00e0 specifica pari a circa 400 volte quella dell'uranio. In questa polvere era contenuto un nuovo elemento dalle caratteristiche simili al tellurio, che fu chiamato polonio. Il resoconto di questo lavoro, unitamente a quello immediatamente successivo che port\u00f2 alla scoperta dell'ancor pi\u00f9 radioattivo radio, divenne la tesi di dottorato di Maria Sk\u0142odowska.\nIsotopi.\nSono noti 33 isotopi del polonio, tutti radioattivi, le cui masse atomiche variano da 194 a . Il polonio-210 \u00e8 l'isotopo pi\u00f9 disponibile.\n209Po (con un'emivita di 103 anni) e 208Po (2,9 anni) possono essere prodotti tramite bombardamento del piombo o del bismuto con particelle alfa, protoni o deuteroni; tuttavia queste sintesi sono molto costose.\nDisponibilit\u00e0.\nIl polonio in natura \u00e8 un elemento molto raro. Si trova nei minerali dell'uranio in concentrazione di circa 100 microgrammi per tonnellata, ovvero una parte su 1010. La sua abbondanza \u00e8 circa lo 0,2% di quella del radio.\nNel 1934 un esperimento ha dimostrato la possibilit\u00e0 di produrre il polonio per bombardamento del bismuto con neutroni:\nin questo modo, il polonio-210 pu\u00f2 essere prodotto in un reattore nucleare per la produzione di radioisotopi in quantit\u00e0 dell'ordine dei milligrammi. La stessa reazione invece motiva lo svantaggio nell'impiego del bismuto nel refrigerante di un reattore.\nPrecauzioni.\nIl polonio \u00e8 un elemento tossico, estremamente radioattivo e pericoloso da manipolare, persino in quantitativi dell'ordine del milligrammo o meno. Le particelle alfa che emette viaggiano per pochi centimetri nell'aria e sono facilmente schermabili, ma in caso di penetrazione nell'organismo, ad esempio per inalazione o ingestione, possono danneggiarne i tessuti.\nIl limite massimo tollerabile di radioattivit\u00e0 da ingestione del polonio \u00e8 , una quantit\u00e0 corrispondente a quella prodotta da di polonio. La massima concentrazione ammissibile di composti di polonio nell'aria \u00e8 circa /m\u00b3.\nStudi scientifici hanno dimostrato la presenza di Polonio-210 nelle sigarette. Il fumo di 20 sigarette al giorno per 1 anno equivale a sottoporsi a 28 radiografie.\nIl polonio-210 \u00e8 stato la causa della morte dell'ex agente segreto russo Aleksandr Litvinenko, ucciso a Londra nel 2006 da una ingestione di questa sostanza in circostanze mai del tutto chiarite."}
{"id": "3478", "revid": "120036312", "url": "https://it.wikipedia.org/wiki?curid=3478", "title": "Praseodimio", "text": "Il praseodimio \u00e8 l'elemento chimico di numero atomico 59 e il suo simbolo \u00e8 Pr.\nCaratteristiche.\nIl praseodimio \u00e8 un metallo tenero di colore argenteo appartenente al gruppo dei lantanidi.\nEsposto all'aria subisce ossidazione e si copre di una patina di ossido verde che lo preserva dall'ulteriore corrosione. Questo processo, detto passivazione, lo rende in qualche modo pi\u00f9 resistente alla corrosione degli analoghi europio, lantanio, cerio e neodimio.\n\u00c8 generalmente conservato in recipienti ermetici o immerso in olio minerale.\nApplicazioni.\nUsi del praseodimio:\nStoria.\nIl nome praseodimio viene dal greco \"prasios\", verde e \"didymos\", gemello.\nNel 1841 il chimico svedese Carl Gustav Mosander estrasse la terra rara didimio da un minerale di lantanio. Nel 1874 Per Theodor Cleve concluse che il didimio era in realt\u00e0 una miscela di due elementi e nel 1879, Paul \u00c9mile Lecoq de Boisbaudran isol\u00f2 una nuova terra, il Samario, dal didimio ottenuto dal minerale samarskite. Nel 1885 il chimico austriaco barone Carl Auer Freiherr von Welsbach separ\u00f2 il didimio in due elementi, praseodimio e neodimio, che davano sali di colori diversi.\nDisponibilit\u00e0.\nIl praseodimio si trova nei minerali di terre rare monazite e bastnasite, e pu\u00f2 essere recuperato da queste con un processo di scambio ionico. Il praseodimio costituisce inoltre il 5% circa del mischmetal.\nComposti.\nI composti del praseodimio includono:\nFluoruri\nCloruri\nBromuri\nIoduri\nOssidi\nSolfuri\nSelenuri\nTellururi\nNitruri\nIsotopi.\nIl praseodimio in natura \u00e8 composto di un solo isotopo stabile, il 141Pr. Sono stati trovati o sintetizzati 38 radioisotopi, di cui i pi\u00f9 stabili sono il 143Pr con emivita di 13,57 giorni e il 142Pr con emivita di 19,12 ore. Tutti gli altri isotopi radioattivi hanno emivite di poche ore, e la maggior parte non arriva a un minuto. Questo elemento ha anche sei stati meta di cui i pi\u00f9 stabili sono il 138mPr (t\u00bd 2,12 ore), 142mPr (t\u00bd 14,6 minuti) e 134mPr (t\u00bd 11 minuti).\nGli isotopi di praseodimio hanno un peso atomico che va da 120,955 (121Pr) a 158,955 (159Pr). Il modo di decadimento prevalente prima dell'isotopo stabile, 141Pr, \u00e8 la cattura elettronica; quello prevalente dopo \u00e8 il decadimento beta. Il principale prodotto di decadimento prima di 141Pr \u00e8 l'elemento 58 (Cerio) e suoi isotopi, mentre dopo sono isotopi dell'elemento 60 (Neodimio).\nRuolo biologico e precauzioni.\nCome tutte le terre rare, il praseodimio \u00e8 moderatamente tossico. Analogamente ad altri lantanoidi di inizio serie quali lantanio, cerio e neodimio, il praseodimio ha un ruolo biologico essenziale nell'ambito del metabolismo di alcuni batteri. Non ha alcun ruolo noto nella biochimica degli eucarioti e quindi anche dell'uomo"}
{"id": "3479", "revid": "1318658", "url": "https://it.wikipedia.org/wiki?curid=3479", "title": "Plutonio", "text": "Il plutonio \u00e8 l'elemento chimico di numero atomico 94 e il suo simbolo \u00e8 Pu. \u00c8 l'elemento oggi pi\u00f9 usato nelle bombe nucleari a fissione ed \u00e8 quello caratterizzato dalla maggior radioattivit\u00e0. Il suo isotopo pi\u00f9 importante \u00e8 239Pu, che ha un'emivita di 24.100\u00a0anni.\nCaratteristiche.\nIl plutonio puro \u00e8 un metallo argenteo, ma imbrunisce quando si ossida. Il plutonio subisce una contrazione di volume all'aumentare della temperatura.\nIl calore prodotto dal decadimento alfa rende il plutonio sensibilmente caldo al tatto; grandi quantit\u00e0 possono far bollire l'acqua.\nNei suoi composti il plutonio presenta sei numeri di ossidazione, da +2 a +7; in soluzione acquosa forma preferenzialmente quattro specie ioniche\nIl plutonio in forma metallica mostra alcune propriet\u00e0 particolari: a differenza degli altri metalli conduce male il calore, mostra forti variazioni di volume per modeste variazioni di temperatura o pressione e non \u00e8 magnetico. Queste propriet\u00e0 sono state spiegate nel 2007 tramite un modello che ipotizza che gli elettroni di valenza fluttuino tra gli orbitali, in contrasto con i precedenti modelli che ipotizzavano un numero fisso di elettroni di valenza negli orbitali.\nApplicazioni.\nPlutonio per bombe atomiche.\nIl Plutonio per bombe atomiche (detto anche in inglese \"weapons-grade\" o \"weapons-grade plutonium\") ha una composizione isotopica molto precisa. Date le propriet\u00e0 di fissione nucleare e di fissione spontanea di alcuni isotopi, si deve mantenere la composizione di 239Pu &gt;93%, cos\u00ec da rendere l'ordigno stabile e sicuro per il funzionamento, per far ci\u00f2 si mantiene il burnup del combustibile inferiore ai MWd per massimizzare la produzione di 239Pu.\nPer via della sua facile fissione il 239Pu \u00e8 un componente fissile fondamentale delle moderne armi nucleari. La massa critica per una sfera di plutonio \u00e8 di 16 chilogrammi, che pu\u00f2 essere ridotta a 10 chilogrammi attraverso l'uso di una schermatura che le rifletta contro i neutroni da essa emessi. Questa quantit\u00e0 corrisponde circa ad una sfera di 10 centimetri di diametro che per completa detonazione libera un'energia di 200 chilotoni. Il 239Pu ha tempo di dimezzamento (emivita) di 24\u00a0200 anni.\nPlutonio da reattori nucleari.\nIl Plutonio da reattori nucleari (detto anche in inglese \"reactor-grade\" o \"reactor-grade plutonium\") dato il burnup maggiore, ha composizioni attorno al 60% di 239Pu, 25% 240Pu ed il restante degli altri isotopi, con queste percentuali che variano in funzione del burnup e della tipologia di reattore usato.\nAltri usi.\nL'isotopo 238Pu emette particelle alfa ed ha un'emivita di 87 anni. Questa sua caratteristica lo rende adatto per produrre generatori di corrente per dispositivi destinati a lavorare senza manutenzione diretta per un tempo paragonabile a quello di una vita umana; viene per questo usato nei generatori termoelettrici a radioisotopi (RTG) come quelli che alimentavano le sonde Galileo e Cassini. Versioni precedenti della stessa tecnologia hanno fornito energia a dispositivi per condurre esperimenti sismologici sulla superficie della Luna durante le missioni del Programma Apollo.\nIl 238Pu \u00e8 stato usato anche per alimentare alcuni modelli di cuore artificiale, in modo da ridurre i rischi dovuti a ripetute operazioni chirurgiche. \u00c8 stato ampiamente rimpiazzato da batterie al litio ricaricabili per induzione, ma si calcola che negli Stati Uniti, nel 2003, tra 50 e 100 \"pace-maker\" al plutonio fossero impiantati in pazienti ancora in vita.\nStoria.\nL'elemento transuranico di numero atomico 94 fu osservato per la prima volta nel 1936 da Enrico Fermi, che lo denomin\u00f2 esperio, ispirandosi ad un antico nome dell'Italia.\nVenne poi sintetizzato nel 1940 da Glenn Seaborg, Edwin McMillan, J. W. Kennedy e A. C. Wahl per bombardamento con deutoni dell'uranio nel ciclotrone del \"Lawrence Berkeley National Laboratory\", presso l'Universit\u00e0 di Berkeley, in California, ma la scoperta fu tenuta segreta. Fu considerato il primo elemento sintetizzato artificialmente e non presente sulla Terra, finch\u00e9 negli anni settanta lo stesso Seaborg e Perlman lo ritrovarono in alcune pechblende del Canada e in seguito fu rinvenuto soprattutto 239Pu in tracce minerali in Zaire, Colorado, Russia, Brasile, dove accompagna l'uranio. Prese il nome dal pianeta nano Plutone, all'epoca classificato come pianeta, perch\u00e9 seguendo l'uranio e il nettunio si volle mantenere l'analogia con i nomi dei pianeti del sistema solare. Curiosamente, Seaborg scelse come simbolo da sottoporre allo IUPAC per la registrazione del nuovo elemento, non il logico \"Pl\", bens\u00ec \"Pu\", corrispondente al verso fatto da un bambino al cospetto di un oggetto maleodorante. Gli piaceva infatti immaginare che tale nuovo elemento avesse un cattivo odore, ma nonostante pensasse che tale burla sarebbe stata bocciata in fase di registrazione, con suo stupore la commissione approv\u00f2 il simbolo.\nDurante il Progetto Manhattan furono realizzati grandi reattori nucleari a Hanford, nello stato di Washington, per produrre il plutonio con cui sarebbero poi state costruite due bombe: The Gadget fu collaudata al \"Trinity site\", Fat Man venne sganciata sulla citt\u00e0 giapponese di Nagasaki durante i bombardamenti atomici di Hiroshima e Nagasaki.\nSia gli Stati Uniti sia l'Unione Sovietica accumularono grandi scorte di plutonio durante gli anni della \"guerra fredda\"; si stima che nel 1982 le scorte ammontassero a 300 tonnellate. Dalla fine della \"guerra fredda\" queste scorte sono oggetto di preoccupazione per un'eventuale incontrollata proliferazione di armi nucleari nel mondo. Negli Stati Uniti \u00e8 allo studio dal 2003 la conversione di svariati impianti elettronucleari al fine di poterli alimentare con il plutonio (MOX) al posto dell'uranio arricchito, in modo da smaltire parzialmente queste scorte.\nDisponibilit\u00e0.\nBench\u00e9 la quasi totalit\u00e0 del plutonio sia di origine sintetica, tracce molto tenui si trovano in natura nei minerali dell'uranio. Queste tracce provengono da un processo di cattura neutronica da parte di 238U che si converte dapprima in 239U che subisce due decadimenti beta convertendosi in 239Np e quindi in 239Pu. Lo stesso processo \u00e8 usato per produrre 239Pu nei reattori nucleari. Una concentrazione significativa di plutonio naturale si trova al sito del fiume Oklo nel Gabon.\nPer via della loro lunga emivita (80 milioni di anni) alcune tracce di 244Pu risalgono alla nascita del sistema solare, prodottesi dalle esplosioni di supernova.\nProduzione.\nL'isotopo 239Pu \u00e8 il prodotto fissile fondamentale per la maggior parte delle armi nucleari: la sua produzione \u00e8 quindi importante per le nazioni con programmi di sviluppo del nucleare militare.\n239Pu viene normalmente prodotto nei reattori nucleari esponendo 238U a un flusso di neutroni: la reazione nucleare \u00e8 detta fertilizzazione. Questo si trasforma in 239U che subisce due rapidi decadimenti beta, trasformandosi prima in 239Np e successivamente in 239Pu. Al termine dell'esposizione il 239Pu formatosi risulta mescolato ad una ingente residua quantit\u00e0 di 238U e a tracce di altri isotopi dell'uranio, nonch\u00e9 di eventuali prodotti di fissione; viene purificato quindi per via chimica.\nSe 239Pu cattura a sua volta un neutrone, si trasforma per\u00f2 in 240Pu, un isotopo che ha rispetto al precedente una probabilit\u00e0 10000 volte maggiore di fissione spontanea, aumentando corrispondentemente il rischio di detonazione non innescata; per questo motivo un plutonio ricco del suo isotopo 240 risulta inutilizzabile nelle armi nucleari perch\u00e9 emette costantemente neutroni, rendendone problematica la manipolazione e rischiando di far detonare parte dell'arma prima dell'innesco. Inoltre \u00e8 impossibile distinguere chimicamente 239Pu da 240Pu, sarebbe quindi necessario separarli per via fisica, un processo difficile e costoso simile a quello impiegato per l'arricchimento dell'uranio. Per questa ragione nel caso si voglia ricavare il plutonio-239 l'irraggiamento di 238U non va mai protratta oltre una certa soglia oltre la quale la concentrazione di plutonio-240 diventa inaccettabilmente alta.\nUn reattore commerciale ad acqua richiede per la sostituzione del combustibile il fermo completo per giorni o anche per settimane, durante il cambio degli elementi di combustibile: perci\u00f2 \u00e8 scoraggiata una programmazione del ciclo per la produzione plutonio; rimane comunque possibile anche se molto meno conveniente economicamente separare i minori quantitativi nel combustibile esausto. Per questo motivo, cio\u00e8 per evitare la proliferazione nucleare, la IAEA ispeziona periodicamente tutti i reattori nucleari in attivit\u00e0 nel mondo.\nUn reattore appositamente concepito per la produzione di plutonio richiede invece dei macchinari di ricambio continuo del combustibile come il reattore RBMK e i CANDU, o un reattore pi\u00f9 flessibile soprattutto in arresto e avviamento. In particolare i requisiti di flessibilit\u00e0 nel caricamento degli RBMK rendevano impossibile nel progetto una adeguata struttura di contenimento, fatto che ha drasticamente aggravato il disastro di \u010cernobyl'. La maggior parte del plutonio prodotto nel mondo proviene da reattori di ricerca o da reattori militari come il reattore a gas inglese dell'incidente di Windscale. La produzione di plutonio \u00e8 stata anche condotta con reattori autofertilizzanti al sodio attraverso l'impiego del mantello radiale nel nocciolo.\nComposti.\nIl plutonio reagisce rapidamente con l'ossigeno, formando PuO, PuO2 e altri ossidi intermedi. Reagisce con gli alogeni producendo composti del tipo PuX3, dove X \u00e8 fluoro, cloro, bromo o iodio. Tra i fluoruri, \u00e8 noto anche PuF4: sono inoltre noti gli ossialogenuri PuOCl, PuOBr e PuOI.\nIl plutonio forma inoltre il carburo PuC, il nitruro PuN e, reagendo con il silicio, il composto PuSi2.\nAllotropi.\nAnche a pressione atmosferica il plutonio si presenta in diverse forme allotropiche. Queste hanno strutture cristalline e densit\u00e0 molto diverse: la differenza tra le densit\u00e0 delle forme \u03b1 e \u03b4 \u00e8 superiore al 25%. La presenza di questi numerosi allotropi rende il plutonio difficile da lavorare. Le ragioni che spiegano il suo complicato diagramma di fase non sono completamente note; alcune ricerche recenti sono state focalizzate sul realizzare accurati modelli matematici a computer delle transizioni di fase.\nIsotopi.\nSono noti 21 radioisotopi del plutonio. I pi\u00f9 stabili sono 244Pu, con emivita di 80.8 milioni di anni, 242Pu con emivita di 373.300 anni e 239Pu, con emivita di 24.100 anni. Tutti gli altri isotopi sono molto radioattivi e hanno emivite minori di 7\u00a0000 anni. Questo elemento ha anche otto stati metastabili, nessuno dei quali \u00e8 stabile (hanno tutti emivite di meno di un secondo).\nGli isotopi di plutonio hanno peso atomico che va da 228,0387 (228Pu) a 247,074 (247Pu). Il principale modo di decadimento prima dell'isotopo pi\u00f9 stabile (244Pu) sono fissione spontanea ed emissione alfa, mentre il modo principale dopo l'isotopo pi\u00f9 stabile \u00e8 l'emissione beta. I prodotti di decadimento prima di 244Pu (trascurando la pletora di nuclei figli generati dalla fissione) sono isotopi di uranio e nettunio, mentre quelli dopo sono isotopi di americio.\nGli isotopi principali per applicazioni pratiche sono 239Pu, che \u00e8 adatto per l'uso in armi e reattori nucleari, e 238Pu, adatto per l'uso in generatori termoelettrici a radioisotopi (vedi sopra per ulteriori dettagli). L'isotopo 240Pu \u00e8 soggetto facilmente a fissione spontanea e si produce quando 239Pu \u00e8 esposto a neutroni. Il plutonio composto da pi\u00f9 del 90% di239Pu \u00e8 detto plutonio da armi nucleari; il plutonio ottenuto da reattori commerciali contiene di solito almeno il 20% di 240Pu ed \u00e8 chiamato plutonio da reattore.\nPericolosit\u00e0.\nTutti gli isotopi e i composti del plutonio sono tossici e radioattivi.\nIl plutonio \u00e8 dunque estremamente pericoloso se non manipolato adeguatamente. Le particelle alfa che emette non penetrano la pelle, ma possono danneggiare gravemente gli organi interni se il plutonio viene inalato o ingerito. Particolarmente a rischio sono lo scheletro, sulla cui superficie il plutonio \u00e8 assorbito, e il fegato, dove viene raccolto e concentrato. Particelle finissime di plutonio (dell'ordine dei microgrammi) causano il cancro ai polmoni per inalazione.\nA differenza di altri radioisotopi naturali quali il radio o il carbonio-14, il plutonio \u00e8 stato prodotto, concentrato e isolato in grandi quantit\u00e0 (centinaia di tonnellate) durante gli anni della \"guerra fredda\" per la produzione di armi. Questi depositi, siano o meno in forma di armi, rappresentano un rischio tossicologico significativo principalmente perch\u00e9 non esistono vie facilmente praticabili per il loro smaltimento.\nOltre ai problemi connessi alla tossicit\u00e0, vanno presi accorgimenti per evitare l'accumulo di plutonio in quantit\u00e0 vicine alla massa critica, ovvero alla quantit\u00e0 capace di innescare e auto-propagare una reazione di fissione nucleare. In queste condizioni, anche se non confinata, la massa di plutonio si surriscalda e, rompendosi, danneggia ci\u00f2 che le sta attorno. La forma \u00e8 rilevante; vanno evitate forme compatte come quella sferica. Un'esplosione nucleare dell'ordine di una bomba atomica non pu\u00f2 avvenire accidentalmente, dato che richiede una grande massa supercritica, tuttavia una massa critica pu\u00f2 produrre dosi letali di radiazioni, come \u00e8 accaduto in alcuni incidenti in passato.\nSono avvenuti diversi incidenti del genere sia negli Stati Uniti sia in Unione Sovietica, in alcuni casi con conseguenze letali. La manipolazione incauta di una sfera di plutonio di 6,2\u00a0kg ha procurato un'esposizione letale allo scienziato Harry Daghlian a Los Alamos il 21 agosto 1945, causandone la morte quattro settimane dopo. La dose assorbita da Daghlian fu di 510 rem (5,1 Sv). Nove mesi dopo un altro incidente simile sempre a Los Alamos caus\u00f2 la morte di Louis Slotin. Ancora a Los Alamos nel 1958, durante un processo di purificazione del plutonio, si form\u00f2 una massa critica in un reattore, causando la morte di un operatore alla gru. Incidenti simili sono avvenuti anche in Unione Sovietica, in Giappone e in altre nazioni.\nIl plutonio metallico rappresenta un pericolo di incendio, specie se il materiale \u00e8 finemente suddiviso. Reagisce chimicamente con l'ossigeno e con l'acqua, con la quale pu\u00f2 formare \"idruro di plutonio\", una sostanza che si infiamma spontaneamente all'aria. Il plutonio si espande considerevolmente in seguito all'ossidazione e pu\u00f2 arrivare a rompere il contenitore in cui si trova. Il materiale pi\u00f9 efficace per spegnere un incendio da plutonio \u00e8 la polvere di ossido di magnesio, che raffredda la massa incendiata e blocca qualsiasi legame con l'ossigeno.\nPer evitare questo pericolo, il plutonio viene generalmente conservato in atmosfera inerte e rigorosamente anidra.\nRiferimenti letterari.\nUn elemento di nome \"plutonio\" viene citato da Ippolito Nievo, nella sua \"Storia filosofica dei secoli futuri\" del 1860, 80 anni prima della sua sintesi:"}
{"id": "3483", "revid": "122246", "url": "https://it.wikipedia.org/wiki?curid=3483", "title": "Campionato europeo di pallavolo maschile", "text": "Il campionato europeo di pallavolo maschile \u00e8 una competizione sportiva continentale a cadenza biennale organizzata dalla Conf\u00e9d\u00e9ration Europ\u00e9enne de Volleyball (CEV), la federazione europea della pallavolo.\nSi tratta di un torneo tra nazionali, che assegna il titolo di campione europeo alla nazionale vincitrice, ed \u00e8 di solito valevole per la qualificazione ai giochi olimpici e ai mondiali di pallavolo.\nIl primo campionato europeo di pallavolo si tenne nel 1948 in Italia. La manifestazione venne ripetuta nei vent'anni seguenti con frequenza variabile. Dal 1975 si tengono ogni due anni, negli anni dispari."}
{"id": "3484", "revid": "889336", "url": "https://it.wikipedia.org/wiki?curid=3484", "title": "Campionati europei maschili di pallacanestro", "text": "I Campionati europei maschili di pallacanestro FIBA sono una competizione sportiva continentale a cadenza quadriennale organizzata dalla FIBA Europe, la federazione europea della pallacanestro. La denominazione ufficiale della manifestazione \u00e8 FIBA EuroBasket.\nSi tratta di un torneo tra nazionali, che assegna il titolo di Campione d'Europa alla nazionale vincitrice, ed \u00e8 di solito valevole per la qualificazione ai giochi olimpici e ai mondiali maschili di pallacanestro.\nIl primo campionato europeo di pallacanestro si tenne nel 1935 in Svizzera. La manifestazione venne ripetuta a cadenza biennale fino allo scoppio della Seconda guerra mondiale. Vennero ripresi nel 1946, e dal 1947 si tenero ogni due anni, negli anni dispari, sino al 2017, anni in cui sono stati spostati a cadenza quadriennale, negli anni successivi alle Olimpiadi.\n\u00c8 la competizione ufficiale per nazionali di pallacanestro pi\u00f9 antica, precedente di un anno al primo Torneo olimpico di pallacanestro del 1936.\nAgli Europei ha preso parte in passato l'Egitto che, poich\u00e9 non esisteva ancora FIBA Africa, era ammessa di diritto in ambito europeo. Dal 1961, anno di nascita di FIBA Africa, non fa pi\u00f9 parte della zona europea e partecipa ai FIBA AfroBasket. Partecipa agli Europei anche uno stato asiatico: Israele, che la FIBA considera all'interno di FIBA Europe.\nStatistiche.\nMedagliere per nazioni.\n\"Dati aggiornati all'edizione 2017 come riporta il sito fiba.com\""}
{"id": "3490", "revid": "1522738", "url": "https://it.wikipedia.org/wiki?curid=3490", "title": "Stati del mondo", "text": "Gli Stati del mondo sono in totale 208, di cui 195 riconosciuti \"sovrani\" e altri 13 sono Stati semi o non riconosciuti (sono considerati tali solo gli Stati indipendenti e non quelli membri di federazioni; tra parentesi \u00e8 indicato il nome completo).\nStatistiche attuali.\n195 sono gli Stati generalmente riconosciuti sovrani a livello internazionale:\nSono inoltre presenti 11 paesi che, vantando sovranit\u00e0 territoriale, hanno dichiarato la propria indipendenza ottenendo limitato o nessun riconoscimento internazionale:\nSono inoltre presenti 2 Stati in libera associazione con la Nuova Zelanda:"}
{"id": "3496", "revid": "116845240", "url": "https://it.wikipedia.org/wiki?curid=3496", "title": "PowerPC", "text": "PowerPC (dove PC sta per di \"Performance Computing\") \u00e8 un'architettura di microprocessori RISC creata nel 1991 dall'alleanza Apple-IBM-Motorola (conosciuta come AIM). PowerPC era il settore CPU della piattaforma dell'AIM, e ad oggi ne \u00e8 l'unica parte che resta.\nLe specifiche tecniche sono gestite dell'organizzazione Power.org di cui IBM e Freescale Semiconductor sono membri. I processori della famiglia sono realizzati secondo l'architettura POWER.\nStoria.\nIl primo prototipo di PowerPC fu l'IBM 801, un prototipo di processore RISC progettato da John Cocke alla fine degli anni settanta per conto della IBM che lo adoper\u00f2 in molti sistemi embedded e fu la base del processore ROMP utilizzato nei computer IBM RT. Dopo l'insuccesso dell'IBM RT per via delle ridotte prestazioni IBM avvi\u00f2 il progetto \"America\" volto allo sviluppo del pi\u00f9 rapido processore disponibile sul mercato. Il progetto port\u00f2 allo sviluppo dell'architettura POWER utilizzata dai sistemi RISC System 6000 all'inizio degli anni 90.\nIl primo processore POWER fu uno dei primi processori RISC ad alte prestazioni su pi\u00f9 integrati. IBM decise che una versione su singolo chip era preferibile e quindi ne svilupp\u00f2 una versione pi\u00f9 semplice eliminando dal set di istruzioni alcune istruzioni POWER e svilupp\u00f2 il processore RISC Single Chip per le macchine di fascia bassa dei server RS/6000. I manager IBM sapevano di avere un processore potenzialmente molto scalabile. Il processore poteva scalare dai server di fascia alta fino alle applicazioni embedded.IBM contatt\u00f2 Apple con l'obiettivo di stringere un'alleanza per sviluppare una famiglia di processori su singolo chip basati su set di istruzioni POWER per personal computer. Apple contatt\u00f2 Motorola per coinvolgerla nello sviluppo dei processori. Motorola era un fornitore di lunga data di Apple, aveva esperienza nella produzione e nella gestione di processori prodotti in milioni di esemplari e inoltre Apple riteneva vantaggiosa la possibilit\u00e0 di avere un secondo fornitore di microprocessori.\nNel 1991 il PowerPC era solo uno dei componenti dell'alleanza tra le societ\u00e0. In quel periodo il mercato era dominato dalla Microsoft e Intel, tramite il sistema operativo Microsoft Windows e i processori 80386 e 80486. Intel inoltre stava sviluppando il Pentium che pur essendo compatibile con i predecessori forniva un notevole incremento di prestazioni. L'alleanza AIM mirava a rompere il monopolio Microsoft-Intel nel settore dei personal computer.\nPer Motorola l'alleanza era un'ottima possibilit\u00e0. L'alleanza permetteva alla societ\u00e0 di poter utilizzare un'architettura RISC ad alte prestazioni e gi\u00e0 testata investendo solo un modesto budget in ricerca. Inoltre l'alleanza permetteva a Motorola di mantenere un grosso cliente come Apple nel suo portafoglio clienti. Inoltre Motorola sperava di vendere a IBM le versioni a basso costo dei processori, ritenendo che IBM avrebbe trovato pi\u00f9 conveniente comprare i processori da s\u00e9 piuttosto che svilupparseli in proprio.\nIn quegli anni Motorola aveva gi\u00e0 un proprio design RISC incarnato nel 88000 che non stava andando bene nel mercato. Una spesso citata ragione per il suo fallimento era la mancanza di compatibilit\u00e0 con la loro diffusa serie 68000, gi\u00e0 usata su Amiga, Atari ST e Macintosh. Inoltre i processori 88000 erano arrivati in ritardo sul mercato rispetto ai processori MIPS e SPARC.\nTuttavia l'88000 era gi\u00e0 in produzione e alcuni produttori come Data General avevano gi\u00e0 sviluppato delle macchine basate sul processore. Inoltre la stessa Apple aveva sviluppato dei prototipi basati su 88000 e questo spinse IBM e Motorola a rendere il nuovo processore compatibile a livello di bus con il Motorola 88000 in modo da rendere veloce la conversione delle macchine basate su 88000 in macchine basate su PowerPC.\nI primi processori basati sulle specifiche PowerPC ricevettero un'accoglienza molto calorosa da parte del mercato. Oltre a IBM e Apple anche il gruppo Motorola dedicato allo sviluppo di computer svilupp\u00f2 sistemi basati su PowerPC. Microsoft port\u00f2 Windows NT 3.51 su PowerPC, Sun Microsystems port\u00f2 Solaris su PowerPC, IBM svilupp\u00f2 una versione di AIX per PowerPC e pianific\u00f2 una versione di OS/2 per i nuovi processori. Alla met\u00e0 degli anni 90 i PowerPC erano i pi\u00f9 potenti processori disponibili per personal computer.\nLo sviluppo delle nuove architetture su PowerPC comunque non ebbe il successo sperato. I clienti dei sistemi operativi Windows, OS/2 e Solaris vista la scarsit\u00e0 di software per PowerPC ignorarono la piattaforma. Le versioni di OS/2, Solaris e Windows NT vennero dismesse rapidamente e solo i Macintosh completarono la transizione sulle nuove macchine basate su PowerPC. Le prestazioni del PowerPC rispetto agli altri processori erano per Apple pi\u00f9 importanti della mancanza di compatibilit\u00e0 con il passato.\nTuttavia il ridotto successo dell'alleanza (rispetto agli obiettivi iniziali) fece pensare a IBM e Motorola che era ora di riconsiderare le priorit\u00e0. Motorola durante gli anni 90 aveva sviluppato i processori G3 e G4, mentre IBM aveva sviluppato i processori G5 nel 2003. Nel 2004 Motorola decise di dismettere la divisione dedicata alla produzione dei semiconduttori e cre\u00f2 la societ\u00e0 Freescale Semiconductor mentre IBM vendette la propria divisione dedicata allo sviluppo dei personal computer a Lenovo e concentr\u00f2 lo sviluppo dei processori PowerPC per applicazioni specializzate come il mercato delle console. IBM svilupp\u00f2 i processori per le console Wii, PlayStation 3 e Xbox 360. Nel 2005 vista la situazione incerta dei processori per computer Apple decise di abbandonare lo sviluppo di macchine basate su PowerPC e strinse con Intel un'alleanza per utilizzare i suoi nuovi processori basati sull'architettura Intel Core. Apple complet\u00f2 la transizione in meno di un anno e durante il mese di agosto dell'anno successivo smise di commercializzare prodotti con processori PowerPC.\nCaratteristiche.\nIl PowerPC \u00e8 stato progettato con principi RISC, e consente un'implementazione superscalare. Esistono versioni sia con implementazione 32 bit che a 64 bit. Partendo dalla specifica di base POWER, il PowerPC ha aggiunto:\nImplementazioni.\nLa prima implementazione su singolo chip del design fu l'MCP601 nel 1992, un ibrido delle specifiche POWER1 e PowerPC. Questo consent\u00ec l'utilizzo del chip da parte di IBM nei sistemi gi\u00e0 esistenti basati su POWER1, anche se port\u00f2 a delle difficolt\u00e0 nel passaggio alla seconda generazione di processori completamente basati sul design PowerPC. Apple continu\u00f2 il lavoro su una nuova linea di computer Macintosh basata sul chip, e li lanci\u00f2 come \"Power Macintosh\" basati sul 601 il 14 marzo 1994.\nAnche IBM ebbe la sua linea completa di desktop basati su PowerPC costruita e pronta per essere venduta; sfortunatamente non avevano un sistema operativo pronto. IBM decise di riscrivere completamente OS/2 specificamente per il PowerPC. IBM impieg\u00f2 2 anni a riscrivere OS/2 per PowerPC ed allora fu troppo tardi. I desktop PowerPC non furono mai immessi sul mercato. La rivista Byte (aprile 1994) pubblic\u00f2 un lungo articolo su Apple e i desktop IBM PowerPC.\nApple, che non aveva un OS basato su PowerPC, prese una strada diversa. Riscrisse solo i pezzi essenziali del sistema operativo e quindi scrisse un emulatore 680x0 che poteva eseguire le altre parti dell'OS e le applicazioni basate su 68000.\nLa seconda generazione del processore, che seguiva integralmente le specifiche PowerPC, incluse il 603 di fascia bassa e il 604 di fascia alta. Il 603 \u00e8 noto per il suo basso costo e per i consumi molto ridotti. L'obiettivo di Motorola, infatti, era quello di usare il progetto 603 come modello di base di tutte le successive implementazioni dei chip PowerPC. Apple tent\u00f2 di utilizzare il 603 nella serie di laptop PowerBook 5300 ma con scarsi risultati a causa delle ridotte dimensione (8 kB) della cache di primo livello del processore. L'emulatore 68K del sistema operativo non riusciva ad utilizzarla e ci\u00f2 comportava una drastica riduzione delle prestazioni. Il problema fu risolto con la versione 603e del PowerPC che essendo dotata di una cache di primo livello di 16KB, ne consentiva l'utilizzo all'emulatore.\nNel 1993 ingegneri IBM a Burlington iniziarono lo sviluppo di una nuova versione di processore PowerPC con incluso il supporto del set di istruzioni x86. Lo sviluppo del processore venne svolto da IBM senza la collaborazione dell'alleanza AIM, il processore venne denominato all'interno di IBM PowerPC 615. Tuttavia seri dubbi sulle reali prestazioni del processore e sulla sua convenienza economica spinsero IBM a cancellare il progetto nel 1995 dopo che un numero limitato di processori erano stati prodotti. Tuttavia versioni contrastanti affermano che il processore impiegava 5 cicli di clock a commutare set di istruzioni, questo tempo sommato al tempo di riempimento delle pipeline rendeva il processore lento, inoltre sembra che uno scarso supporto di Microsoft abbia contribuito all'abbandono del progetto. \nLa prima implementazione a 64 bit del PowerPC fu il 620 nel 1997, ma ebbe uno scarso successo commerciale. Apple non lo acquist\u00f2 poich\u00e9 era un processore molto grande e costoso, senza contare le non molto elevate prestazioni, inferiori a quelle del 604 col software a 32-bit. IBM riutilizz\u00f2 parte del progetto per il POWER3.\nNel 1997 IBM introdusse anche una famiglia di processori a 64-bit per server: la RS64. Pur derivata dalle specifiche PowerPC adottava tutta una serie di caratteristiche aggiuntive dedicate. Venne utilizzata, in quattro differenti generazioni, nei server della serie RS/6000 e AS/400 fino all'introduzione dell'architettura POWER4 nel 2001.\nNel 1998 IBM commercializz\u00f2 l'architettura POWER3 a 64 bit destinato esclusivamente alla sua linea di server RS/6000 affiancando la serie RS64.\nAlla fine del 2002 IBM introdusse il PowerPC 970. Si tratt\u00f2 del primo processore PowerPC a 64-bit destinato al mercato di consumo. Il 970 era basato sull'architettura multicore POWER4 di IBM adattata a singolo core. Il 970, per garantire ai sistemi Apple la retrocompatibilit\u00e0, includeva una unit\u00e0 vettoriale (simile alle estensioni AltiVec nella serie Motorola 74xx) ed era stato modificato per eseguire codice a 32-bit in modo nativo.\nNumericamente, il PowerPC \u00e8 il pi\u00f9 diffuso nei controllori delle auto. In questo ruolo, Motorola ha offerto un enorme numero di versioni costruite attorno al core 603 chiamate MPC5xx. A questo hanno aggiunto diverso hardware custom, per consentire l'I/O sul singolo chip.\nI dispositivi di rete sono un altro settore dove i processori PowerPC sono stati utilizzati ampiamente. MSIL utilizz\u00f2 in nucleo QUICC del MC68302 per sviluppare il PowerQUICC MPC860 e i MPC823/MPC823e. Tutte le varianti includono un gestore RISC separato chiamato CPM che gestisce le comunicazioni e riduce il lavoro della CPU. CPM accede in DMA alla memoria centrale. I processore successivo fu l'MPC8260 basato su core 603 e dotato di un nuovo CPM.\nSistemi operativi.\nI sistemi operativi che supportano i processori PowerPC sono il Mac OS 7, 8, Mac OS 9 e macOS fino alla versione Leopard per i computer Macintosh e compatibili. Linux, FreeBSD, OpenBSD, NetBSD, Windows NT 3.51, Windows NT 4, Solaris, MorphOS ed AmigaOS 4.x per le macchine PowerPC. Inoltre molti sistemi operativi in tempo reale come QNX, VxWorks e Linux per applicazioni embedded come LynuxWorks.\nUltimamente altre macchine che utilizzano questo tipo di processori sono la Xbox 360 (Xenon), PlayStation 3 (Cell), Wii (IBM Broadway), Wii U (IBM Espresso)."}
{"id": "3502", "revid": "2108263", "url": "https://it.wikipedia.org/wiki?curid=3502", "title": "Papa Gregorio I", "text": "Sebbene il suo pontificato si sia svolto in uno dei periodi pi\u00f9 complicati a livello politico della storia italiana, conserv\u00f2 una incrollabile fiducia nella forza del Cristianesimo; anima tra le pi\u00f9 luminose del Medioevo europeo, svolse il suo ministero racchiuso in un corpo minuto e sempre malato, ma dotato di una grandissima forza morale.\nBiografia.\nInfanzia.\nGregorio Magno nacque verso la met\u00e0 del VI secolo [540?] da Silvia, appartenente a una ricca famiglia siciliana, e da Gordiano, appartenente all'aristocrazia senatoriale, la classe dominante dell'antica Roma che aveva mantenuto prestigio economico e sociale, nonostante la caduta dell'Impero. Non \u00e8 affatto dimostrata, invece, la sua relazione di parentela con la Gens Anicia, che spesso \u00e8 stata richiamata per sottolineare le nobili origini del futuro Gregorio I.\nEducazione.\nLa sua formazione culturale non \u00e8 di elevato livello. A differenza di Agostino e Cassiodoro, non si form\u00f2 con lo studio dei grandi autori dell\"'aetas aurea\" (Sallustio, Orazio, Virgilio, Ovidio), bens\u00ec con quella tradizione letteraria impoverita che era propria della sua epoca, dell'et\u00e0 tardo-antica. Perci\u00f2 la sua \"ars grammatica\" fu limitata e lo stile che denota i suoi scritti \u00e8 in linea con quello degli scrittori tardo-antichi del V e VI secolo. Di questi imitava, in particolare, solo poche figure retoriche come l'anafora ed il gusto dell'esempio e dell'aneddoto moralizzante. \nLa sua conoscenza del diritto era limitata allo studio di Cicerone, da cui riprende anche definizioni e nozioni filosofiche della scuola stoica e, per come era gi\u00e0 stato fatto dalla tradizione patristica, le inserisce nella dottrina morale cristiana.\nCarriera ecclesiastica.\nA Roma si stava diffondendo la fama di Benedetto da Norcia, monaco e fondatore di una nuova Regola. Espresse l'intenzione di farsi monaco egli stesso. Ma i parenti e gli amici, per tenerlo vicino a s\u00e9, ottennero dall'imperatore Giustino II la prestigiosa carica di \"praefectus urbi Romae\" (prefetto della citt\u00e0 di Roma), la carica istituzionale pi\u00f9 importante di nomina imperiale in Italia dopo quella di esarca. In questa veste \u00e8 citato in un documento databile all'anno 573.\nMonaco dell'Ordine benedettino.\nDevoto ammiratore di Benedetto da Norcia, Gregorio impegn\u00f2 tutte le sue notevoli sostanze per l'assistenza ai bisognosi e per trasformare i suoi possedimenti a Roma e in Sicilia in altrettanti monasteri. Egli stesso si fece monaco rinunciando all'altissima carica pubblica; fond\u00f2 un monastero nella propria abitazione sul colle Celio intitolandolo a Sant'Andrea \"ad Clivum Scauri\". Nella vita cenobitica si dedic\u00f2 con assiduit\u00e0 alla contemplazione dei misteri di Dio nella lettura della Bibbia. Non pot\u00e9 dimorare a lungo nel convento perch\u00e9 nel 578 ricevette un altro incarico importante: divenne, per nomina di papa Benedetto I, uno dei sette diaconi della Chiesa di Roma. L'anno dopo il successore Pelagio II lo invi\u00f2 come apocrisario presso la corte di Costantinopoli per chiedere aiuti contro i Longobardi. L\u00ec rest\u00f2 per sei anni e si guadagn\u00f2 la stima della famiglia imperiale e dello stesso imperatore Maurizio, salito al trono nel 582, di cui tenne a battesimo il figlio Teodosio. Nel 584 ottenne per Roma l'aiuto che il papa aveva chiesto, ma fu di tale modesta entit\u00e0 che non serv\u00ec a risolvere i problemi per i quali era stato invocato.\nAl rientro a Roma, nel 586, Gregorio torn\u00f2 nel monastero sul Celio; vi rimase per\u00f2 per pochi anni, perch\u00e9 morto il 7 febbraio 590 papa Pelagio II, vittima di una pestilenza, fu chiamato al soglio pontificio dall'entusiasmo dei credenti e dalle insistenze del clero e del senato di Roma. Gregorio cerc\u00f2 di resistere alle insistenze del popolo, inviando una lettera all'imperatore Maurizio in cui lo pregava di intervenire non ratificando l'elezione, ma il \"praefectus urbi\" di Roma, di nome Germano, o forse il fratello di Gregorio, intercett\u00f2 la lettera e la sostitu\u00ec con la petizione del popolo che chiedeva la ratifica della sua elezione a pontefice. In attesa della risposta, Gregorio si astenne da ogni attivit\u00e0 propria del suo ruolo, che venne svolta da una sorta di triumvirato ecclesiastico.\nL'inverno 589-590 fu particolarmente funesto per la penisola italiana. Alle violenze perpetrate dai Longobardi si aggiunse una stagione eccessivamente inclemente, con nubifragi e inondazioni che colpirono particolarmente il settentrione, causando vittime e danni incalcolabili. Ma anche il Tevere ebbe una piena particolarmente consistente, che inond\u00f2 gran parte della citt\u00e0 provocando vittime e danni ingenti; ne segu\u00ec un'epidemia di peste (Pelagio II mor\u00ec di peste in questo periodo). Poich\u00e9 ancora nell'estate del 590 la situazione non accennava a tornare alla normalit\u00e0, in una predica del 29 agosto Gregorio esort\u00f2 i fedeli alla penitenza, e per implorare l'aiuto divino organizz\u00f2 una solenne processione per tre giorni consecutivi alla basilica di Santa Maria Maggiore.\nSecondo la tradizione, mentre Gregorio attraversava, alla testa della processione, il ponte che collegava l'area del Vaticano con il resto della citt\u00e0 (chiamato allora \"Ponte Elio\" o \"Ponte di Adriano\", oggi Ponte Sant'Angelo), ebbe la visione dell'Arcangelo Michele che, in cima alla Mole Adriana, rinfoderava la sua spada. La visione (che secondo alcune fonti fu condivisa da tutti i partecipanti alla processione) venne interpretata come un segno celeste preannunciante l'imminente fine dell'epidemia, cosa che effettivamente avvenne. Da allora i romani cominciarono a chiamare la Mole Adriana \"Castel Sant'Angelo\" e, a ricordo del prodigio, posero pi\u00f9 tardi sullo spalto pi\u00f9 alto la statua di un angelo in atto di rinfoderare la spada. Ancora oggi nel Museo Capitolino \u00e8 conservata una pietra circolare con impronte dei piedi che, secondo la tradizione, sarebbero quelle lasciate dall'Arcangelo quando si ferm\u00f2 per annunciare la fine della peste.\nFinalmente arriv\u00f2 da Costantinopoli la ratifica all'elezione pontificale; sebbene Gregorio (che probabilmente non sapeva che la sua lettera era stata sostituita) rinnovasse le sue reticenze alla missione a cui era chiamato, il 3 settembre 590 venne incoronato papa. L'ascesa quasi \"forzata\" al soglio pontificio lo turb\u00f2 profondamente e provoc\u00f2 in lui una sincera contrariet\u00e0, che solo la fede incrollabile e la convinzione di poter svolgere un ruolo di guida per la redenzione dell'umanit\u00e0 intera, riuscirono a fargli superare.\nIl pontificato.\nNonostante le riserve all'accettazione del compito che lo attendeva, fu amministratore energico, sia nelle questioni sociali e politiche per supportare i bisognosi di aiuto e protezione, sia nelle questioni interne della Chiesa; sebbene fosse fisicamente piuttosto esile e cagionevole di salute, si dimostr\u00f2 uomo di azione, pratico e intraprendente. E infatti uno dei primi doveri che si impose fu la moralizzazione ed epurazione della Curia romana, in cui erano presenti troppi personaggi, laici ed ecclesiastici, che avevano interessi ben diversi da quelli spirituali e di carit\u00e0; molti incarichi furono dunque attribuiti a monaci benedettini. L'altro dovere primario cui si dedic\u00f2 fu quello insito nel ruolo di vescovo di Roma, utilizzando i beni propri e quelli derivanti dalle donazioni dei privati, non a beneficio di vescovi e diaconi, ma in favore del popolo della citt\u00e0 di Roma che, come lamenta in una sua predica, \u00e8 \"oppressa da uno smisurato dolore, si spopola di cittadini; assalita dal nemico, non \u00e8 pi\u00f9 che un cumulo di macerie\".\nMolti furono i provvedimenti intesi a un riordino dell'istituzione monastica e alla regolamentazione dei rapporti di quella con l'organizzazione ecclesiastica e i vescovi in particolare. Assicur\u00f2 una maggiore autonomia giuridica per i monasteri, la cui vita economica non doveva in alcun modo subire l'ingerenza dei vescovi, chiamati a compiti spirituali; regolament\u00f2 i rapporti tra scelta monacale e vita familiare, generalmente dando la priorit\u00e0 ai diritti della seconda; sottrasse, quanto pi\u00f9 possibile, gli ecclesiastici ai tribunali civili, non solo in ossequio a una tradizione radicata, ma soprattutto perch\u00e9 non aveva alcuna fiducia delle autorit\u00e0 longobarde e bizantine, particolarmente corruttibili; molti vescovi forse non erano da meno, ma su di loro poteva comunque esercitare la sua autorit\u00e0.\nPreoccupato del sussistere dell'eresia ariana nel 594 rivolse accorate lettere ai vescovi Costanzo di Milano e Venanzio di Luni per esortarli a porvi rimedio.\nAl pontificato di Gregorio Magno viene spesso associata la clericalizzazione del governo di Roma, ovvero non solo l'epoca in cui si tocc\u00f2 il fondo del processo di decomposizione della citt\u00e0 antica ma la devoluzione, di fatto e di diritto, del governo di Roma dall'impero alla Chiesa. Alcune fonti suggeriscono quest'idea: durante questo pontificato avviene per l'ultima volta la menzione del Praefectus urbi e le ultime testimonianze del Senato romano, Gergorio Magno acquist\u00f2 grano dalla Sicilia in vista di una carestia e lo fece distribuire gratuitamente, tanto da farlo apparire come un Praefectus annonae, tratt\u00f2 con i Longobardi e si preoccup\u00f2 della manutenzione degli acquedotti. Ma ci\u00f2 nonostante quest'interpretazione \u00e8 ingannevole. Se \u00e8 vero che in questo periodo scomparvero parecchie istituzioni governative a queste non si sostitu\u00ec la Chiesa ma vennero rimpiazzate da organismi bizantini di nuova costituzione e l'attivit\u00e0 del Papa rientrava nei limiti del proprio governo vescovile esercitandola in un contesto di relativa stabilit\u00e0 urbana.\nTentativi di pace con i Longobardi.\nGregorio comp\u00ec anche mosse politiche. Nonostante avesse pi\u00f9 volte invocato invano l'aiuto militare dell'Impero, i Longobardi continuavano a devastare l'Italia facendo fuggire il clero e catturando prigionieri che dovette riscattare direttamente con le sue sostanze personali. Inoltre nel 591 Ariulfo, duca longobardo di Spoleto, intraprese una politica espansionistica a danno dei Bizantini, conquistando le citt\u00e0 del corridoio che collegava Roma con Ravenna e assediando la stessa Roma, da cui si ritir\u00f2 solo dopo aver estorto un tributo.\nNonostante le richieste, nessun aiuto venne dall'esarca di Ravenna, che \u00ab [...] rifiuta di combattere i nostri nemici e vieta a noi di concludere la pace\u00bb. Papa Gregorio, infatti, premeva per una tregua tra Imperiali e Longobardi affinch\u00e9 ritornasse la pace nella penisola e si ponesse fine alle devastazioni belliche, ma Romano, l'esarca, non era d'accordo e fece di tutto per ostacolarlo, al punto che l'anno successivo si mosse per rompere le trattative che Gregorio aveva intavolato con il duca di Spoleto per una pace separata, riconquistando le citt\u00e0 del corridoio umbro e rompendo le trattative di pace che Gregorio aveva avviato con i Longobardi.\nLa campagna di Romano provoc\u00f2 la reazione di re Agilulfo, che riprese Perugia e poi nel 593 pose l'assedio a Roma. Gregorio si trov\u00f2 a dover provvedere, a fronte di un inefficiente esercito imperiale (oltretutto mal pagato) il cui aiuto latitava, alla difesa di Roma, e per evitare ulteriori sofferenze e lutti alla citt\u00e0 si vide costretto a convincere Agilulfo a levare l'assedio pagando di tasca propria libbre d'oro e offrendo al re longobardo l'assicurazione del pagamento annuo di un ingente tributo. In questo modo Gregorio si sostituiva, arbitrariamente, all'autorit\u00e0 civile cittadina e al senato, che di fatto non avevano ormai pi\u00f9 alcun ruolo politico riconosciuto; e se al re longobardo interessava solo il denaro, il popolo romano riconobbe in Gregorio l'unico salvatore.\nQuesta, e le continue, successive, inutili insistenze per una pace, subirono la disapprovazione dell'imperatore Maurizio che, concordando con la politica dell'esarca, accus\u00f2 il papa d'infedelt\u00e0 all'Impero e di stupidit\u00e0 per i suoi tentativi di negoziazione. Gregorio scrisse all'imperatrice per ricordarle come dopo tanti anni di oppressione da parte dei Longobardi, gli imperatori d'Oriente ben poco avevano fatto e speso in favore di Roma (e molto invece per Ravenna, loro ultimo avamposto in terra italiana), mentre la citt\u00e0 e la Chiesa avevano bisogno di sopravvivere in pace; ma scrisse anche all'imperatore:\n E non risparmia le accuse all'esarca Romano, \u00abla cui malizia \u00e8 persino peggiore delle spade dei Longobardi, tanto che i nemici che ci massacrano sembrano dolci in comparazione con i giudici della Repubblica che ci consumano con la rapina...\u00bb\nLe trattative con i Longobardi, comunque, continuarono, e subirono un'accelerazione grazie anche all'aiuto del nuovo esarca di Ravenna Callinico. Alla fine del 598, Longobardi e Imperiali firmarono finalmente una pace, che probabilmente per\u00f2 era solo una tregua armata che dur\u00f2 solo tre anni, nonostante Paolo Diacono la definisca \"fermissima\". Gregorio ne approfitt\u00f2 immediatamente per estendere i suoi interventi in favore dei bisognosi anche a province lontane da Roma che dunque, prive ormai di un vero potere centrale (a parte quello longobardo che poco si curava di problemi economici e sociali delle popolazioni italiche), erano sempre pi\u00f9 portate a riconoscere come unica guida di riferimento quella del vescovo di Roma, la cui azione \"non \u00e8 tuttavia indirizzata al rafforzamento dell'autorit\u00e0 politica della Chiesa\", chiarisce Rosario Villari, in quanto \"Gregorio non ha programmi di potere; aspira anzi in conformit\u00e0 con la sua vocazione monacale al distacco dal mondo, a convertire il maggior numero di non credenti, a riformare la Chiesa per renderla pi\u00f9 attiva e capace di svolgere in pieno questo compito urgente\".\nCristianizzazione dei Germani.\nIn coerenza con questa visione della missione della Chiesa si pone il suo programma di evangelizzazione e conversione dei Visigoti di Spagna di re Recaredo I, e dei Longobardi, coi quali, dopo la pace del 598, riusc\u00ec a stabilire rapporti di buon vicinato avviando la loro conversione dall'eresia ariana grazie anche all'influente sostegno della regina Teodolinda. Analogo sforzo missionario svolse nei confronti dei popoli della Britannia, dove Gregorio invi\u00f2 40 monaci benedettini per la loro cristianizzazione; fu infatti grazie all'aiuto dei re dei Franchi, con i quali Gregorio fu in continui rapporti e in eccellente relazione, e in particolare della regina Brunechilde, che riusc\u00ec a ottenere la conversione degli Angli, affidandola al monaco Agostino, priore del convento benedettino di Sant'Andrea a Roma, poi consacrato vescovo di Canterbury.\nNon sono chiari i motivi che spinsero Gregorio all'opera di cristianizzazione di un paese tanto lontano (e da tanto tempo perso alla romanit\u00e0), quando c'erano altri popoli pi\u00f9 vicini a Roma, e mentre era in corso l'emergenza longobarda. Le fonti medievali (\"Vita anonima di Whitby\") hanno tentato di fornire una spiegazione ricorrendo alla leggenda secondo la quale Gregorio, quand'era ancora monaco, andando in giro per Roma si imbatt\u00e9 in un mercato degli schiavi, dove vide degli uomini bellissimi, biondi con gli occhi azzurri. Rimase meravigliato chiese: \u201cChi sono questi angeli?\u201d Gli risposero: \"Not angeli sed angli\" (\"non sono angeli ma Angli\") e gli spiegarono che erano schiavi portati a Roma da una terra lontana, ed erano pagani. Allorch\u00e9 Gregorio esclam\u00f2: \"Anglicam habent faciem, et tales Angelorum in coelis decet esse coheredes\". Cos\u00ec si convinse della necessit\u00e0 di convertire la Britannia. Fatto sta che, in meno di due anni dall'inizio del suo pontificato, diecimila Angli, compreso il re del Kent Ethelbert, si convertirono.\nRapporti con Costantinopoli.\nOltre che per i problemi connessi alla pace con i Longobardi, i rapporti con l'imperatore Maurizio non sempre furono cordiali per vari altri motivi.\nQuando l'Imperatore, per fermare la fuga dei decurioni i quali, per sfuggire alle loro responsabilit\u00e0 sicuramente onerose, entravano in monastero, promulg\u00f2 un editto con cui vietava ai funzionari pubblici e ai soldati privati di farsi monaci, Gregorio protest\u00f2: se non aveva nulla da obiettare sulla prima parte della legge (quella riguardante i funzionari pubblici), obiett\u00f2 invece sulla proibizione ai soldati imperiali di diventare \u00absoldati di Cristo\u00bb, ovvero di entrare a far parte del clero.\nDal 594 al 599 il motivo della disputa fu Massimo, vescovo di Salona, accusato dal papa di simonia; Massimo, favorito dalla corte imperiale, pot\u00e9 mantenere il seggio e arriv\u00f2 addirittura ad accusare Gregorio di aver fatto uccidere il vescovo dalmata Malco, inviato in Italia per rendere conto su una presunta cattiva amministrazione del patrimonio papale e deceduto improvvisamente in esilio.\nLo scontro con l'imperatore divenne particolarmente aspro nel 595. quando il Patriarca di Costantinopoli Giovanni IV Nesteutes si proclam\u00f2 \"Patriarca ecumenico\", dichiarandosi di autorit\u00e0 pari al papa. Di fronte alle proteste di Gregorio, il patriarca cerc\u00f2 il sostegno dell'Imperatore, che scrisse al papa esortandolo a porre fine alla questione, avendo la Chiesa bisogno di pace, e non di controversie religiose. Gregorio rispose lodando l'Imperatore per la volont\u00e0 di riportare la pace nella Chiesa, ma precisando, con toni decisi, che della contesa era responsabile il Patriarca, che aveva usurpato un titolo non suo: \"Quando noi lasciamo la posizione che ci spetta, e assumiamo noi stessi onori indecenti, alleiamo i nostri peccati con le forze dei barbari... Maestri di umilt\u00e0 e generali di superbia, noi nascondiamo i denti da lupo dietro un volto da pecora. \u2026 Colui che ricevette le chiavi del Regno dei Cieli... non fu mai chiamato Apostolo Universale; e ora il pi\u00f9 Santo Uomo, il mio vescovo collega Giovanni rivendica il titolo di Vescovo Universale. \u2026 Tutta l'Europa \u00e8 nelle mani dei Barbari... e, malgrado tutto, i preti... cercano ancora per se stessi e fanno sfoggio di nuovi e profani titoli di superbia!\". Ma da Costantinopoli non giunse alcun segnale distensivo, e anzi il successore di Giovanni Nesteutes, Ciriaco II, mantenne il titolo di \"Patriarca ecumenico\" che i patriarchi di Costantinopoli non abbandonarono pi\u00f9 nonostante un decreto dell'Imperatore Foca (successore di Maurizio) avesse riconosciuto il primato della Chiesa di Roma. Gregorio reag\u00ec assumendo il titolo di \"Servus Servorum Dei\", che da allora fu mantenuto dai pontefici romani.\nAmministrazione interna.\nNei territori dell'Esarcato d'Italia che ricadevano sotto la responsabilit\u00e0 amministrativa della Sede di Pietro, i cosiddetti \"Patrimonia\", Gregorio seppe far fronte, aiutato da una rete di funzionari, ai problemi di approvvigionamento alimentare che le continue alluvioni, carestie e pestilenze rendevano particolarmente gravi; ebbe cura degli acquedotti e favor\u00ec l'insediamento dei coloni eliminando ogni residuo di servit\u00f9 della gleba. Riusc\u00ec a intrattenere rapporti epistolari anche con il re della Barbagia, Ospitone, e cerc\u00f2 di dissuadere quella popolazione dall'idolatria e dal paganesimo, convertendo Ospitone stesso al Cristianesimo. L'interesse per le popolazioni delle isole tirreniche, Sicilia, Sardegna e Corsica, lo indusse a intercedere in loro favore presso l'imperatrice Costantina affinch\u00e9 venisse ridotta l'elevata pressione fiscale e fosse posto un freno alla rapacit\u00e0 dei funzionari, che costringevano i genitori a vendere i figli e molti a emigrare in territorio longobardo, mentre le propriet\u00e0 venivano arbitrariamente confiscate.\nGregorio Magno protesse la Colonna Traiana. Il monumento, nonostante fosse stato eretto per celebrare le imprese militari di un imperatore pagano, fu salvaguardato e conservato per i posteri\nIl canto gregoriano.\nPapa Gregorio riorganizz\u00f2 a fondo la liturgia romana, ordinando le fonti anteriori e componendo nuovi testi. L'epistolario (ci sono pervenute 848 lettere) e le omelie al popolo documentano ampiamente sulla sua molteplice attivit\u00e0 e dimostrano la sua grande familiarit\u00e0 con i Testi sacri.\nPromosse quella modalit\u00e0 di canto tipicamente liturgico che da lui prese il nome di \"gregoriano\": il canto rituale in lingua latina adottato dalla Chiesa cattolica, che comport\u00f2, di conseguenza, l'ampliamento della \"Schola cantorum\". Paolo Diacono (scrive verso il 780), pur ricordando molte tradizioni giunte fino a lui, non ha una parola sul canto n\u00e9 sulla \"Schola\".\nAlcune illustrazioni di manoscritti dal IX al XIII secolo tramandano una leggenda secondo la quale Gregorio avrebbe dettato i suoi canti a un monaco, alternando la dettatura a lunghe pause; il monaco, incuriosito, avrebbe scostato un lembo del paravento di stoffa che lo separava dal pontefice, per vedere cosa egli facesse durante i lunghi silenzi, assistendo cos\u00ec al miracolo di una colomba (che rappresenta naturalmente lo Spirito Santo), posata su una spalla del papa, che gli dettava a sua volta i canti all'orecchio.\nIn realt\u00e0 i manoscritti pi\u00f9 antichi contenenti i canti del repertorio gregoriano risalgono al IX secolo e pertanto non si sa se lui stesso ne abbia composto qualcuno.\nOpere.\nScritti esegetici.\nLa paternit\u00e0 di un commento al primo libro dei Re originariamente attribuito a Gregorio \u00e8 stata recentemente riconosciuta a Pietro Divinacellus, un monaco di Cava de' Tirreni morto intorno al 1156 . \nAltre opere.\nIl \"Liber Pontificalis\", il testo ufficiale che ha riportato per secoli l'attivit\u00e0 dei pontefici di Roma, presenta Gregorio esclusivamente sotto l'aspetto dell'attivit\u00e0 religiosa, stranamente tacendo su tutti i contatti e le scelte politiche da lui effettuate, sia con i Longobardi sia con i Bizantini.\nCulto.\nPapa Gregorio I mor\u00ec il 12 marzo 604 dopo aver sofferto per vari anni di gotta e fu sepolto nella Basilica di San Pietro.\nNel rito romano la sua memoria liturgica ricorre il 3 settembre o il 12 marzo (data nella messa tridentina e nel rito bizantino.\nDal Martirologio Romano (ed. 2001):\nIl Proprio del santo in rito romano riformato contiene la seguente colletta:\nSan Gregorio Magno \u00e8 patrono principale di:\nOmaggi.\nA Papa Gregorio \u00e8 dedicato l'ultimo movimento delle \"Vetrate di chiesa\" di Ottorino Respighi."}
{"id": "3509", "revid": "1318658", "url": "https://it.wikipedia.org/wiki?curid=3509", "title": "Protoattinio", "text": "Il protoattinio \u00e8 l'elemento chimico di numero atomico 91 e il suo simbolo \u00e8 Pa. \u00c8 un metallo denso, di colore grigio-argenteo che reagisce facilmente con l'ossigeno, con il vapore acqueo e con gli acidi inorganici. Forma vari composti chimici in cui \u00e8 di solito presente nello stato di ossidazione +5, ma pu\u00f2 anche assumere stati +4, +2 o +3. Le concentrazioni medie di protoattinio nella crosta terrestre sono tipicamente dell'ordine di poche parti per trilione, ma pu\u00f2 raggiungere fino a poche parti per milione in alcuni depositi di uraninite. A causa della sua scarsit\u00e0, della alta radioattivit\u00e0 e dell'elevata tossicit\u00e0, attualmente non vi sono applicazioni al di fuori della ricerca scientifica, e per questo scopo gran parte del minerale viene estratto da combustibile nucleare esaurito.\nIl protoattinio \u00e8 stato identificato nel 1913 da Kasimir Fajans e Oswald Helmuth G\u00f6hring che lo chiamarono \"Brevium\" per via della sua breve emivita dell'isotopo specifico studiato, cio\u00e8 il protoattinio-234. Un isotopo pi\u00f9 stabile (231Pa) \u00e8 stato scoperto nel 1917/18 da Otto Hahn e Lise Meitner, che scelsero il nome di proto-attinio, tuttavia in seguito lo IUPAC decise il nome di protoattinio nel 1949 e confermarono Hahn e Meitner come scopritori. Il nuovo nome significa \"madre di attinio\" e riflette il fatto che l'attinio \u00e8 un prodotto del decadimento radioattivo di protoattinio.\nIl pi\u00f9 abbondante (circa il 100%) e il pi\u00f9 duraturo tra gli isotopi naturali del protoattinio, il protoattinio-231, ha un tempo di dimezzamento di 32.760 anni ed \u00e8 un prodotto del decadimento dell'uranio-235. Molte tracce pi\u00f9 piccole dell'isomero nucleare protoattinio-234m di breve durata si riscontrano nella catena del decadimento dell'uranio-238. Il protoattinio-233 risulta dal decadimento del torio-233 come parte della catena di eventi per produrre l'uranio-233 per irraggiamento neutronico del torio-232. Si tratta di un prodotto intermedio indesiderato nei reattori nucleari basati sul torio e pertanto rimosso dalla zona attiva del reattore durante il processo di riproduzione.\nCaratteristiche.\nIl protoattinio \u00e8 un metallo argenteo che appartiene al gruppo degli attinidi. Ha un aspetto lucente che resiste per qualche tempo in caso di esposizione all'aria. Diventa superconduttivo a temperature inferiori a .\nNon riveste alcun ruolo biologico noto.\nApplicazioni.\nPer via della sua scarsit\u00e0, nonch\u00e9 della sua tossicit\u00e0, il protoattinio non ha applicazioni diverse dalla ricerca scientifica.\nStoria.\nIl protoattinio fu osservato per la prima volta nel 1913 da Kasimir Fajans e Oswald Helmuth G\u00f6hring che individuarono l'isotopo instabile 234mPa (con un'emivita di 1,17 minuti) nella catena di decadimenti dell'238U. Gli diedero il nome di \"brevio\" (dal latino \"brevis\", \"breve\").\nIl nome cambi\u00f2 nell'attuale protoattinio nel 1918 quando due gruppi di scienziati \u2013 i tedeschi Otto Hahn e Lise Meitner e qualche tempo dopo i britannici Frederick Soddy e John Cranston \u2013 giunsero indipendentemente alla scoperta di 231Pa. Nel 1949 la IUPAC chiam\u00f2 definitivamente protoattinio e conferm\u00f2 Otto Hahn e Lise Meitner come scopritori.\nAristid V. Grosse, un assistente di Hahn, riusc\u00ec a preparare due milligrammi di Pa2O5 nel 1927 e, sette anni dopo a isolare il protoattinio metallico attraverso conversione dell'ossido in ioduro seguita dalla sua decomposizione termica in alto vuoto su un filamento elettrico (processo van Arkel-de Boer), secondo la reazione:\nNel 1961 l'ente nazionale britannico per l'energia nucleare produsse 125 grammi di protoattinio puro al 99,9% lavorando 60 tonnellate di scorie nucleari tramite un processo di purificazione a 12 stadi. Questa ne \u00e8 rimasta l'unica produzione mondiale per anni. Il protoattinio \u00e8 stato venduto ai laboratori di ricerca negli anni successivi ad un prezzo di circa al grammo.\nDisponibilit\u00e0.\nIl protoattinio \u00e8 presente in tracce nella pechblenda come 231Pa con un tenore di circa 0,1\u00a0ppm. Alcuni minerali trovati nella Repubblica Democratica del Congo ne contengono fino a circa 3\u00a0ppm.\nComposti.\nTra i composti noti del protoattinio si annoverano due fluoruri (PaF4 e PaF5) due cloruri (PaCl4 e PaCl5) due bromuri (PaBr4 e PaBr5) tre ioduri (PaI3, PaI4 e PaI5) e tre ossidi (PaO, PaO2 e Pa2O5).\nIsotopi.\nSono noti 29 isotopi radioattivi del protoattinio, di cui il pi\u00f9 stabile \u00e8 231Pa con un'emivita di 32\u00a0760 anni; seguono 233Pa (26,967 giorni) e 230Pa (17,4 giorni). Tutti gli altri isotopi hanno emivite inferiori a 1,58 giorni e la maggior parte di essi inferiore a 1,8 secondi. Sono noti anche due metastati, 217mPa (emivita di 1,15 millisecondi) e 234mPa (1,17 minuti).\nLa principale modalit\u00e0 di decadimento degli isotopi pi\u00f9 leggeri di 231Pa \u00e8 il decadimento alfa in isotopi dell'attinio; gli isotopi pi\u00f9 pesanti decadono preferenzialmente con un decadimento beta in isotopi di uranio.\nPrecauzioni.\nIl protoattinio \u00e8 tossico e altamente radioattivo; richiede le stesse precauzioni adottate per la manipolazione del plutonio."}
{"id": "3511", "revid": "1718925", "url": "https://it.wikipedia.org/wiki?curid=3511", "title": "Libero consorzio comunale di Caltanissetta", "text": "Il libero consorzio comunale di Caltanissetta \u00e8 un libero consorzio comunale di abitanti della Sicilia. Ha una superficie di 2.124\u00a0km\u00b2 ed \u00e8 subentrato nel 2015 alla soppressa provincia regionale di Caltanissetta.\nGeografia fisica.\nIl libero consorzio comunale di Caltanissetta confina a nord con la citt\u00e0 metropolitana di Palermo, a est con il libero consorzio comunale di Enna, la citt\u00e0 metropolitana di Catania e il libero consorzio comunale di Ragusa e ad ovest con il libero consorzio comunale di Agrigento.\n\u00c8 uno dei pochi casi, in Italia, di provincia che ha un'exclave. Il territorio del comune di Resuttano, infatti, \u00e8 spezzato in due: una parte \u00e8 al confine tra il libero consorzio comunale di Caltanissetta e la citt\u00e0 metropolitana di Palermo, un'altra parte (che non confina con la prima) \u00e8 un'isola amministrativa nella citt\u00e0 metropolitana di Palermo. Il libero consorzio comunale di Caltanissetta ha inoltre una piccola enclave: la localit\u00e0 di Corfidato, frazione del comune di Enna (da cui dista in linea d'aria circa 15\u00a0km) che si trova fra i territori dei comuni di Caltanissetta e Santa Caterina Villarmosa.\nIl territorio \u00e8 prevalentemente collinare. Tuttavia si possono distinguere due zone geografiche ben distinte da caratteristiche morfologico-climatiche molto differenti:\nLa prima \u00e8 un'area geografica morfologicamente difficile ad alto impatto visivo caratterizzata da ampi valloni (\"vadduna\" in siciliano) e profondi dirupi; i valloni sono aperture improvvise in zone montagnose, specie di altopiani o terrazzamenti pi\u00f9 o meno ad alta quota, tipici della Sicilia centrale e in particolare di questa zona. L'aspra morfologia del territorio ha condizionato l'insediamento abitativo caratterizzato da centri piuttosto piccoli e scarsamente popolati ad eccezione del capoluogo, di San Cataldo e di Mussomeli.\nL'ex provincia \u00e8 anche definita \"provincia dei valloni\" o provincia \"dei castelli\", visto l'uso di costruire in queste zone castelli usati come dimore estive o come roccaforti, di cui sono esempi il \"Castello di Pietrarossa\" e quello di Mussomeli, il meglio conservato.\nLa zona meridionale del Libero Consorzio Comunale di Caltanissetta si presenta molto diversa da quella settentrionale in quanto caratterizzata da colline che digradano dolcemente verso la pi\u00f9 fertile Piana di Gela, la seconda della Sicilia per estensione, che include la costa meridionale e supera i limiti provinciali estendendosi anche nel vicino Libero consorzio comunale di Ragusa e alla Citt\u00e0 metropolitana di Catania. La zona conta i comuni pi\u00f9 popolosi della ex provincia: Gela (la cui popolazione supera quella del capoluogo), Butera, Niscemi, Riesi e Mazzarino.\nI rilievi.\nTutto il territorio ha prevalenza collinare all'interno mantenendosi a livelli che raramente superano i 500\u00a0m s.l.m. Solamente a nord, al confine con la Citt\u00e0 metropolitana di Palermo si rilevano alcune cime che sfiorano i 900\u00a0m; si tratta del \"Monte San Vito\" di 888\u00a0m che domina Mussomeli, di \"Monte San Paolino\" di 813, presso Sutera, della \"Montagnola\" di 877\u00a0m, di \"Monte Mimiani\" di 855, \"Monte delle Rocche\" di 832\u00a0m, \"Monte Fagaria\" di 813 e \"Monte Matarazzo\" di 825\u00a0m.\nFa eccezione l'area della piana di Gela che \u00e8 delimitata da una cordigliera collinare, lungo il litorale, sul Golfo di Gela.\nI fiumi.\nIl \"Salso\" \u00e8 il fiume principale della ex provincia. \u00c8 lungo 122\u00a0km e nasce nella citt\u00e0 metropolitana di Palermo, nelle Madonie da cui si dipana con il suo ramo sinistro, lambisce Caltanissetta e, solcando la \"valle del Salso\" ampio vallone che costituisce un vasto terrazzamento naturale, sfocia nel Mediterraneo a Licata, in territorio agrigentino. La sua portata si \u00e8 molto ridotta rispetto al remoto passato quando era navigabile. Il fiume, detto anche Imera Meridionale, segna per un buon tratto il confine con il Libero Consorzio Comunale di Enna e con il Libero Consorzio Comunale di Agrigento.\nLa maggior parte degli altri corsi d'acqua \u00e8 a carattere torrentizio:\nI laghi.\nI laghi sono tutti artificiali eccetto il Biviere di Gela che \u00e8 una palude costiera e il lago Sfondato, di sprofondamento e origine non chiara (si form\u00f2 nel 1907) e che pur non alimentato da immissari visibili \u00e8 probabilmente sostenuto da acque di falda. Il lago, posto ad est del Monte Mimiani a 370\u00a0m s.l.m., ha un perimetro di 219 metri e una profondit\u00e0 di 13,5\u00a0m.\nIl Lago Disueri e il Lago Comunelli sono formati da sbarramenti; costituiscono delle riserve d'acqua per le esigenze della provincia spesso sottoposta a lunghi periodi di siccit\u00e0.\nClima.\nLa zona nord della provincia si distingue per temperature medie piuttosto basse durante l'anno rispetto a quelle del resto dell'isola.\nCaltanissetta si aggiudica il titolo di capoluogo siciliano pi\u00f9 ventilato e pi\u00f9 freddo subito dopo Enna. Nebbia e, pi\u00f9 raramente, ghiaccio e neve caratterizzano gli inverni brevi ma intensi. Il capoluogo presenta minime piuttosto basse durante l'anno (0-3\u00a0\u00b0C in inverno e 15-20\u00a0\u00b0C in estate) ma picchi di massime durante l'estate (40-45\u00a0\u00b0C) che per\u00f2 \u00e8 mai umida e afosa ma ventilata e secca. Dal clima tendenzialmente continentale del nord della provincia si passa al clima caldo-afoso della parte meridionale dove le temperature restano sempre abbastanza alte durante l'anno raggiungendo medie di 25\u00a0\u00b0C in estate e di 10\u00a0\u00b0C in inverno. Anche per quanto riguarda le precipitazioni si ha una sostanziale differenza tra nord e sud della provincia. Dai 700\u00a0mm annui della parte settentrionale (500\u00a0mm nel capoluogo) si passa ai 400\u00a0mm annui della parte meridionale che sovente patisce gravi periodi di siccit\u00e0.\nFrequente \u00e8 la presenza di nebbie e foschie.\nStoria.\nLa storia della provincia di Caltanissetta \u00e8 comune a quella delle province contigue; l'insediamento umano pi\u00f9 testimoniato sembra quello sicano con una persistenza nel tempo maggiore nelle aree interne che nelle zone costiere dove appare gi\u00e0 nel VII secolo a.C. ben chiaro l'elemento greco. I Siculi sembrano aver colonizzato principalmente le zone costiere spingendosi verso l'interno sotto la pressione dei greci.\nLa Costituzione siciliana del 1812 abol\u00ec definitivamente l'antica ripartizione del Regno di Sicilia in tre \"valli\": Vallo di Mazara, Val Demone e Val di Noto, le tre macro aree, il cui confine era definito in senso nord-sud dalla linea dei due fiumi, Imera Settentrionale e Imera Meridionale.\nSolo pochi anni dopo, nel dicembre del 1816, il Regno di Sicilia venne soppresso e incorporato nel nuovo Regno delle due Sicilie, che dur\u00f2 fino al 1861.\nLa provincia di Caltanissetta nacque quando il nuovo Stato, nel 1818, suddivise la Sicilia in sette province creando anche quelle di Palermo, Catania, Messina, Siracusa, Trapani e Agrigento. La provincia di Caltanissetta allora comprendeva il 40% di quella che dal 1926 fu provincia di Enna, compreso il capoluogo (allora Castrogiovanni) e il 10% del territorio poi assegnato alla provincia di Ragusa.\nNegli anni tra il 1816 al 1861, la storia della provincia fu strettamente legata a quella dello sfruttamento dei giacimenti di zolfo la cui propriet\u00e0 era mano ad alcune famiglie nobili ma la cui concessione per lo sfruttamento era in mano a societ\u00e0 straniere (soprattutto inglesi) e che fu funestata da immani tragedie per incendi e crolli in cui perirono molti sconosciuti e sfruttati minatori locali, a volte poco pi\u00f9 che bambini. In funzione delle miniere la provincia fu interessata dalle costruzioni ferroviarie della societ\u00e0 ferroviaria settentrionale Vittorio Emanuele prima ancora che in altre zone con le direttrici, Catania-Caltanissetta-Canicatt\u00ec e Canicatt\u00ec-Licata completate tra il 1876 e il 1878, verso i due porti estremi di Catania e di Licata.\nCon lo Statuto speciale siciliano del 1946 furono soppresse le provincie siciliane. Furono ricostituite nel 1963, recependo la normativa nazionale e furono trasformate in \"provincie regionali\" nel 1986.\nIstituzione del Libero consorzio comunale.\nCon la legge Regionale n\u00ba 15 del 2015 \u00e8 stata soppressa la provincia regionale e sostituita dal libero consorzio comunale di Caltanissetta. Inoltre, nel quadro della riorganizzazione amministrativa dell'Isola, ai sensi del 1\u00b0 comma dell'art. 44 della predetta legge, il legislatore ha consentito ai comuni di Gela e Niscemi di deliberare a maggioranza assoluta, per mezzo dei rispettivi consigli comunali, il passaggio alla Citt\u00e0 metropolitana di Catania: entrambe le votazioni, svoltesi il 14 settembre a Gela ed il 28 ottobre a Niscemi si sono espresse per l'adesione alla Citt\u00e0 metropolitana catanese. Le deliberazioni attendono ora di essere confermate dall'Assemblea regionale siciliana, ai sensi del 2\u00b0 comma dell'art. 44.\nIn ottemperanza alla legge regionale del 24 marzo 2014, n. 8, recante il titolo \u201cIstituzione dei liberi Consorzi comunali e delle Citt\u00e0 metropolitane\u201d e disciplinata poi con la successiva legge regionale n. 15 del 4 agosto 2015, \"Disposizioni in materia di liberi Consorzi comunali e Citt\u00e0 metropolitane\", la provincia regionale di Caltanissetta \u00e8 stata soppressa e sostituita dal libero consorzio comunale di Caltanissetta.\nEconomia.\nLa provincia di Caltanissetta anche in campo economico si divide nettamente in due aree con caratteristiche ben diverse: quella settentrionale facente capo al capoluogo e quella meridionale orbitante intorno alla citt\u00e0 di Gela. Grazie a .\nL'economia provinciale era un tempo esclusivamente basata su tre settori fondamentali: agricoltura, pastorizia ed estrazione dello zolfo. Dopo la crisi del settore zolfifero che vedeva nei porti di Terranova (l'odierna Gela), Licata e Porto Empedocle i suoi maggiori sbocchi commerciali, l'economia provinciale \u00e8 andata incontro ad un progressivo declino che perdura ancora oggi nella zona settentrionale della stessa. In particolar modo la citt\u00e0 di Caltanissetta basa la propria economia sul terziario (in quanto capoluogo di provincia e quindi sede di uffici e attivit\u00e0 commerciali di riferimento per il territorio circostante) e sulla pastorizia. Il resto dei centri, tutti di piccole dimensioni (sotto i 25.000 abitanti), basano la propria economia sempre sulla pastorizia e, marginalmente, sull'agricoltura.\nCosa ben diversa accade nel sud della provincia dove l'economia risulta diversificata e, seppur rientrante nei canoni dell'asfittica economia del Mezzogiorno, pi\u00f9 fiorente rispetto alla zona settentrionale della provincia tanto che se in provincia di Caltanissetta si pu\u00f2 parlare di export lo si deve soprattutto alle attivit\u00e0 industriali e commerciali ruotanti intorno a Gela.\nLa citt\u00e0 di Gela \u00e8 sede di uno dei tre poli petrolchimici siciliani che d\u00e0 lavoro complessivamente a oltre 2000 addetti, oltre a numerose piccole e medie aziende insediate nelle due (prossimamente tre) aree del Consorzio di sviluppo industriale ASI. Inoltre la zona costiera compresa tra la citt\u00e0 di Gela e diversi comuni della vicina provincia di Ragusa \u00e8 una delle zone di pi\u00f9 intensa coltivazione di prodotti agricoli (soprattutto ortaggi) in serra d'Europa. Attorno a Gela si segnala Niscemi che \u00e8 un'importantissima zona agricola dove si segnala, tra gli altri prodotti, il carciofo, coltivato in grandi quantit\u00e0.\nComunque sia l'economia del Nisseno si colloca agli ultimi posti in termine di Pil e Reddito pro-capite nel territorio regionale e questo lo si deve alla consolidata situazione di stagnamento economico della zona nissena e alla crisi dei settori agricolo e industriale del gelese. Le speranze sono da riporre nella modernizzazione del settore agricolo, nel miglioramento dei collegamenti e nella valorizzazione delle risorse culturali e paesaggistiche soprattutto della zona meridionale che, se ben sfruttate, potrebbero costituire la base per affermare turisticamente la provincia in campo regionale.\nAgricoltura e allevamento.\nL'agricoltura occupa un posto importante nell'economia della provincia, in particolare per la produzione di grano, uva, olive, agrumi. Rilevante \u00e8 in particolare la viticoltura, che vanta la presenza di distretti enologici tra i pi\u00f9 vivaci e produttivi d'Italia (Vallelunga Pratameno, Riesi, Butera, Serradifalco, San Cataldo, Milena, Sommatino, Delia). Tipica la coltivazione del grano e del frumento con cui si fa un pane particolarmente buono, in particolare a Gela nel capoluogo. Rinomata la produzione dell'olio con frantoi d'eccellenza (San Cataldo ad esempio) e dei carciofi nell'area di \"Niscemi\".\nSviluppato anche l'allevamento (specie Caltanissetta, San Cataldo, Marianopoli, Resuttano, Villalba, S. Caterina Villarmosa) nella parte pi\u00f9 settentrionale della provincia.\nIndustria.\nAntica e a suo tempo redditizia fu la produzione, estrazione e lavorazione dello zolfo che si esportava in tutto il mondo e che oltre a interessare il capoluogo primariamente e la parte alta della provincia interessava anche l'ennese e l'agrigentino.\nDopo il tracollo dell'industria zolfifera siciliana la provincia ha stentato a trovare una nuova dimensione industriale: questa si \u00e8 concretizzata a partire dalla fine degli anni cinquanta con l'impianto dei complessi di raffinazione e lavorazione del petrolio e dei suoi derivati nella Piana di Gela. La scelta non \u00e8 stata delle pi\u00f9 felici dal punto di vista ecologico ed ambientale dato che il Polo petrolchimico gelese \u00e8 nato in un'area ecologicamente importante, a ridosso del Biviere di Gela, ed ha precluso lo possibilit\u00e0 di ricerche archeologiche in un'area di grande rilevanza storica nel periodo greco. L'impianto industriale all'inizio ha prodotto un incremento rapido dell'occupazione e del reddito pro-capite, dato che l'area era una delle pi\u00f9 povere della Sicilia, con coltivazioni agricole a bassa redditivit\u00e0 (seminativo e cotone), ma alla lunga la diminuzione costante della manodopera assieme all'aumento vertiginoso del costo della vita, si sono rivelati un'arma a doppio taglio con il progressivo abbandono delle attivit\u00e0 agricole e l'aumento del tasso di disoccupazione nel settore industriale favorendo l'allignamento nel gelese di una feroce forma di mafia che si cerca di porre sotto controllo seppur con grandi difficolt\u00e0.\nL'industria oltre che essersi sviluppata a Gela \u00e8 presente nel capoluogo con piccole e medie aziende, fino al 2014 presentava la fabbricazione di liquori esportati in tutto il mondo nonch\u00e9 produzione e lavorazione del sughero (Niscemi), polo tessile (Riesi) e fabbriche alimentari un po' disperse su tutto il nisseno. Negli ultimi decenni degli anni novanta del XX secolo si \u00e8 sviluppata un'area industriale e produttiva tra San Cataldo, Caltanissetta e Serradifalco.\nLa Prolat \u00e8 l'azienda maggiore del capoluogo che commercializza i propri prodotti in Italia. In citt\u00e0, fino a pochi anni fa, veniva prodotto nello stabilimento di Caltanissetta anche l'Amaro de Fratelli Averna, azienda che \u00e8 oggi passata al gruppo Campari di Milano. Il capoluogo \u00e8 anche attivo nei settori elettronico, informatico e alimentare; notevole la produzione del miele per cui si \u00e8 costituito il \"Consorzio Agricoltori Italiani\" di Caltanissetta. La produzione di miele di qualit\u00e0 \u00e8 attiva anche a Serradifalco dove \u00e8 insediata l'attivit\u00e0 di raffinazione e confezionamento di sale alimentare proveniente in gran parte dalla provincia di Trapani.\nTurismo.\nLa provincia nissena non presenta un movimento turistico rilevante: le statistiche regionali lo stimano, a livello isolano, appena all'1,76 % in termini di presenze, ed all'1,43 % per arrivi, risultato che, nonostante un \"trend\" in crescita, colloca questo territorio ben in fondo alla classifica delle province siciliane per flussi turistici, davanti alla sola provincia ennese. La Regione censisce in provincia 18 strutture di tipo alberghiero ed altre 83 strutture turistiche tra B&amp;B, appartamenti per vacanze, agriturismi, ecc.\nLa zona a maggiore vocazione turistica \u00e8 indubbiamente quella meridionale costiera, ove spicca la citt\u00e0 di Gela, che pu\u00f2 sfruttare le ricchezze archeologiche ed il suo vasto golfo con le attivit\u00e0 legate al turismo balneare; in crescita sono anche le presenze nel capoluogo nisseno ed in altri centri, come Butera, Niscemi, Mazzarino, Mussomeli e Sutera (inserita nel circuito de I Borghi pi\u00f9 belli d'Italia), luoghi ove sono presenti beni monumentali, musei e zone archeologiche, numerosi castelli ed alcuni esempi dell'arte barocca (con riguardo, particolarmente, a Mazzarino, che fa parte del Distretto Turistico Sud-Est e che potrebbe ottenere un riconoscimento UNESCO). Negli ultimi anni ha anche preso avvio un turismo di nicchia legato al passato minerario del comprensorio nisseno (inserito nel Distretto Turistico delle Miniere), che beneficia della trasformazione di antiche miniere in museo (come quella Trabia-Tallarita di Riesi). Sono meta di un turismo naturalistico anche le riserve e le aree protette, e particolarmente quelle del Lago Biviere di Gela, della Sughereta di Niscemi, del Lago Sfondato e di Monte Capodarso a Caltanissetta, di Monte Conca a Milena, ecc.\nVanno segnalati, infine, dei flussi turistici stagionali nel periodo delle feste e sagre, particolarmente in quelle a sfondo religioso, come durante la celeberrima Settimana Santa di Caltanissetta, o per altre feste nel medesimo periodo e tipologia che si svolgono in tutto il territorio dell'ex-provincia: a Mussomeli, a Sommatino, a San Cataldo ecc.\nInfrastrutture e trasporti.\nL'orografia difficile della provincia, che obbliga qualunque itinerario a un continuo saliscendi con curve e tornanti, ha di fatto condizionato anche il sistema viario e ferroviario che risulta obsoleto e in condizioni precarie.\nRete stradale.\n\u00c8 costituita per un tratto di attraversamento a nord dall'Autostrada A19 Palermo-Catania, con i 3 svincoli di Caltanissetta, Ponte Cinque Archi e Resuttano, che serve discretamente il territorio settentrionale della provincia (Caltanissetta, San Cataldo, Santa Caterina Villarmosa, Marianopoli, Resuttano, Villalba e Vallelunga Pratameno).\nLa parte meridionale della provincia invece ha solo un progetto di attraversamento dell'A18 Siracusa-Gela bloccato da decenni, la cui esecuzione dei lavori \u00e8 ferma al confine tra le province di Siracusa e Ragusa e di cui non \u00e8 possibile alcuna previsione.\nTra le altre strade, la trafficata ma pericolosa Strada statale 640 di Porto Empedocle per Canicatt\u00ec ed Agrigento, collega il capoluogo nisseno alla provincia di Agrigento, nonch\u00e9 con Palermo e Catania allacciandosi alla A19 Palermo-Catania.\n. A livello locale rivestono una certa importanza la Strada statale 122 Agrigentina (Caltanissetta-San Cataldo-Serradifalco-Canicatt\u00ec), nonch\u00e9 la Caltanissetta-SS117 bis-Enna, la Strada Statale 122 Bis Caltanissetta-Santa Caterina Villarmosa, la Strada statale 190 delle Solfare che collega Canicatt\u00ec al bivio per Gela della Strada statale 117bis Centrale Sicula e attraversa Delia, Sommatino e Riesi, la Strada Statale 121 Catanese che collega Palermo con Catania attraversando i comuni nisseni di Vallelunga Pratameno, Marianopoli e Santa Caterina Villarmosa, il tratto costiero di attraversamento della Strada statale 115 Sud Occidentale Sicula, che collega Gela con Vittoria, Ragusa e Siracusa da un lato e con Licata, Agrigento e Trapani dall'altro lato. Ricade in provincia di Caltanissetta la parte finale della Strada Statale 191 di Pietraperzia che collega il comune ennese di Pietraperzia con la SS190 al Bivio Vanasco attraversando Barrafranca e Mazzarino. Lungo il confine nord-occidentale con la provincia agrigentina corre la Strada Statale 189 della Valle del Platani che collega Agrigento con Palermo e le suddette citt\u00e0 con i comuni del Vallone nisseno: Mussomeli, Acquaviva Platani, Sutera, Camprofanco, Milena e Bompensiere.\nInfine inizia dalla SS190 nei pressi di Sommatino la Strada Statale 557 di Ravanusa che collega il comune nisseno con il vicino comune agrigentino.\nLa vicina valle del Salso \u00e8 attraversata dalla Strada statale 626 dir Licata-Braemi della quale il tratto finale compreso tra la SS190 e la SS626 (Caltanissetta-Gela) da decenni attende di essere aperto al transito. Gela \u00e8 inoltre collegata tramite la gi\u00e0 citata SS117 Bis con Piazza Armerina e Enna. La medesima strada fa parte del tratto terminale del trafficato collegamento Catania-Gela (in un progetto questo collegamento dovrebbe diventare una moderna superstrada), la quale collega Gela a Caltagirone attraverso la Strada Statale 417 di Caltagirone, che ha origine dal bivio della SS117 bis in territorio di Niscemi.\nLe strade provinciali sono vecchie e malridotte; anche la SS122 tra il capoluogo nisseno con Mussomeli, soffre specie d'inverno lunghi periodi di inagibilit\u00e0.\nDi recente costruzione \u00e8 la Strada statale 626 della Valle del Salso (Caltanissetta-Gela) che con viadotti lunghi e alti collega il capoluogo con i maggiori centri della provincia meridionale; ma l'incidente del 2009 che ha visto il crollo di una travata di un viadotto, ne ha ridotta l'agibilit\u00e0 per qualche tempo.\nRete ferroviaria.\nLa provincia \u00e8 attraversata da un discreto numero di linee ferroviarie, tutte a semplice binario, costruite tra la seconda met\u00e0 e la fine del XIX secolo in virt\u00f9 della presenza di miniere di zolfo in grande quantit\u00e0 che spinsero gli investitori a costruire linee ferrate verso i porti di Licata e Catania dato che per un certo periodo la Sicilia fu leader mondiale nella produzione del prezioso minerale, pur se a costi umani esorbitanti.\nLe ferrovie che interessano il territorio nisseno sono:\nNon \u00e8 mai entrata in funzione la ferrovia Canicatt\u00ec-Caltagirone, costruita inizialmente a scartamento ridotto e per buona parte gi\u00e0 ultimata, di cui era gi\u00e0 prevista la trasformazione a scartamento ordinario; questa avrebbe realizzato il pi\u00f9 breve collegamento tra Agrigento e Catania passando per Canicatt\u00ec, per i grossi centri nisseni di Delia, Sommatino, Riesi, Mazzarino e Caltagirone: il progetto fu poi abbandonato per caduta di interesse dovuto agli alti costi necessari per il completamento e l'adeguamento allo scartamento ordinario.\nIl traffico dei passeggeri sulle linee citate - eccezion fatta per la linea Palermo Catania - \u00e8 molto scarso, mentre quello delle merci \u00e8 pressoch\u00e9 inesistente. Nonostante siano stati operati nel tempo aggiornamenti tecnologici e alcuni ammodernamenti ai tracciati ed alle stazioni, specie in tempi recenti, questi restano complessivamente ancora poco competitivi col trasporto su strada, lasciando non servite la maggior parte delle localit\u00e0 collinari interne. Della ventina di stazioni attive in passato ne restano aperte ormai la met\u00e0 e quelle che mantengono una certa frequentazione pendolare sono soltanto quelle dei centri maggiori (Caltanissetta, Gela).\nI porti.\nLa provincia si affaccia sul mare soltanto a sud con predominanza di coste sabbiose pertanto non molto favorevoli ad insediamenti portuali. In conseguenza della nascita del Polo petrolchimico di Gela \u00e8 stato costruito un apposito porto commerciale, il Porto Isola di Gela. A poca distanza, nella stessa area di Gela \u00e8 presente un porto da pesca e diporto: il Porto Rifugio di Gela. A Gela si trova anche una Capitaneria di Porto.\nCultura.\nUn rinnovato movimento culturale \u00e8 oggi in atto nel capoluogo con la ristrutturazione e riapertura della Biblioteca Comunale Scarabelli e con la costituzione della Societ\u00e0 Nissena di Storia Patria. I teatri e i cinema della citt\u00e0 contribuiscono allo sviluppo del movimento culturale (Teatro Comunale Regina Margherita, Teatro Beauffremont).\nLa provincia annovera letterati come Leonardo Sciascia, nativo di Racalmuto nell'agrigentino e che visse e oper\u00f2 a Caltanissetta per tanti anni dall'et\u00e0 di 8 anni, ma anche figure del passato come Ruggero Settimo e Rosso di San Secondo.\n\u00c8 presente un parco letterario Regalpetra dedicato a Sciascia.\nZone archeologiche.\nLa provincia nissena reca tracce molto antiche della presenza umana, risalenti anche al IV millennio a.C., testimoniate dalle numerose aree archeologiche presenti sul territorio, che rendono quella di Caltanissetta, insieme a quella di Siracusa, la provincia col maggiore numero di siti di questa natura attrezzati e gestiti dalla Regione di tutta l'isola. Le citt\u00e0 in cui sono presenti scavi archeologici aperti al pubblico:\nA questi si aggiungono molte altre aree di scavo, afferenti al complesso della Valle del fiume Imera meridionale, che non sono attrezzate ed aperte al pubblico o che lo sono soltanto su prenotazione, ed i cui reperti sono custoditi nei musei archeologici della zona.\nAmministrazione.\nPresidenti.\nFonte: Viaggio nel Palazzo\nComuni.\nAppartengono al Libero Consorzio Comunale di Caltanissetta i seguenti 22 comuni:\nSport.\nEventi.\nI principali eventi sportivi che si sono tenuti in provincia di Caltanissetta si sono svolti principalmente nel capoluogo. Tra tutti si ricordano i seguenti: nel 1976 Caltanissetta \u00e8 stata citt\u00e0 d'arrivo e partenza, rispettivamente, nella 2\u00aa e 3\u00aa tappa del Giro d'Italia; lo stadio Marco Tomaselli, invece, nel 1994 ha ospitato una gara di qualificazione per gli Europei di calcio Under-21 del 1996 della Nazionale italiana, mentre nel 2003 \u00e8 stato teatro della finale della Coppa Italia di rugby a 15 tra Arix Viadana e Ghial Calvisano; mel 2008 la 2\u00aa tappa del Giro d'Italia tra Cefal\u00f9 ed Agrigento si \u00e8 snodata, lungo percorsi acclivi, tra Villalba, Mussomeli e Serradifalco; nel 2012 al PalaCarelli di Caltanissetta si sono disputati gli incontri di qualificazioni del gruppo 2 dei Mondiali di calcio a 5 del 2012; infine, \nnel 2014 si \u00e8 svolta al PalaCossiga di Gela la sfida clou del mondiale di boxe a squadre, tra D&amp;G Milano Thunder e gli ucraini degli Otamans, con la vittoria del team italiano per 5-0.\nPer quanto riguarda, invece, gli appuntamenti sportivi fissi di maggior rilievo, in tema di automobilismo, la Coppa nissena \u00e8 uno dei trofei pi\u00f9 antichi dell'isola: la prima edizione risale al 1922. Si tratta di una cronoscalata di circa cinque chilometri che si svolge ogni anno. Anche il rally di Caltanissetta, anche se di pi\u00f9 recente costituzione, \u00e8 una manifestazione di rilievo. Relativamente al tennis, invece, presso il Tennis Club Villa Amedeo si svolge annualmente il Torneo internazionale ATP Challenger Citt\u00e0 di Caltanissetta, che senza dubbio \u00e8 l'evento sportivo di maggior rilievo.\nSociet\u00e0 sportive.\nLa principale societ\u00e0 calcistica della provincia \u00e8 il Gela, la squadra ha raggiunto come suo massimo traguardo la Serie C1 nel 2005-06, sfidando formazioni blasonate come e , ma dopo una sofferta salvezza ha dovuto rinunciarvi per problemi economici. Il Gela era assurto agli onori delle cronache anche per una campagna contro il pizzo e la criminalit\u00e0 locale, condotta dal sindaco Rosario Crocetta.\nUn'altra societ\u00e0 importante \u00e8 la , che ha vissuto il suo momento d'oro negli anni trenta-quaranta, e negli anni ottanta.\nNella pallavolo invece la principale societ\u00e0 \u00e8 l'Eurotec Volley Gela di Gela militante nel campionato nazione di serie B1.\nPer quanto riguarda la pallacanestro, la maggiore formazione \u00e8 l'Enviroil Italia Gela militante nel campionato di serie C nazionale.\nImpianti sportivi.\nIl pi\u00f9 importante stadio nisseno \u00e8 il Pian del Lago, dal 2007 ribattezzato Marco Tomaselli. Si tratta di un impianto sportivo polivalente inaugurato nel 1990, che pu\u00f2 ospitare 15.000 spettatori in tribuna e che \u00e8 impiegato per l'atletica leggera, il calcio e il rugby. Lo stadio principale di Gela, il Vincenzo Presti, \u00e8 il secondo impianto per capienza della provincia, e pu\u00f2 ospitare fino a 4.200 spettatori. A San Cataldo, invece, sorge lo stadio Valentino Mazzola, con circa 3000 posti a sedere- recentemente ristrutturato-, l'unico della provincia dotato di manto in erba sintetica.\nMolti sono gli impianti sportivi esistenti in provincia, soprattutto nei centri maggiori: per limitarsi ai principali si possono ricordare il PalaCarelli di Caltanissetta (gestito dalla Provincia), da 5.000 posti, i nuovi PalaLivatino (anch'esso gestito dalla Provincia) e PalaCossiga di Gela (da 2500 posti a sedere il primo e 2000 il secondo), i campi da tennis del Tennis Club Amedeo di Caltanissetta, la piscina comunale di Caltanissetta, ecc.\nAnche San Cataldo, Niscemi, Sommatino e Delia contano discreti impianti sportivi."}
{"id": "3512", "revid": "2210568", "url": "https://it.wikipedia.org/wiki?curid=3512", "title": "Provincia di Siracusa", "text": "La provincia di Siracusa (\"pruvincia di Sarausa\" in siciliano), successivamente provincia regionale di Siracusa \u00e8 stata una provincia italiana della Sicilia, comprendeva 21 comuni con una popolazione nell'anno 2015 di 403.985 abitanti.\nIn ottemperanza alla legge regionale del 24 marzo 2014, n. 8, recante il titolo \"Istituzione dei liberi Consorzi comunali e delle Citt\u00e0 metropolitane\" e disciplinata poi con la successiva legge regionale n. 15 del 4 agosto 2015, \"Disposizioni in materia di liberi Consorzi comunali e Citt\u00e0 metropolitane\", la provincia regionale di Siracusa \u00e8 stata soppressa e sostituita dal libero consorzio comunale di Siracusa.\nLa provincia occupava una superficie di 2.109\u00a0km quadrati con una densit\u00e0 di popolazione di 188,8 abitanti per chilometro quadrato e confinava a nord e nord-ovest con la provincia di Catania, ad ovest con la provincia di Ragusa, mentre ad est e a sud era bagnata rispettivamente dai mari Ionio e Mediterraneo.\nStoria.\nPrima dell'unificazione.\nLa zona corrispondente all'odierna provincia aretusea, fu abitata da numerose popolazioni fin dai tempi pi\u00f9 arcaici. Zone protosotiche come Thapsos, Cava del Rivettazzo, Necropoli di Cassibile e soprattutto Pantalica, hanno lasciato testimonianze molto importanti per la storia della Sicilia. La maggior parte degli insediamenti era situata su modeste pianure alluvionali, caratteristica che, unita alla possibilit\u00e0 di aggirare i Monti Iblei dal mare, favor\u00ec la rapida espansione militare e commerciale della citt\u00e0-stato di Siracusa verso l'entroterra ibleo. Anche il periodo romano, si caratterizzava per la presenza di un'organizzazione territoriale basata sulla \"rete di citt\u00e0\" presenti tra la costa ionica e le valli della pianura alluvionale iblea, consolidando il predominio dei centri costieri..\nNel Medioevo, la situazione cominci\u00f2 a mutare a causa di due importanti fattori. Da una parte, le ripetute distruzioni di Siracusa - che fin dall'assedio di Marcello avevano lasciato un mare insicuro tra Catania e Agrigento - le guerre e la paura delle invasioni causarono lo spostamento, da parte dei Normanni, dei centri abitati verso l'hinterland, in posizione difensiva, con il conseguente fenomeno dell'incastellamento. Dall'altra, il conseguente bisogno di razionalizzazione dell'assetto territoriale, a causa dei fenomeni anzidetti che avevano comportato una regressione dei traffici commerciali verso l'esterno e l'intensificarsi del commercio interno, attraverso la formazione di unit\u00e0 amministrative paragonabili a forme embrionali di provincia, i cosiddetti \"Valli\" (dapprima quattro: Val di Noto, Val Demone, Vallo di Mazara e Val d'Agrigento, e poi tre, con la soppressione di quest'ultimo) che dureranno fino al 1810.\nDi grande rilevanza nella storia geopolitica della provincia fu il terremoto dell'11 gennaio 1693 con epicentro, secondo alcuni Carlentini, secondo altri il Golfo di Augusta, evento sismico che sconvolse l'intero territorio, ridisegnandone la fisionomia. La ricostruzione conseguente al sisma, infatti, pur non essendo frutto di una pianificazione centralizzata, vide effettivamente, quali protagonisti Giuseppe Lanza, duca di Camastra, vicario generale di Carlo V, incaricato dal Re a coordinare le operazioni di ricostruzione, ed il Vescovo di Siracusa, che doveva vigilare sulla corretta applicazione delle norme del Concilio di Trento in materia di \"culto divino\". A ci\u00f2 si aggiunse il fatto che gran parte dei centri del Vallo furono ricostruiti in siti diversi da quelli che occupavano prima del sisma (Noto, Avola e Sortino tra gli altri); mentre in quelli ricostruiti \"in situ\" furono adottati nuovi modelli urbanistici applicabili a piazze e strade, vale a dire una sorta di piano regolatore \"ante litteram\".\nA tale cambiamento urbanistico, per\u00f2, non ne segu\u00ec alcuno amministrativo. Affinch\u00e9 ci\u00f2 avvenga, bisogner\u00e0 attendere il 1810, anno i cui i Borbone, nel tentativo di modernizzare la Sicilia, divisero i tre valli in 23 distretti, che a loro volta vennero raggruppati, con decreto dell'11 ottobre 1817 in sette valli minori, sedi di \"Intendenze\", sulla falsariga dei \"departments\" francesi sorti durante la rivoluzione. Tra le sedi d'Intendenza vi era pure Siracusa, che comprendeva il distretto omonimo, nonch\u00e9 i distretti di Noto e Modica.\nIstituzione della provincia.\nIl 9 dicembre 1820, con l'emanazione della Costituzione da parte di Ferdinando I delle Due Sicilie, i sette valli vennero rinominate province. Nacque cos\u00ec la provincia di Siracusa. Nel 1837, per\u00f2, a causa dei tumulti verificatisi in citt\u00e0, tra il 18 luglio ed il 6 agosto per l'epidemia di colera e per il malcontento dei rivoluzionari contro i Borbone, il Governo borbonico, con decreto dell'11 ottobre 1837, declass\u00f2 Siracusa a capoluogo di distretto, mentre, il capoluogo della provincia venne spostato a Noto. Tale provvedimento punitivo nei confronti della citt\u00e0 aretusea durer\u00e0 fino alla nascita del Regno d'Italia.\nQuesta modifica cre\u00f2 la provincia di Noto. S'instaur\u00f2 una sorta di sfida tra le due cittadine. La citt\u00e0 netina divenne inoltre sede arcivescovile, per decreto di papa Gregorio XVI nel 1844; quindi la Diocesi di Noto prese parte dei territori della Diocesi di Siracusa.\nNel 1865, a seguito dell'Unit\u00e0 d'Italia, Siracusa ritorn\u00f2 ad essere il capoluogo della provincia:\nLa provincia segu\u00ec in seguito le sorti dell'Italia. Dopo il primo conflitto mondiale s'instaur\u00f2 il fascismo, il quale non riusc\u00ec a portare nuovo sviluppo nel territorio. Nel frattempo continuava la grande emigrazione che port\u00f2 molti abitanti della provincia siracusana a trasferirsi in territori nuovi come l'Australia, le Americhe, il Nord Europa.\nIl 2 gennaio 1927, avvenne per opera politica del senatore Filippo Pennavaria il distacco di 12 comuni, appartenuti un tempo alla Contea di Modica, i quali andarono a formare la nuova Provincia di Ragusa; ci furono diverse polemiche da parte dei siracusani per il distaccamento di Ispica, divenuto comune ragusano.\nNel corso della seconda guerra mondiale la provincia fu il teatro di scontri tra le truppe alleate e quelle nazi-fasciste. Nell'ambito dell'Sbarco in Sicilia, nella notte tra il 9 ed il 10 luglio 1943 gli alleati, guidati dal generale Bernard Law Montgomery sbarcarono nel tratto di costa compresa tra Capo Ognina e Punta Castellazzo (5\u00aa, 50\u00aa e 51\u00aa Divisione britannica e 18\u00aa Divisione canadese) e tra Ognina e Calabernardo (13\u00ba Corpo d'armata britannica). Con la successiva Operazione Ladbroke che riguardava la conquista del capoluogo, si giunse alla progressiva liberazione della Sicilia. Il 3 settembre 1943 viene firmato segretamente l'armistizio di Cassibile, in localit\u00e0 Santa Teresa Longarini, nei pressi della frazione di Siracusa.\nNel dopoguerra, mentre si era gi\u00e0 avviata la ricostruzione degli edifici distrutti dai bombardamenti, la provincia di Siracusa fu interessata da un progetto di investimento industriale che fece sorgere il Polo petrolchimico siracusano, edificato nella zona costiera di Priolo, Melilli, Augusta, che ebbe un grande impatto sull'economia locale, poich\u00e9 favor\u00ec un grande afflusso di manodopera, ma ebbe anche effetti negativi, dovuti soprattutto al forte inquinamento industriale, sollevando un'importante questione ambientale rimasta irrisolta.\nLo statuto speciale del 1946 soppresse le vecchie provincie. L'ente fu ricostituito con la legge regionale n.16 del 1963. Dopo le modifiche territoriali dei primi anni del Novecento si registreranno variazioni amministrative riguardanti i Comuni. Nel 1975, Portopalo di Capo Passero, frazione di Pachino, ottenne l'autonomia comunale e, nel 1979 venne istituito il Comune di Priolo Gargallo, il cui territorio venne formato dalla gi\u00e0 frazione di Siracusa, dalla contrada San Foc\u00e0 e da parte del territorio di Marina di Melilli, queste ultime, appartenenti, fino ad allora, al Comune di Melilli. Nel 1986, poi, a seguito della Legge regionale n. 9 che attuava quanto stabilito dallo Statuto della Regione Siciliana del 1946, tutte le circoscrizioni provinciali dell'isola vennero soppresse e sostituite da liberi consorzi comunali, denominati \"Province Regionali\". Tale mutamento amministrativo, per\u00f2, non port\u00f2 alcuna variazione nel territorio provinciale di Siracusa, rimanendo inalterato. Tuttavia, tale assetto territoriale potrebbe nuovamente mutare, a seguito dell'opera dei comitati cittadini sorti nelle frazioni di Belvedere e Cassibile che rivendicano l'autonomia dal capoluogo attraverso l'indizione di un referendum, sospeso dal TAR di Catania nel 2012, su ricorso del Comune di Siracusa.\nIl 13 dicembre 1990 la provincia fu colpita da un violento sisma denominato poi \"Terremoto di Santa Lucia\", cos\u00ec chiamato perch\u00e9 avvenne nel giorno dedicato a Santa Lucia.\nIl terremoto procur\u00f2 17 morti e ben 15.000 famiglie senza tetto. Il patrimonio edilizio fu vistosamente danneggiato e molti cittadini di Augusta, Melilli, Sortino, Carlentini, Lentini e Francofonte trovarono rifugio presso dei container per diversi anni. Il fatto che la provincia non ottenne lo \"stato di calamit\u00e0 naturale\" e il fatto che venne dichiarata una graduazione del sisma inferiore rispetto a quella che fu in realt\u00e0, fece passare alla storia questo terremoto con il nome di \"terremoto dei silenzi\", proprio a causa della sua sottovalutazione.\nNegli anni 2000 la provincia ha ottenuto due importanti riconoscimenti dall'UNESCO, sono stati infatti inserite nella lista dei Patrimoni mondiali dell'umanit\u00e0, nel 2002, le \"Citt\u00e0 tardo barocche del Val di Noto\" e ne fanno parte per la provincia siracusana i comuni di Noto e Palazzolo Acreide; mentre nel 2004 sono state dichiarate, come unico sito, la \"Citt\u00e0 di Siracusa e la Necropoli Rupestre di Pantalica\".\nIl 28 marzo 2014 \u00e8 stata prevista la soppressione delle 9 province regionali, sostituite da nove \"Liberi Consorzi comunali\" e tre aree metropolitane in seguito all'entrata in vigore della legge approvata dall'Assemblea Regionale Siciliana il 12 marzo 2014. Un'ulteriore legge regionale discipliner\u00e0 compiti e funzioni di questi nuovi enti, mentre ogni provincia \u00e8, nel frattempo, retta da un commissario straordinario nominato dalla giunta regionale..\nStemma provinciale.\nDescrizione araldica dello stemma:\nLo stemma ufficiale \u00e8 stato approvato con regio decreto legge dell'11 aprile 1938 e regio decreto del 21 settembre 1938. \nAmministrazione.\nDal 17 giugno 2008, il Presidente della Provincia diviene Nicola Bono del Popolo della Libert\u00e0, sostenuto da una coalizione di centro-destra di cui fanno parte anche l'UdC, il Movimento per le Autonomie e la lista civica Alleanza Azzurra.\nIl 17 giugno 2013, Nicola Bono passa la fascia di rappresentanza al commissario straordinario, Alessandro Giacchetti, finisce cos\u00ec il suo mandato durato cinque anni. L'attuale commissario si occuper\u00e0 dell'amministrazione pubblica della provincia fino a gennaio 2014, anno in cui entrer\u00e0 in vigore la legge emanata dal governo siciliano che stabilisce la soppressione delle province regionali e inaugura i nuovi liberi consorzi comunali.\nComuni.\nAppartenevano alla provincia di Siracusa i seguenti 21 comuni:"}
{"id": "3513", "revid": "1318658", "url": "https://it.wikipedia.org/wiki?curid=3513", "title": "Provincia di Ragusa", "text": "La provincia di Ragusa (ufficialmente: \"Provincia regionale di Ragusa\", \"pruvincia di Ra\u00f9sa\" in siciliano) \u00e8 stata una provincia italiana della Sicilia; ad essa \u00e8 subentrato, nel 2015, il Libero consorzio comunale di Ragusa.\nContava nel febbraio 2017 321192 abitanti, ha una superficie di 1.614\u00a0km\u00b2 e una densit\u00e0 abitativa di circa 193 abitanti per km\u00b2. Vi sono compresi dodici comuni: oltre al capoluogo Ragusa, Acate, Chiaramonte Gulfi, Comiso, Giarratana, Ispica, Modica, Monterosso Almo, Pozzallo, Santa Croce Camerina, Scicli e Vittoria.\nAssieme a quella di Siracusa era la provincia pi\u00f9 meridionale della Sicilia e confinava con le province di Siracusa, di Caltanissetta e di Catania, mentre la sua parte meridionale si affacciava sul mar Mediterraneo.\nLa provincia di Ragusa ospitava tre siti, precisamente le citt\u00e0 di Ragusa, Modica e Scicli, dal 2002 insigniti del titolo di Patrimonio dell'umanit\u00e0 da parte dell'UNESCO, insieme con il Val di Noto.\nStoria.\nL'istituzione della provincia risale al 2 gennaio 1927, durante il ventennio fascista.\nCon lo Statuto speciale siciliano del 1946 furono soppresse le provincie siciliane. Furono ricostituite nel 1963, recependo la normativa nazionale e furono trasformate in \"provincie regionali\" nel 1986.\nIl 28 marzo 2014 fu prevista la soppressione delle 9 provincie regionali, sostituite da nove \"Liberi Consorzio comunali \" e 3 aree metropolitane in seguito all'entrata in vigore della legge approvata dall'Assemblea Regionale Siciliana il 12 marzo 2014. Un'ulteriore legge regionale discipliner\u00e0 compiti e funzioni di questi nuovi enti, mentre ogni provincia \u00e8, nel frattempo, retta da un commissario straordinario nominato dalla giunta regionale.\nSimboli.\nIl primo stemma della Provincia venne concesso con regio decreto del 17 aprile 1930 e lettere patenti del 15 febbraio 1932:\ninsieme ad esso venne concesso un gonfalone consistente in un \"drappo di azzurro\".\nSuccessivamente alla caduta del Fascismo dallo stemma venne eliminato il fascio littorio. Lo stemma e il gonfalone vengono cos\u00ec descritti nell'articolo 4 dello Statuto provinciale:\nComuni.\nAppartenevano alla provincia di Ragusa i seguenti 12 comuni:"}
{"id": "3515", "revid": "919135", "url": "https://it.wikipedia.org/wiki?curid=3515", "title": "Permutazione", "text": "Una permutazione \u00e8 un modo di ordinare in successione oggetti distinti, come nell'anagramma di una parola. In termini matematici una permutazione di un insieme formula_1 si definisce come una funzione biiettiva formula_2.\nElencare e contare le permutazioni.\nIl numero delle permutazioni di formula_3 oggetti \u00e8 pari al fattoriale di formula_3:\ninfatti ci sono formula_3 modi di scegliere l'oggetto che occupa la prima posizione, per ciascuno di essi ci sono formula_7 modi di scegliere l'oggetto che occupa la seconda posizione, poi per ogni coppia di oggetti fissati nelle prime due posizioni ci sono formula_8 modi di scegliere l'oggetto nella terza posizione, e cos\u00ec via, fino ad occupare tutte le posizioni.\nAd esempio, le permutazioni possibili della serie di quattro lettere \"ABCD\" sono 24 e si presentano come:\nInsiemi con ripetizioni.\nSe nell'insieme di partenza vi sono degli elementi ripetuti, alcune permutazioni danno la stessa sequenza. Ad esempio le permutazioni della serie di quattro lettere \"ABAB\" forniscono soltanto 6 risultati distinti:\nIn generale, se l'insieme \u00e8 formato da formula_9 oggetti, di cui formula_10 sono di un tipo, formula_11 di un altro tipo, ecc. fino a formula_12, con formula_13, il numero di risultati distinti \u00e8\nche viene detto coefficiente multinomiale.\nNell'esempio mostrato, formula_15 e formula_16, e si ottiene quindi\nDimostrazione.\nSi inseriscano in una tabella tutte le permutazioni semplici di formula_3 oggetti in cui solo formula_19 si ripetono trattandoli come diversi tra loro in modo da avere sulle righe le permutazioni delle lettere non uguali e sulle colonne le permutazioni delle lettere uguali. Procedendo in questo modo su ogni riga ci saranno le stesse permutazioni, quindi se si calcola il prodotto del numero di righe per il numero di colonne si ottiene il numero di permutazioni:\nCi saranno quindi tante righe quante permutazioni delle lettere ripetute e tante colonne quante permutazioni con ripetizione\nSe gli oggetti che si ripetono sono di pi\u00f9 tipi, allora si eliminano prima gli elementi di un tipo trattandoli come diversi da quelli di altro tipo. Quindi si applica la formula sopra ottenendo le permutazioni semplici degli oggetti comprese quelle del tipo rimanente su cui sar\u00e0 possibile applicare nuovamente la formula ottenendo le permutazioni con ripetizione cercate. Generalizzando si ottiene la formula\nComposizione.\nUna permutazione \u00e8 una funzione biettiva formula_23. Due permutazioni formula_24 e formula_25 possono quindi essere composte e il risultato \u00e8 ancora una permutazione. L'insieme formula_26 delle permutazioni di formula_1 con l'operazione di composizione forma un gruppo, detto gruppo simmetrico. L'elemento neutro \u00e8 la permutazione che lascia fissi tutti gli elementi.\nCicli.\nSia formula_28 una successione di elementi distinti di formula_1. Il ciclo\n\u00e8 la permutazione che sposta in avanti di uno tutti gli formula_31 e tiene fissi gli altri. Pi\u00f9 formalmente \u00e8 definita nel modo seguente:\nL'ordine del ciclo \u00e8 il numero formula_3. Una trasposizione \u00e8 un ciclo formula_36 di ordine 2: consiste semplicemente nello scambiare gli elementi formula_37 e formula_38, lasciando fissi tutti gli altri.\nDue cicli formula_39 e formula_40 sono \"indipendenti\" se formula_41 per ogni formula_42 e formula_43. Due cicli indipendenti formula_37 e formula_38 commutano, cio\u00e8 formula_46. L'importanza dei cicli sta nel seguente teorema: Ogni permutazione si scrive in modo unico come prodotto di cicli indipendenti.\nPoich\u00e9 cicli indipendenti commutano, l'unicit\u00e0 \u00e8 da intendersi a meno di scambiare l'ordine dei cicli.\nNotiamo infine che le notazioni formula_47 e formula_48 definiscono lo stesso ciclo, mentre formula_47 e formula_50 sono cicli diversi.\nNotazione.\nCi sono due notazioni per scrivere una permutazione. Si considerino ad esempio una permutazione dell'insieme formula_51 Si pu\u00f2 scrivere sotto a ogni numero la posizione in cui questo viene spostato:\nAlternativamente, si pu\u00f2 codificare la stessa permutazione sfruttando il teorema enunciato sopra, scrivendola come prodotto di cicli. Nel caso in esempio si ottiene formula_53\nCon la notazione ciclica due permutazioni possono essere composte in modo agevole: ad esempio formula_54 e formula_55 danno formula_56 Si noti che composizione \u00e8 fatta da destra verso sinistra. Per esempio, per vedere dove viene mandato 1 dalla composizione formula_57 si vede che formula_55 lo manda in 2, formula_59 non muove 2, e infine formula_60 manda 2 in 5. Quindi 1 va in 5.\nSegno di una permutazione.\nDefinizione.\nOgni ciclo \u00e8 prodotto di trasposizioni. Infatti, sempre con la composizione da destra verso sinistra, si ha:\nNe segue che ogni permutazione \u00e8 prodotto di trasposizioni. Il numero di queste trasposizioni non \u00e8 univocamente determinato dalla permutazione: per esempio si pu\u00f2 scrivere la trasposizione formula_62anche come formula_63 o formula_64. Si pu\u00f2 dimostrare che se una stessa permutazione formula_24 pu\u00f2 essere scritta sia come prodotto di formula_66 trasposizioni, sia come prodotto di formula_19 trasposizioni, allora formula_66 e formula_19 hanno la stessa parit\u00e0, cio\u00e8 sono entrambi pari o entrambi dispari.\nUna permutazione formula_24 \u00e8 detta pari o dispari a seconda che sia ottenibile come prodotto di un numero pari o dispari di trasposizioni. Il \"segno\" di formula_24 \u00e8 definito rispettivamente come +1 e -1.\nPropriet\u00e0.\nDefinito il prodotto di due permutazioni come la composizione delle stesse, si pu\u00f2 dire che la funzione \"segno\" \u00e8 moltiplicativa, cio\u00e8\nGruppo alternante.\nMet\u00e0 delle formula_77 permutazioni di un insieme di formula_3 elementi sono pari. Poich\u00e9 la funzione segno \u00e8 moltiplicativa, le permutazioni pari formano un sottogruppo normale del gruppo simmetrico formula_26 delle permutazioni di formula_1 di indice due, detto gruppo alternante e indicato con formula_81 Si tratta del nucleo dell'omomorfismo di gruppi\nL'immagine \u00e8 un gruppo ciclico con due elementi.\nFormula per il segno.\nIl segno di una permutazione formula_83 pu\u00f2 essere calcolato tramite la formula seguente:"}
{"id": "3516", "revid": "29706127", "url": "https://it.wikipedia.org/wiki?curid=3516", "title": "Percentile", "text": ""}
{"id": "3523", "revid": "119762321", "url": "https://it.wikipedia.org/wiki?curid=3523", "title": "Aree naturali protette in Angola", "text": "La rete delle aree naturali protette in Angola occupa complessivamente una superficie di 87.000\u00a0km\u00b2, corrispondenti al 6,97% della superficie complessiva del paese.\nNe fanno parte 8 Parchi Nazionali, 1 Parco naturale regionale, 2 Riserve Naturali Integrali e 2 Riserve naturali parziali. Considerando anche le 18 Riserve Forestali , la superficie complessiva delle aree protette arriva a 188.650\u00a0km\u00b2."}
{"id": "3526", "revid": "466539", "url": "https://it.wikipedia.org/wiki?curid=3526", "title": "Pietro Micca", "text": "Arruolato come soldato minatore nell'esercito sabaudo, \u00e8 storicamente ricordato per l'episodio di eroismo nel quale perse la vita durante l'assedio francese del 1706, nel corso della guerra di successione spagnola.\nBiografia.\nSi sa poco sulla sua persona prima del gesto eroico, tranne che proveniva da famiglia modesta. Nacque dal matrimonio tra il muratore Giacomo Micca, nativo di Sagliano, oggi Sagliano Micca, piccolo centro della bassa Valle Cervo unito all'antica Andorno Cacciorna, oggi Andorno Micca, con Anna Martinazzo, originaria della frazione Riabella di San Paolo Cervo.\nIl 29 ottobre 1704 spos\u00f2 Maria Cattarina Bonino e ne ebbe il figlio Giacomo Antonio (1705-1733). Pietro Micca lavor\u00f2 inizialmente come muratore, successivamente si arruol\u00f2 nella compagnia minatori dell'esercito sabaudo, allora impegnato nella guerra di successione spagnola (1702-1714).\nNella notte tra il 29 e il 30 agosto 1706 \u2013 sul finire dell'assedio di Torino da parte dell'esercito francese \u2013 una squadra di granatieri nemici entr\u00f2 nella galleria sotterranea \"capitale alta\" della Mezzaluna del Soccorso della Cittadella, dopo aver sopraffatto le sentinelle che la presidiavano. L'intento dei granatieri francesi era quello di raggiungere la galleria \"capitale bassa\" per danneggiarla e per tentare di minare la Mezzaluna del Soccorso, un'importante fortificazione della Cittadella che nei giorni precedenti non era stato possibile espugnare. Intercettata la porta delle scale che avrebbe permesso la discesa, la trovarono sbarrata e iniziarono a sfondarla. Pietro Micca \u2013 conosciuto col soprannome di \"Passapertut\" \u2013 era di guardia alla scala insieme ad un commilitone.\nLa cronaca di Giuseppe Maria Solaro della Margherita narra che i due soldati sentirono dei colpi di arma da fuoco e capirono che non avrebbero resistito a lungo: decisero cos\u00ec di far scoppiare una carica di polvere nera precedentemente collocata in una nicchia nella parete della scala, allo scopo di provocarne il crollo e non consentire il passaggio ai nemici. \nAll'esplosivo era applicato un tratto di miccia a rapida combustione ma, per dare il tempo a Pietro Micca e al suo commilitone di porsi in salvo, era necessario collegare a questa una miccia a lenta combustione. Ci\u00f2 era compito dell'altro soldato che per\u00f2, per l'umidit\u00e0 del luogo e l'emozione del momento, non riusc\u00ec nell'intento. A questo punto Pietro Micca, anzich\u00e9 fuggire, allontan\u00f2 il compagno dicendogli, come riporta il Solaro della Margarita: \"Togliti di l\u00ec, tu sei pi\u00f9 lungo di un giorno senza pane! Lascia fare a me, salvati\" (in piemontese: \u00abG\u00e2vte da l\u00ec, t\u00ec 't'ses pi lungh \u00ebd na giurn\u00e0 s\u00e8nsa p\u00e2n! Lassa f\u00e9 a m\u00ec, p\u00e8nsa a salv\u00e9te!\u00bb).\nDetto questo diede fuoco a un tratto di miccia molto corto: se fosse stato pi\u00f9 lungo, i francesi, ormai sul punto di sfondare la porta, lo avrebbero strappato evitando l'esplosione. Cerc\u00f2 comunque di mettersi in salvo correndo lungo la scala che portava al cunicolo sottostante. Aveva appena raggiunto la galleria del livello basso, quando avvenne l'esplosione. Questa demol\u00ec in parte la volta della scala, che si riemp\u00ec di terra e di detriti. Tutti i granatieri francesi morirono e Pietro Micca fu repentinamente sbalzato a quaranta passi dalla scala, morendo per le gravi lesioni interne e per i gas venefici prodotti dall'esplosione. I resti furono tumulati in una fossa comune.\nIl ritrovamento della scala fatta saltare da Pietro Micca avvenne nel 1958 grazie alle ricerche dell'allora capitano Guido Amoretti (1920-2008), appassionato archeologo e studioso di storia patria. Contribuirono alla scoperta il prof. Alessandro Molli Boffa e il fotografo Emilio Rosso. In seguito al ritrovamento, nel 1961 fu fondato il \"Museo Pietro Micca e dell'assedio di Torino del 1706\".\nIn una supplica inviata al duca Vittorio Amedeo II il 26 febbraio 1707, la vedova di Pietro Micca chiese una pensione. Nella richiesta \u00e8 scritto che il marito esegu\u00ec un ordine del colonnello Giuseppe Amico di Castellalfero o ag\u00ec: \u00abinvitato dalla generosit\u00e0 del suo animo a portarsi a dare il fuoco a detta mina, non ostante l'evidente pericolo di sua vita\u00bb. La vedova Maria Cattarina Bonino ottenne un vitalizio di due pani al giorno e si rispos\u00f2 nel 1709 col disertore Lorenzo Pavanello, detenuto nelle carceri del Senato di Torino, da cui ebbe dei figli.\nRiconoscimenti.\nCon molta probabilit\u00e0, il primo letterato a citare Pietro Micca fu l'inglese Edward Gibbon, che visit\u00f2 la Cittadella di Torino nel 1764; tuttavia l'esaltazione della figura dell'eroe inizi\u00f2 con la pubblicazione nel 1781 del suo \"elogio\", scritto dal conte Felice Durando di Villa. Trov\u00f2 la consacrazione nel 1828, con grandi festeggiamenti in onore di un Giovanni Antonio Micca (1758-1834), suo discendente indiretto, e l'esposizione del primo quadro rappresentante Pietro Micca, opera di Stefano Chiantore, ritrattista ufficiale del Regno.\nA Sagliano esiste ancora la casa nativa, recentemente restaurata e situata all'interno di uno dei tipici cortili del Piemonte. Fu visitata da Garibaldi nel 1859, nel 1880 da Umberto I, che inaugur\u00f2 il monumento di Micca nella piazza del paese, e nel 1906 dalla regina Margherita di Savoia.\nAlla sua memoria il Comune di Torino ha intitolato nel 1897 la via omonima che collega la vicina piazza Solferino alla centralissima piazza Castello. Il museo a lui intitolato, diretto da Guido Amoretti dal 1961 al 2008, si trova a Torino, in via Guicciardini 7, a breve distanza dalla stazione ferroviaria di Porta Susa.\nPreso come riferimento dalla massoneria, a Pietro Micca furono intitolate alcune logge massoniche in Piemonte; lo ricordano anche una famosa societ\u00e0 sportiva biellese e una sezione torinese del Lions Club.\nLa realt\u00e0 storica.\nLa ricostruzione dell'episodio che cost\u00f2 la vita a Pietro Micca \u00e8, ovviamente, congetturale. Si basa per\u00f2 su due elementi fondamentali: la cronaca del comandante dell'artiglieria Giuseppe Maria Solaro della Margherita, che riporta l'evento, e la scoperta della scala fatta saltare dal minatore piemontese, avvenuta nel 1958.\nSul fatto furono dati giudizi molto critici.\nIn effetti l'episodio ha subito nel tempo un'idealizzazione che lo ha arricchito di particolari privi di qualsiasi conferma storica. Gi\u00e0 \u00e8 storicamente dubbia l'identit\u00e0 dell'autore dell'esplosione, cos\u00ec come non \u00e8 certo che la miccia fosse stata volutamente corta e non si sia trattato invece di un errore del minatore, che l'avesse appiccata di quella lunghezza per imperizia o a causa della concitazione e della fretta del momento. Inoltre \u00e8 stata chiaramente valutata l'assenza di un reale pericolo grave per la sorte della citt\u00e0 nel caso che l'episodio non fosse avvenuto: le gallerie erano troppo strette per lasciar passare un numero sufficiente di soldati nemici da mettere in pericolo la difesa della cittadella e molto probabilmente le guardie francesi, uscite all'aperto, si sarebbero trovate di fronte, in una posizione militarmente molto sfavorevole, i granatieri piemontesi a difesa della cittadella, che le avrebbero facilmente sopraffatte.\nQuesti giudizi, talvolta, recano imprecisioni rilevanti.\nL'identit\u00e0 dell'autore dell'esplosione \u00e8 certa; comprovata, fin dal 1707, dal cronista Francesco Antonio Tarizzo che cita: \"tr\u00e0 i Minatori, uno d'Andorno per nome Pietro Mica\" (perito con) \"volontario sacrificio della sua vita\".. Un'ulteriore prova \u00e8 data dall'accoglimento della supplica presentata a Corte dalla vedova del Micca. Parlare di \"un errore del minatore\" \u00e8 un po' avventato: Pietro Micca aveva consolidato, in un periodo di servizio ormai lungo, una notevole esperienza. Ammettere comunque che fosse stato travolto dalla concitazione del momento, non toglie nulla al fatto che egli non sia fuggito, ma abbia attivato l'esplosione per evitare l'irruzione nemica.\n\u00c8 vero che i francesi non avrebbero potuto raggiungere con successo la Cittadella percorrendo la galleria \"capitale bassa\" della Mezzaluna del Soccorso: sarebbero stati fermati dai soldati sabaudi. Tuttavia il loro intento era diverso: rendersi padroni del tratto del cunicolo sottostante la Mezzaluna del Soccorso per tentare di farla saltare in aria. Nonostante aspri combattimenti esterni, le truppe del Re Sole non erano riuscite ad occupare questa importante fortificazione.\nIndubbiamente, in epoche successive, l'episodio fu idealizzato. Furono addirittura compiuti falsi storici per esaltare gli esiti dell'esplosione. Storici e scrittori minori ammantarono il fatto con invenzioni mirabolanti; tuttavia - liberata da ogni retorica - la figura di Pietro Micca si pone come quella di un soldato ligio alla consegna fino al sacrificio della vita.\nLetteratura, teatro, cinematografia.\nNelle relazioni settecentesche, l'episodio di Pietro Micca \u00e8 narrato senza esagerazioni. La sua figura e il suo operato vengono esaltati nell'Ottocento, soprattutto da chi lo considera l'archetipo del patriota risorgimentale, disposto a donare la vita pur di allontanare lo straniero dall'Italia. \nOltre all\"elogio\" di Felice Durando di Villa e alla novella \"L'amor della patria\" di Francesco Soave del 1782, fu pubblicato nel 1847 il romanzo \"I tre alla difesa di Torino nel 1706\" del catanese Domenico Castorina. Accenni a Pietro Micca si trovano nel libro \"Cuore\" di Edmondo De Amicis. Nella letteratura per ragazzi sono numerose le pubblicazioni che riguardano Pietro Micca. La rivista \"La Domenica dei fanciulli\" pubblic\u00f2 in quattro puntate nel 1906 \"L'assedio di Torino nel 1706\" di Paolo Dardana, cui segu\u00ec il romanzo \"Il figlio del granatiere\" di Tito Gironi. Nelle antologie scolastiche del Novecento erano frequenti i riferimenti alla figura di Pietro Micca.\nNel 1852 fu rappresentato al Teatro Carignano di Torino l'opera prima di Vittorio Bersezio \"Pietro Micca\", dramma in cinque atti. Altri drammi dedicati a Pietro Micca e all'assedio di Torino del 1706 furono scritti da Domenico Lopez nel 1857, da Giovanni Fantini nel 1861, da Raimondo Barberis, in lingua piemontese, nel 1869, da Emilio Marengo nel 1874, da Felice Govean nel 1880. Nel 1871 fu rappresentato a Roma, al Teatro Apollo, il \"Pietro Micca\", ballo in otto quadri, di Luigi Manzotti, con musiche di Giovanni Chiti, cui seguirono repliche in altre citt\u00e0, tra le quali quella alla Scala nel 1875.\nNel 1938 usc\u00ec il film \"Pietro Micca\" di Aldo Vergano, ispirato al romanzo \"I dragoni azzurri\" di Luigi Gramegna, in cui \u00e8 interpretato da Guido Celano.\nPietro Micca \u00e8 citato da Alberto Sordi nel film \"La grande guerra\" subito dopo la scena della granata, e in una canzone del gruppo cabarettistico milanese I Gufi, \"\"Non spingete scappiamo anche noi\".\"\nUmberto Eco, nel \"Secondo diario minimo\", descrive Micca come un antieroe vittima delle inefficienze dell'esercito, colpevole di averlo mandato a combattere con materiali inadatti, collaboratori inefficienti e raccomandati, e incapace di comunicare correttamente ai sottoposti le variazioni di comando (che avrebbero reso non necessario il tentativo di far saltare la galleria sotto le postazioni francesi). Nel 1973 Eco \"intervistava\", nelle \"Interviste Impossibili\" di Radio Tre, Pietro Micca, interpretato dall\u2019attore Felice Andreasi, per la regia di Andrea Camilleri.\nNel 1864, in vista dell'inaugurazione del monumento a Pietro Micca posto di fronte del Mastio della Cittadella, Luigi Rocca (cofondatore del Circolo degli Artisti di Torino) scrisse un inno in lingua piemontese dedicato all'eroe subalpino, la cui esecuzione fu per\u00f2 proibita dal ministro della guerra."}
{"id": "3528", "revid": "322321", "url": "https://it.wikipedia.org/wiki?curid=3528", "title": "Provincia di Biella", "text": " \nLa provincia di Biella \u00e8 una provincia italiana del Piemonte di abitanti.\nSituata nel nord della regione, confina a ovest con la Valle d'Aosta, mentre sugli altri versanti \u00e8 racchiusa tra la citt\u00e0 metropolitana di Torino e la provincia di Vercelli.\nStoria.\nLa provincia di Biella nacque il 18 febbraio 1622, quando il duca Carlo Emanuele I di Savoia divise i propri possedimenti a est della catena alpina in 12 province. Tale suddivisione amministrativa era di natura principalmente fiscale, ovvero funzionale alla necessit\u00e0 legate alla riscossione delle imposte. Il territorio che dipendeva amministrativamente dalla provincia di Biella era per\u00f2 piuttosto diverso da quello che viene oggi considerato il Biellese. Rientravano nell'antica provincia comuni del Canavese e del Vercellese, mentre altri comuni oggi afferenti alla provincia di Biella ne risultavano esclusi, come ad esempio Occhieppo Inferiore, che apparteneva alla Provincia di Vercelli.\nNel 1859 la provincia di Biella fu abolita, e venne sostituita da un circondario incluso nella Provincia di Novara; tale comprensorio nel 1927 pass\u00f2 poi alla neo-istituita Provincia di Vercelli.\nIl 2 novembre del 1968 il biellese orientale fu colpito da forti piogge, che provocarono una grave alluvione, ed estese frane. Si contarono 58 persone morte, molte decedute mentre dormivano, pi\u00f9 di 100 feriti, distruzione di case (coinvolgendo circa 34000 biellesi), strade e infrastrutture alla circolazione e distruzione di 130 aziende tessili; i comuni maggiormente colpiti furono: Valle Mosso, Veglio, Strona e Mosso Santa Maria.\nL'attuale provincia di Biella venne istituita nel 1992, con il dlgs 248 del 6 marzo 1992. per scorporo dalla provincia di Vercelli; le prime elezioni amministrative si svolsero nel maggio 1995. \n Il territorio provinciale corrisponde quasi esattamente a quello dell'antico circondario di Biella; \u00e8 costituita da 74 comuni tra i quali, dopo quello di Biella, il secondo della provincia per numero di abitanti \u00e8 Cossato.\nIn seguito alle riforme volute dalla \"spending review\" del Governo Monti, il 3 ottobre 2012 il CAL (Consiglio Autonomie Locali) del Piemonte aveva inizialmente approvato l'aggregazione della Provincia di Biella con quella in una grande Provincia di Novara (strategicamente fatta passare sotto il nome di \"Quadrante\") che avrebbe assorbito i territori di Biella, Vercelli e VCO, definendo come capoluogo la citt\u00e0 di Novara. La Regione Piemonte nella seduta del 23 ottobre formalizz\u00f2 invece un nuovo assetto biellese-vercellese, inviando questa proposta di riordino ufficiale al Governo. Il decreto, approvato il 31 ottobre 2012 dal Consiglio dei Ministri, non \u00e8 stato per\u00f2 convertito in legge senza quindi comportare alcuna modifica all'assetto provinciale.\nIn data 30 novembre 2013 \u00e8 stata deliberata la dichiarazione di dissesto finanziario della Provincia di Biella.\nGeografia fisica.\nTerritorio.\nLa provincia \u00e8 racchiusa a ovest e a nord dalla catena montuosa delle Alpi Biellesi che, dominate dal monte Mars e dal Bo, si affacciano sul vicino Monte Rosa e garantiscono al territorio sottostante notevoli risorse idriche e la presenza di numerose fonti sorgive. A sud-ovest la catena collinare di origine morenica denominata la Serra di Ivrea separa il Biellese dal Canavese; a est ed a sud si trovano invece pianure coltivate prevalentemente a riso e granturco.\nL'altitudine massima del territorio provinciale \u00e8 il Monte Mars (2600\u00a0m); l'altitudine minima, invece, \u00e8 rappresentata dal comune di Gifflenga (187\u00a0m s.l.m.).\nI principali torrenti sono l'Oropa, il Cervo, l'Elvo, lo Strona di Mosso e il Sessera.\nIl Biellese \u00e8 stato al centro di diversi fenomeni alluvionali (1968, Valle Mosso; 2002, Valle Cervo). Ricco di corsi d'acqua, un tempo indispensabili alle numerose fabbriche della zona (alcune di esse, ormai dismesse, costituiscono una vera e propria memoria archeologico-industriale), condivide con la citt\u00e0 metropolitana di Torino il lago di Viverone.\nUna parte del territorio provinciale \u00e8 tutelata da tre aree protette regionali:\nGli svincoli autostradali prossimi al capoluogo sono, sulla Autostrada A26, quello di Romagnano Sesia, quelli di Santhi\u00e0 e Albiano d'Ivrea sull'autostrada A5 e quelli di Carisio e Balocco sull'Autostrada A4.\nClima.\nIl clima biellese \u00e8 continentale, ma ha comunque una diversificata climatologia a causa della presenza della montagna e della pianura. Presenta inverni freddi e umidi, con precipitazioni nevose e presenza di nebbia nelle zone di pianura. In inverno pu\u00f2 verificarsi il fenomeno del favonio, tipico delle aree alpine. \nLa primavera e l'autunno sono le stagioni pi\u00f9 piovose, soprattutto i mesi di maggio, ottobre e novembre. L'estate \u00e8 calda e sovente afosa, soprattutto in pianura, pi\u00f9 ventilata nelle aree collinari e montane. In questa stagione sono molto frequenti i temporali.\nComuni.\nAppartengono alla provincia di Biella i seguenti 74 comuni:\nNumerosi comuni del Biellese centrale comprendono isole amministrative montane in Val Sessera o nell'alta Valle del Cervo: si tratta di aree di pascolo nelle quali tradizionalmente gli allevatori di tali comuni collinari, durante la bella stagione, trasferiscono il proprio bestiame mediante la pratica della transumanza.\nCultura.\nMeta antichissima di pellegrinaggi spirituali, la provincia biellese \u00e8 terra di santuari; oltre a quello di Oropa, degni di rilievo sono il santuario di Graglia e il santuario di San Giovanni d'Andorno. Nel 2003 il Sacro Monte di Oropa \u00e8 entrato a far parte del Patrimonio Mondiale dell'UNESCO.\nNel capoluogo, oltre al Museo del Territorio al chiostro di San Sebastiano e a Villa Schneider, sede di un museo della memoria sulla Resistenza, di rilievo \u00e8 il centro culturale operativo a Palazzo Boglietti, futuribile architettura edificata a inizio degli anni 2000.\nNella Valle Elvo \u00e8 attivo l'Ecomuseo Valle Elvo e Serra, con numerose cellule ecomuseali tra cui il Museo dell'Oro e della Bessa a Zubiena.\nEconomia.\n\"Manchester\" d'Italia.\nLa provincia di Biella non \u00e8 conosciuta soltanto per le sue bellezze paesaggistiche ma anche per il ruolo di rilievo svolto nella storia dell'industria in Piemonte.\nImportante \u00e8 infatti il passato industriale del biellese, che in parte si perpetua ancora, valso a fare definire il suo capoluogo \u2013 Biella \u2013 la \"Manchester d'Italia\", in virt\u00f9 dei numerosi opifici edificati a partire dalla met\u00e0 del secolo XIX; il territorio conta tuttora numerose fabbriche per la filatura e la tessitura della lana.\nMolto conosciuta \u00e8, sotto questo aspetto, la cosiddetta \"via della lana\" che, lungo la strada panoramica intitolata all'industriale laniero Ermenegildo Zegna, ed attraverso le localit\u00e0 di Pray e Trivero (dove sorge l'antica \"fabbrica della ruota\", stabilimento dismesso ora adibito a ecomuseo industriale), si spinge fino alla vicina Valsesia.\nFamosi sono anche i cappellifici situati in Valle Cervo, specialmente nel comune di Sagliano Micca, che producono cappelli esportati in tutto il mondo. Mulino ad acqua nel comune di Netro.\nProdotti tipici locali.\nLa conformazione prevalentemente montuosa del territorio favorisce l'allevamento di bestiame (\u00e8 possibile assistere ancor oggi nei periodi di primavera-autunno alla \"transumanza\"); notevole perci\u00f2 la produzione di latticini (Toma e formaggio tipico \"Macagn\") e insaccati (\"paletta biellese\", originaria di Coggiola, \"salame di patate\", \"moccetta\" ..).\nAltri prodotti tipici sono il vino bianco DOC \"Erbaluce di Caluso\" (prodotto nella zona di Viverone e Roppolo), ed i rossi DOC \"Coste del Sesia\" (prodotto con varie uve autoctone come il nebbiolo, la vespolina e la croatina, in vari comuni orientali della Provincia), il pregiato \"Bramaterra\" (unico vino prodotto dall'assemblaggio del nobile nebbiolo con un massimo del 30% di croatina, nei comuni biellesi di Masserano, Brusnengo, Villa del Bosco, Sostegno e Curino), e il blasonato \"Lessona\", uno dei pi\u00f9 grandi e antichi vini d'Italia, caduto in oblio per molto tempo ed oggi in ripresa costante, prodotto nel comune omonimo dal vitigno nebbiolo pressoch\u00e9 in purezza.\nSono inoltre degni di menzione il \"Ratafi\u00e0\", liquore di ciliegie nere tipico di Andorno Micca e ora presente con altre varianti aromatiche, ed i canestrelli nella variante biellese, vagamente simili a \"wafer\", e di Crevacuore, in Valsessera, croccanti cialde di cioccolato pressate. Tra i piatti locali, il \"ris en cagnon\", il dolce \"palpit\u00f2n\" di Mongrando, la \"polenta concia\" (condita con burro fuso e formaggio) e la \"supa mitun\u00e0\".\nInfrastrutture e trasporti.\nStrade.\nIl sistema stradale del Biellese \u00e8 legato al proprio capoluogo, da cui dipartono le principali direttrici viarie che lo collegano al resto del territorio provinciale nonch\u00e9 al capoluogo regionale, al Canavese e alla vicina provincia di Vercelli. La numerazione delle strade provinciali \u00e8 stata impostata su 5 grossi blocchi, centrati sul capoluogo e disposti in senso orario. La superstrada SP142VAR che parte da Biella per finire a Cossato, entro il 2027 si prevede la fine e la realizzazione dell'autostrada Pedemontana Piemontese che interesser\u00e0 il territorio provinciale, passante per la vecchia superstrada\nAltre forme di trasporto pubblico.\nIl principale ente gestore del trasporto pubblico locale nella provincia \u00e8 ATAP, acronimo di \"Azienda Trasporti Automobilistici Pubblici\"."}
{"id": "3529", "revid": "281944", "url": "https://it.wikipedia.org/wiki?curid=3529", "title": "Civico planetario Ulrico Hoepli", "text": "Il Planetario di Milano, ufficialmente Civico planetario \"Ulrico Hoepli\", \u00e8 un edificio situato nei giardini di Porta Venezia di Milano. Dotato di una grande cupola, \u00e8 attrezzato al suo interno con uno strumento chiamato anch'esso planetario che proietta e rappresenta l'immagine degli astri e i loro movimenti sulla volta celeste.\nIl Planetario di Milano venne inaugurato il 20 maggio 1930 su progetto dell'architetto Piero Portaluppi che lo realizz\u00f2 su commissione dell'editore italo-svizzero Ulrico Hoepli (1847-1935) che lo don\u00f2 alla citt\u00e0. \nStoria.\nLa costruzione del planetario fu resa possibile grazie a diversi attori: le autorit\u00e0 della citt\u00e0 di Milano che misero a disposizione il terreno su cui sorge nei giardini pubblici di Porta Venezia; il professor Emilio Bianchi, allora direttore dell'Osservatorio astronomico di Brera e responsabile scientifico del progetto; l'architetto Ernst, responsabile degli aspetti tecnici della costruzione, e l'architetto Portaluppi, autore dell'architettura del fabbricato.\nL'edificio venne inaugurato il 20 maggio 1930 con una cerimonia ristretta a cui parteciparono il capo del Governo Benito Mussolini, il commendator Ulrico Hoepli, il podest\u00e0 di Milano duca Marcello Visconti di Modrone e un ristretto e scelto pubblico di inviati, senatori e deputati. Durante la cerimonia l'Hoepli don\u00f2 ufficialmente il planetario alla citt\u00e0 di Milano. Segu\u00ec, in serata, uno spettacolo astronomico preceduto da un discorso inaugurale del professor Bianchi.\nNel 1943, a causa del precipitare degli eventi bellici, lo strumento scientifico interno viene smontato, rimosso e ricoverato fuori citt\u00e0 e l'attivit\u00e0 del planetario viene interrotta. Danneggiato durante i bombardamenti alleati della seconda guerra mondiale dell'agosto 1943, il planetario, con la cupola ancora danneggiata, viene riaperto. Nel 1954 viene operata una ristrutturazione dell'edificio con la sostituzione della parte interna della cupola prima in tela e ora in pannelli di alluminio forato.\nIl 30 ottobre 2016, durante alcuni lavori di impermeabilizzazione del tetto, alcune travi di legno della copertura si sono incendiate senza per\u00f2 mettere a rischio l'edificio.\nStile architettonico.\nL'edificio del planetario, disegnato dal Portaluppi in forme classicheggianti, \u00e8 di forma ottagonale in muratura continua con solaio e cupola emisferica in calcestruzzo, preceduto da un pronao ionico tetrastilo a colonne scanalate e senza plinto a cui si accede da un'ampia scalinata che conduce al corpo dell'ingresso. Al carattere severo dell'edificio, enfatizzato dal rivestimento in marmi e pietre naturali (ceppo di Albio, ceppo di Poltragno, marmo di Crevola d'Ossola), fa riscontro la consueta firma iconica del Portaluppi, identificabile nelle lievi scie argentee di costellazioni che decorano gli interni.\nCaratteristiche.\nL'edificio ha pianta ottagonale e le dimensioni della sala di proiezione (19,6 metri di diametro per una capienza di 375 posti) ne fanno il pi\u00f9 grande planetario in Italia.\nLa struttura svolge un'intensa attivit\u00e0 divulgativa e didattica riguardante l'astronomia e le scienze a essa collegate, ospitando ogni anno circa 100.000 visitatori, tra scuole e pubblico generale.\nLo strumento planetario attualmente in uso, uno Zeiss modello IV, \u00e8 stato installato nel 1968.\nIl planetario dispone anche di una biblioteca che costituisce una sezione di quella del Museo di storia naturale, situato accanto all'edificio.\nAlla base della cupola \u00e8 presente inoltre un profilo della citt\u00e0 di Milano, cos\u00ec come era nel 1930: \u00e8 visibile per esempio il duomo, ma non tutti i nuovi edifici e grattacieli costruiti successivamente, per esempio il grattacielo Pirelli, la torre Unicredit e il palazzo Lombardia.\nOrientamento.\nIl nord virtuale del planetario non corrisponde al nord reale terrestre perch\u00e9 i punti cardinali del planetario sono orientati rispetto all'ingresso del planetario, il quale a sua volta \u00e8 perpendicolare all'asse viario di corso Venezia che non coincide con nessun punto cardinale. Il nord virtuale indicato nella sala di proiezione coincide semplicemente con la direzione di uscita dal planetario e quindi \u00e8 in direzione sud-est. Secondo il conservatore dell'istituto, il fisico Fabio Peri, ci\u00f2 \u00e8 dovuto al fatto che la postazione del conferenziere si trova vicino all'ingresso e che la posizione migliore per il relatore \u00e8 a nord, per indicare con maggiore agio la parte pi\u00f9 interessante e varia della volta celeste, che per gli abitanti dell'emisfero boreale \u00e8 quella rivolta a sud.\nAttivit\u00e0 collegate.\nA seguito del bando indetto dal Comune, dal luglio 2016 le attivit\u00e0 pubbliche, scolastiche e i servizi accessori del Planetario di Milano sono forniti dalla Associazione LOfficina. \nIl planetario di Milano ospita il Circolo astrofili di Milano, un'associazione fondata nel 1932 che raccoglie gli appassionati milanesi dell'osservazione del cielo. I soci si ritrovano in planetario due mercoled\u00ec al mese, presentando le loro osservazioni astronomiche e le loro attivit\u00e0 pratiche di astronomia non professionale."}
{"id": "3530", "revid": "2068841", "url": "https://it.wikipedia.org/wiki?curid=3530", "title": "Planetario", "text": "Il termine planetario si riferisce ad uno strumento ottico utilizzato per riprodurre in modo estremamente realistico la volta celeste su uno schermo di proiezione. Per estensione, spesso viene usato anche per indicare l'edificio che ospita tale apparecchiatura. Pu\u00f2 inoltre riferirsi ad alcuni software informatici che permettono di riprodurre ed esplorare la volta celeste sul monitor di un computer.\nIl planetario, inteso come apparato meccanico, \u00e8 sostanzialmente un particolare tipo di proiettore che utilizza come schermo una cupola semisferica, il cui diametro pu\u00f2 andare da 3 a 25 metri.\nStoria.\nIl tentativo di riprodurre l'aspetto del cielo stellato \u00e8 assai remoto. Fin dal pi\u00f9 lontano passato, egizi, babilonesi, arabi ed altre popolazioni dedite all'astronomia hanno osservato il cielo con attenzione e meticolosit\u00e0, sia per trarne auspici e previsioni riguardo agli eventi della vita quotidiana, sia per motivi pi\u00f9 strettamente pratici, come la definizione di calendari sempre pi\u00f9 precisi. Parallelamente a ci\u00f2 \u00e8 nata anche l'esigenza di rappresentare l'aspetto del cielo notturno, per questioni religiose, artistiche e di registrazione storiografica, soprattutto in concomitanza di eventi celesti di particolare singolarit\u00e0 ed interesse.\nI planetari antichi.\nIl primo tentativo di costruzione di un globo celeste tridimensionale viene attribuito dalla tradizione ad Anassimandro, nel VI secolo a.C. Ma il primo di cui vi sia una prova certa fu quello operato da Arato di Soli, il poeta greco del III secolo a.C. autore del poema Fenomeni. Purtroppo il suo globo \u00e8 andato perduto, ma nell'opera citata, basata sulle concezioni astronomiche di Eudosso (che pure, nel IV secolo a.C. aveva probabilmente costruito un globo celeste), esso \u00e8 illustrato dettagliatamente; inoltre, di tale globo vennero costruite numerose copie, nel corso di circa un millennio, che quindi consentirono di verificare quale fosse l'antica tecnica di rappresentazione del cielo.\nVi sono notizie che anche Tolomeo, nel II secolo d.C., avesse realizzato un globo molto raffinato, anch'esso andato perduto. Questo, oltre a ruotare attorno all'asse di rotazione terrestre e su un asse orizzontale diretto da est a ovest, poteva ruotare anche attorno ai poli eclittici, mostrando quindi il fenomeno della precessione degli equinozi, scoperto da Ipparco di Nicea gi\u00e0 intorno al 130 a.C. Analogamente sono andati perduti tutti gli antichi globi di legno, su cui le stelle erano dipinte o rappresentate in rilievi o incisioni.\nIl globo pi\u00f9 antico che \u00e8 giunto fino a noi \u00e8 probabilmente quello in marmo bianco facente parte di una statua nota come \"Atlante Farnese\", scoperta nel 73 a.C. e conservata oggi nel Museo Archeologico nazionale di Napoli; gli archeologi attribuiscono quest'opera alla scuola ellenistica, datandola intorno al III secolo a.C. Essa rappresenta il mitico gigante Atlante che sorregge sulle spalle una sfera di circa 65\u00a0cm di diametro sulla quale, invece dei continenti, \u00e8 rappresentata buona parte delle figure tradizionali delle 48 costellazioni della mitologia classica, ma non le stelle comprese in ciascuna costellazione; su di essa sono invece rappresentate l'eclittica e alcuni paralleli celesti.\nNotizie incerte su un globo dello stesso genere si hanno anche riguardo a quello che pare sia stato costruito in Siria nell'VIII secolo d.C.\nRiguardo al tentativo di riprodurre anche i movimenti degli astri vaganti, una delle testimonianze pi\u00f9 remote \u00e8 quella di Cicerone, che in una sua opera afferma di aver visto uno strumento con tale capacit\u00e0 costruito da Archimede intorno al 250 a.C. Tale planetario primordiale sarebbe stato portato a Roma come bottino di guerra quando il console romano Marcello conquist\u00f2 Siracusa, conquista che cost\u00f2 la vita allo stesso Archimede. Questa testimonianza \u00e8 stata confermata da Ovidio, che descrive come, nel planetario archimedeo, il moto dei pianeti fosse prodotto con un ingegnoso meccanismo ad acqua. Tale strumento venne poi probabilmente copiato dai romani (pare che anche Nerone possedesse una \"macchina planetaria\") e, successivamente, anche dagli arabi.\nGlobi celesti e planetari tra Seicento e Settecento.\nBisogna per\u00f2 attendere il Seicento per vedere un passo avanti significativo nella costruzione di globi celesti. Nel 1664, infatti, Andreas Busch (sulla base dei dati che gli forn\u00ec Adam Olearius) port\u00f2 a compimento per il duca Federico III di Holstein-Gottorp, dopo un lavoro di circa vent'anni, il cosiddetto \"Globo Gottorp\". Si trattava di una grande sfera cava di rame di quasi quattro metri di diametro e del peso di oltre tre tonnellate, sulla superficie esterna della quale erano riprodotti i continenti e gli oceani terrestri, come su un mappamondo. Era per\u00f2 possibile, a una decina di persone per volta, entrare nella sfera attraverso un'apertura, e osservare le stelle che vi erano disegnate sulla superficie interna. La rappresentazione era un po' rozza: le stelle erano semplicemente disegnate, e dipinte di colore dorato, e gli spettatori dovevano farsi luce con candelabri per vederle. Tuttavia si trattava di uno stellarium vero e proprio, dato la sfera poteva venire ruotata per mezzo di congegni idraulici su un asse inclinato di 54,5 gradi (la latitudine del luogo nel quale lo strumento fu installato) nel corso delle 24 ore, simulando quindi l'effetto della rotazione terrestre. Il Globo Gottorp fu in seguito inviato in dono allo zar Pietro il Grande di Russia, che lo install\u00f2 a Pietroburgo, bench\u00e9 tale citt\u00e0 non si trovasse alla latitudine prevista per lo strumento in fase di costruzione ma circa 5 gradi pi\u00f9 a nord.\nQualche anno prima, nel 1653, lo stesso Busch aveva costruito uno strumento meccanizzato, detto \"Sfera armillare Gottorp\", in grado di mostrare il moto del Sole e dei sei pianeti allora conosciuti, rappresentati da sei angeli d'argento. Le sfere armillari, gi\u00e0 utilizzate nell'antichit\u00e0 dagli astronomi alessandrini, furono i primi veri \"strumenti\" dell'astronomia; erano delle strutture, in genere di legno o di metallo, costituite da diversi cerchi che rappresentavano i vari cerchi celesti fondamentali, tra i quali l'orizzonte, l'equatore, l'eclittica e cos\u00ec via. La parte della sfera di Gottorp che comprendeva l'equatore era fatta in modo da ruotare rispetto allo zodiaco a una velocit\u00e0 corrispondente a una rivoluzione ogni 26.000 anni, che \u00e8 approssimativamente il periodo del moto di precessione della Terra.\nCirca un secolo dopo, nel 1758, Roger Long, professore di astronomia e geometria presso il Pembroke College di Cambridge, elabor\u00f2 l'idea del globo di Busch, costruendo nella sua citt\u00e0 una sfera di 5,5 metri di diametro, nella quale potevano trovare posto circa 30 persone. Nel suo globo, chiamato \"Uranium\", le posizioni delle stelle, invece che essere disegnate, erano riprodotte per mezzo di piccoli fori, attraverso i quali poteva entrare la luce esterna dando l'illusione della sottile luce delle stelle.\nIn realt\u00e0 sembra che gi\u00e0 quasi un secolo prima di Gottorp, nel 1584, anche il celebre astronomo danese Tycho Brahe, attento osservatore delle posizioni dei pianeti, avesse costruito una sfera simile ai globi citati, anche se di soli 1,8 metri di diametro, in legno ricoperto di bronzo. \nIl celebre cartografo olandese G. Blaeuw costru\u00ec un globo celeste di modeste dimensioni simile a un mappamondo, nel quale cio\u00e8 le costellazioni erano viste dall'esterno, nel 1622.\nAnche Christiaan Huygens progett\u00f2 un planetario meccanico, che fu realizzato nel 1682 da Johannes van Ceulen, allo scopo di mostrare la fondatezza del sistema eliocentrico copernicano. In esso il moto dei pianeti era prodotto da una serie di ruote dentate, il numero di denti delle quali era proporzionale al periodo orbitale di ciascun pianeta. Le orbite inoltre erano eccentriche, in modo da simulare le reali orbite ellittiche dei pianeti. L'idea di Huygens, come vedremo, verr\u00e0 ripresa in epoca moderna.\nGli \"orreries\" del XVIII secolo.\nL'inizio del Settecento vide il proliferare della costruzione di planetari meccanici. Il progredire della tecnologia, infatti, stimolava la realizzazione di strumenti sempre pi\u00f9 precisi per la rappresentazione dei corpi del sistema solare, e incentivava a cimentarsi nella loro costruzione i migliori orologiai dell'epoca. Non bisogna infatti dimenticarsi che in quel periodo era straordinariamente vivace la corsa per la costruzione di orologi sempre pi\u00f9 esatti e affidabili, indispensabili per risolvere il fondamentale problema della determinazione delle longitudini in mare che tanto angustiava le potenze marittime per i loro commerci. Chi ci fosse riuscito per primo avrebbe avuto immensi vantaggi economici, e ci\u00f2 spinse le migliori menti dell'epoca a lavorare sul problema. Basti pensare che il celeberrimo Osservatorio di Greenwich, presso Londra, fu fondato nel 1675 da re Carlo II con il preciso scopo di risolvere tale problema, e Londra divenne il centro principale per la costruzione di orologi astronomici.\nTra il 1704 e il 1709, George Graham, l'inventore del pendolo compensato e famoso meccanico e costruttore di orologi londinese, e Thomas Tompion, anch'egli costruttore di orologi, realizzarono diversi modelli dinamici del Sole, della Luna e della Terra (il primo di essi fu costruito per il principe Eugenio di Savoia ed \u00e8 tuttora in esposizione all'Adler Planetarium di Chicago). Tra i collaboratori di Graham vi era un tecnico, John Rowley, che tenne per s\u00e9 una copia degli strumenti realizzati e che venne poi incaricato da Charles Boyle, quarto conte di Orrery, in Irlanda, di costruire una grande macchina che, bench\u00e9 rappresentasse solo uno o due corpi celesti, fu venduta a re Giorgio I per mille ghinee. Da allora questi strumenti meccanici sono noti come \"orreries\", perch\u00e9 Richard Steele, in un lavoro dal titolo \"A New and General Biographical Dictionary\", pubblicato nel 1761, attribu\u00ec la loro invenzione al conte di Orrery, e i compilatori della Enciclopedia Britannica ne seguirono poi il suggerimento. Orrery \u00e8 oggi sostanzialmente sinonimo di \"planetario meccanico\".\nGli \"orreries\" diventarono ben presto veri e propri gioielli meccanici, a met\u00e0 tra l'opera d'arte e la curiosit\u00e0 scientifica, e molti costruttori di strumenti iniziarono a realizzarli. Thomas Wright, nel suo negozio \"London Orrery and Globe\", progett\u00f2 e costru\u00ec il cosiddetto \"Grand Orrery\", uno strumento che mostrava i movimenti della Terra, della Luna e degli altri cinque pianeti noti, nel periodo, tra il 1730 e il 1740, in cui gli orreries raggiunsero il vertice della loro maturit\u00e0. Nel 1770, David Rittenhouse costru\u00ec il primo orrery americano che \u00e8 oggi visibile al Franklin Institute di Philadelphia. Orreries manuali apparvero in Inghilterra intorno al 1775, nei quali per mezzo di una manovella si poteva \u2018mettere in moto\u2019 il sistema solare. Qualche piccolo accorgimento o aggiunta poteva trasformare gli orrery in \"lunarium\" o in \"tellurium\", se mostravano in particolare, rispettivamente, i moti della Luna o della Terra.\nUna menzione particolare va fatta per il notevole orrery costruito tra il 1774 e il 1781 da Eise Eisinga, un cardatore di lana appassionato di astronomia che viveva a Franeker nella Frisia occidentale, in Olanda. Il suo enorme e pesantissimo meccanismo a pendolo, collegato a diverse serie di ingranaggi, era alloggiato in una doppia soffitta della sua casa, cos\u00ec che il planetario meccanico apparisse sopra la testa di un osservatore situato nel soggiorno sottostante. I pianeti orbitavano con il loro periodo reale; per esempio, Saturno impiegava 29 anni e mezzo per completare una rivoluzione. L'orrery di Eisinga non mostra Urano, scoperto da Herschel proprio nell'anno dell'inaugurazione; ma se anche questo pianeta avesse dovuto essere rappresentato, le dimensioni della struttura sarebbero aumentate notevolmente. Inoltre, l'emblema dorato che simboleggiava il Sole indicava anche il mese, il giorno, la declinazione e la posizione della nostra stella nello zodiaco. La cosa straordinaria \u00e8 che questo strumento \u00e8 tuttora funzionante, ed \u00e8 visitabile tutto l'anno, tanto da poter essere considerato il pi\u00f9 vecchio planetario al mondo ancora in attivit\u00e0.\nGli \"orreries\" diventarono presto un formidabile strumento didattico per la divulgazione dell'astronomia nei corsi di filosofia naturale. Non a caso, nel 1713, sir Richard Steele, dopo aver visto il planetario del conte di Orrery, disse che questo chiariva in un'ora, anche alle menti pi\u00f9 tarde, ci\u00f2 che altrimenti avrebbe richiesto un anno di studio. Tuttavia, verso la fine del Settecento, l'attenzione per questi oggetti si esaur\u00ec ed essi, a quanto si sa, nel 1825 erano diventati curiosit\u00e0 storiche.\nVerso la nascita dei planetari moderni.\nL'ultimo globo celeste, sulla linea del Gottorp, fu il \"globo di Atwood\", progettato e costruito da Wallace Atwood, direttore dell'Accademia delle Scienze di Chicago, tra il 1912 e il 1913 e installato nel Museo della stessa Accademia dove \u00e8 rimasto in esposizione fino a pochi anni fa. Di circa 5 metri di diametro, esso rappresentava 692 stelle fino alla magnitudine 4 per mezzo di forellini di diverso diametro attraverso cui la luce entrava all'interno della sfera dando la sensazione delle immagini delle stelle; una lampada mobile visualizzava poi la posizione del Sole, mentre dei dischi rappresentavano la Luna con le sue fasi. Le posizioni dei pianeti erano invece rappresentate con un ingegnoso stratagemma: sulla fascia dello zodiaco era praticata una serie di altri piccoli fori, che potevano essere tappati lasciando sgombri solo quelli che erano in prossimit\u00e0 delle posizioni dei pianeti in una certa data. Il globo nel suo complesso poteva poi ruotare, grazie a un motore elettrico, attorno a un asse inclinato di 42 gradi sull'equatore, corrispondenti alla latitudine di Chicago. I visitatori entravano nel globo attraverso un'apertura praticata nella regione dell'emisfero australe e si accomodavano su una piattaforma, che assolveva cos\u00ec anche il ruolo di orizzonte. Il globo di Atwood \u00e8 stato recentemente acquisito e restaurato dall'Adler Planetarium di Chicago, dove \u00e8 oggi di nuovo funzionante e visitabile dal pubblico.\nIl primo planetario per proiezione, in grado di mostrare il moto dei pianeti, \u00e8 generalmente considerato quello detto \"Orbitoscope\", costruito intorno al 1912 dal prof. E. Hindermann di Basilea. Funzionava a molla, e mostrava due pianeti orbitanti attorno al Sole centrale. Una piccola lampadina posta su uno dei pianeti proiettava le ombre degli altri due oggetti nella direzione in cui essi sarebbero stati visibili da quel pianeta, riproducendo accuratamente il moto retrogrado e le variazioni di velocit\u00e0 orbitale.\nIl primo planetario Zeiss.\nNel 1913, Oskar von Miller, ingegnere, fondatore (nel 1903) e primo direttore del Museo della Tecnica di Monaco, si rivolse alla ditta Zeiss di Jena, specializzata in realizzazioni ottiche, meccaniche ed elettriche, affinch\u00e9 questa studiasse la possibilit\u00e0 di costruire per il Museo un planetario che riproducesse non solo il cielo stellato ma anche il moto dei pianeti. Tale idea era stata suggerita a von Miller da Max Wolf, direttore dell'Osservatorio astronomico di Heidelberg, ma l'inizio del primo conflitto mondiale interruppe sul nascere la valutazione del progetto. Questo venne ripreso subito dopo la fine della guerra, intorno al marzo del 1919, da Walter Bauersfeld, prima capo ingegnere e successivamente direttore della Zeiss, che ribalt\u00f2 l'idea iniziale (che era in sostanza un raffinamento del globo di Atwood) concependo uno strumento che proiettasse la volta celeste sulle pareti di una stanza buia. In questo modo molti problemi sarebbero stati facilmente risolti: lo strumento sarebbe stato di piccole dimensioni e facilmente controllabile.\nLo sviluppo del progetto richiese circa quattro anni di alacre lavoro, da parte dello stesso Bauersfeld e di un intero staff di scienziati, ingegneri e progettisti. Essi riscoprirono, a distanza di quasi 250 anni, il lavoro di Christiaan Huygens, che aveva inventato allo scopo, e utilizzato, la matematica delle frazioni continue proprio per la progettazione del suo planetario del 1682. Essi riuscirono cos\u00ec a trovare il modo di riprodurre, per mezzo di ingranaggi, il moto dei pianeti. Il trucco, per riuscire a fare ci\u00f2, era in realt\u00e0 piuttosto semplice, almeno come principio: venne utilizzato un unico motore, la velocit\u00e0 del quale venne demoltiplicata da ingranaggi costruiti in modo tale che i vari pianeti compiessero una rivoluzione in tempi proporzionali ai loro reali periodi siderali di rivoluzione intorno al Sole. Le difficolt\u00e0 costruttive da superare non furono tuttavia banali.\nBauersfeld si rese poi conto che per la proiezione era necessaria una batteria di proiettori, ciascuno dei quali riproduceva una certa porzione di cielo, collocata al centro di una stanza emisferica, che poteva perci\u00f2 essere di dimensioni considerevolmente maggiori di tutti i globi precedentemente costruiti. La base del fondo cielo venne disegnata su dischi, sui quali vennero riportate le posizioni di circa 4500 stelle.\nNell'agosto del 1923, sul tetto dello stabilimento della Zeiss di Jena, venne completata una cupola semisferica di 16 metri di diametro, dove venne installato il primo proiettore Zeiss Modello I, il primo vero planetario moderno. Anche la cupola era un oggetto estremamente innovativo: il suo scheletro esterno era, di fatto, la prima struttura metallica leggera del mondo. Per la parte interna della cupola venne utilizzata una base di legno, sulla quale venne spruzzato un sottile strato di cemento che, una volta solidificato e dipinto di bianco, costitu\u00ec una buona superficie per la proiezione. Quando la macchina venne accesa per la prima volta il risultato fu talmente straordinario da lasciare a bocca aperta i suoi stessi progettisti e costruttori, che furono anche i primi spettatori; la stampa locale si rifer\u00ec al planetario come \"la meraviglia di Jena\".\nQualche mese dopo, il planetario fu smontato e trasferito al Museo della Tecnica di Monaco, dove venne installato in una cupola di 10 metri di diametro e dove, il 21 ottobre 1923, Bauersfeld tenne la prima dimostrazione pubblica nel corso di un congresso. Successivamente, lo strumento torn\u00f2 a Jena per qualche perfezionamento, venendo poi installato permanentemente a Monaco nel 1925 dove oper\u00f2 fino all'inizio della Seconda guerra mondiale, quando fu smontato e messo al sicuro. Il Museo venne infatti distrutto quasi totalmente dai bombardamenti tra il 1944 e il 1945; una volta ricostruito, venne di nuovo installato il planetario originale, che divenne operativo il 7 maggio del 1951. Sostituito alcuni anni dopo da una macchina pi\u00f9 moderna (un modello IV), fu portato al Max Planck Institut e utilizzato per lo studio dell'orientamento degli uccelli con le stelle.\nI planetari digitali.\nA partire dall'anno 2000 sono poi entrati nell'uso i planetari digitali. Essi si basano su 3 elementi principali: un insieme di calcolatori, un software in grado di generare un'immagine realistica del cielo stellato e un sistema di proiezione. I planetari digitali hanno consentito un'evoluzione epocale nel mondo dei planetari. Rispetto a un tradizionale sistema opto-meccanico, che rappresenta il cielo in due dimensioni cos\u00ec come lo si vede dalla Terra, un sistema digitale consente di muoversi in tre dimensioni nello spazio. Diventa quindi possibile, per esempio, simulare un avvicinamento a Marte, o un viaggio tra le stelle della nostra Galassia; e, ancora, si pu\u00f2 addirittura spostarsi tra le diverse galassie fino a vedere la struttura dell'universo a grande scala.\nCi\u00f2 \u00e8 possibile perch\u00e9, di fatto, un planetario digitale \u00e8 un sistema di proiezione per certi versi simile a quello di un cinema, con la differenza che \u00e8 full-dome (cio\u00e8 che copre l'intera cupola semisferica della sala del planetario). Quindi il sistema permette di proiettare, oltre al cielo, qualsiasi altro tipo di contributo multimediale: immagini, animazioni, interi film.\nIn realt\u00e0, gi\u00e0 negli anni ottanta la ditta americana Evans&amp;Sutherland (che si occupa di sistemi di simulazione per aerei, navi ecc.) aveva proposto l'antesignano dei planetari digitali, chiamato Digistar. Si trattava di un proiettore singolo con un obiettivo fish-eye collocato al centro della sala circolare del planetario, in grado di riprodurre il cielo in tre dimensioni, anche se con una risoluzione molto bassa.\nI nuovi sistemi digitali possono invece contare su un numero anche elevato di videoproiettori (4, 5, 6 fino a 12, a seconda del diametro della cupola), che in genere non sono collocati al centro della sala ma sul bordo della cupola di proiezione, cio\u00e8 sull'orizzonte dell'osservatore. Un sistema di computer suddivide l'immagine da proiettare nei diversi proiettori; i diversi \"pezzi\" si combinano quindi a formare l'immagine finale, intera. Un sistema digitale, perci\u00f2, \u00e8 di fatto un sistema di proiezione con un software dedicato alla simulazione celeste. Ma \u00e8 in grado di proiettare, su tutta la cupola o in specifiche zone di essa, qualsiasi tipo di contributo video: immagini fisse, animazioni grafiche, filmati, interi film.\nLe rappresentazioni del cielo.\nPer ottenere una pi\u00f9 o meno fedele rappresentazione del cielo notturno \u00e8 possibile concepire due diversi approcci: \u00e8 possibile cio\u00e8 immaginare di porsi esternamente od internamente alla sfera celeste, la sfera immaginaria, avente la Terra al centro, sulla quale sono state proiettate tutte le stelle del cielo. Nel primo caso, analogo alla rappresentazione della Terra prodotta da un mappamondo, le stelle sono raffigurate su una sfera, e si parla di \"globi celesti\". Questa rappresentazione per\u00f2, diversamente da quella di un mappamondo, \u00e8 del tutto innaturale: vivendo noi sulla superficie esterna della Terra, la quale pu\u00f2 oggi essere anche osservata direttamente nel suo complesso tramite fotografie effettuate da sonde o satelliti artificiali, non ha senso porsi al di fuori della sfera celeste stessa, in quanto la distanza rappresentata fra i diversi astri non troverebbe riscontro con la nostra reale visione della volta celeste. Inoltre, in questo tipo di modello, la destra e la sinistra risultano invertite, allontanando ancora di pi\u00f9 la rappresentazione stessa dalla realt\u00e0.\nMolto pi\u00f9 realistica \u00e8 la rappresentazione del cielo che si pu\u00f2 ottenere immaginando di collocare l'osservatore all'interno della sfera celeste, cos\u00ec come avviene realmente quando, in una notte buia, si guarda il cielo stellato sopra la propria testa. I vantaggi sono molteplici e, infatti, \u00e8 da questo punto di vista che si colloca un artista quando dipinge la volta stellata su una tela, o in un affresco, o un astronomo quando compila un atlante celeste moderno (una notevole eccezione \u00e8 rappresentata dal celebre atlante dell'astronomo polacco Johannes Hevelius del 1690, in cui le costellazioni sono raffigurate \"dal punto di vista di Dio\", cio\u00e8 dall'esterno della sfera celeste, come a volte era uso a quei tempi).\nIl problema si complica notevolmente, per\u00f2, nel voler considerare i movimenti che avvengono nel cielo. In poche ore, a causa della rotazione terrestre, la volta stellata ruota apparentemente da oriente verso occidente, facendo variare con il trascorrere del tempo la porzione di cielo visibile ad un osservatore posto in una certa localit\u00e0. Per una rappresentazione \"dinamica\" del cielo, \u00e8 risultato storicamente molto pi\u00f9 pratico scegliere la rappresentazione su un globo celeste, che pu\u00f2 essere di dimensioni limitate e maneggevoli, e sul quale si possono segnare le posizioni delle stelle pi\u00f9 brillanti e, eventualmente, disegnare cerchi di riferimento come l'eclittica e l'equatore celeste. Esso pu\u00f2 essere fatto facilmente ruotare su diversi assi per simulare ci\u00f2 che avviene nel cielo con il passare delle ore (oppure dei secoli, se si vogliono riprodurre gli effetti dovuti alla precessione degli equinozi, ed anche i cambiamenti dovuti ad osservazioni effettuate da latitudini differenti.\nUn'ulteriore notevole complicazione si ha poi se si vogliono inserire nella rappresentazione anche i cosiddetti \"astri vaganti\", e cio\u00e8 il Sole, la Luna ed i pianeti, almeno quelli visibili a occhio nudo e noti fin dall'antichit\u00e0: (Mercurio, Venere, Marte, Giove e Saturno). Infatti, le posizioni delle stelle si possono considerare sostanzialmente coerenti fra loro, almeno su tempi non eccessivamente lunghi, e quindi il movimento della volta stellata nel corso di una notte \u00e8 analogo a quello di un corpo rigido, che mantiene inalterate nel tempo le figure delle costellazioni. Viceversa, gli astri vaganti si muovono pi\u00f9 o meno rapidamente, nel corso delle ore e dei giorni, avendo come sfondo quello delle stelle \"fisse\", rispetto alle quali seguono percorsi che non sono sempre semplici e lineari.\nA causa di ci\u00f2, riguardo agli antichi oggetti e strumenti costruiti per rappresentare il cielo e i suoi movimenti, si usa oggi distinguerli in due tipi: \"stellarium\" e \"planetarium\". I primi riportano solamente la posizione delle stelle fisse, trascurando gli astri vaganti; i secondi, riportano anche la posizione di questi ultimi. Nel caso di alcuni notevoli strumenti antichi, che danno una rappresentazione dinamica del solo Sistema Solare, riproducendo con sistemi meccanici le posizioni dei corpi che lo compongono in diversi istanti di tempo, si parla pure di \"planetari meccanici\". Gli stellarium antichi erano di fatto i globi celesti, le cui ridotte dimensioni potevano permetterne la rotazione, per poter riprodurre il moto orario della Terra. Proibitivo era infatti simulare tali movimenti con un dispositivo nel quale l'osservatore fosse collocato all'interno, poich\u00e9 tali sfere dovevano essere di dimensioni tali da permettere di alloggiare gli spettatori, e quindi, necessariamente, dovevano essere di grande diametro.\nDiffusione dei planetari.\nIn Italia sono presenti molte decine di planetari. Molti di essi sono di piccole dimensioni, cio\u00e8 hanno cupole di diametro compreso fra 3 e 6/7 metri e possono ospitare poche decine di spettatori. La maggior parte di essi sono dislocati presso associazioni di astrofili e scuole, in particolare istituti nautici ed aeronautici. Alcuni invece hanno dimensioni maggiori e sono regolarmente aperti al pubblico. Tra i pi\u00f9 importanti, in Italia, vi sono il Planetario di Milano, il Planetario di Citt\u00e0 della Scienza a Napoli, il Planetario e Museo Astronomico di Roma, il Planetario e Museo Astronomico di Torino, il planetario dell'osservatorio astronomico di Luserna S.G. (TO),il planetario dell'osservatorio di Alpette(2010 - TO), il planetario comunale di Venezia, il Planetario Provinciale Pythagoras di Reggio Calabria, il Planetario di Lecco, di Modena, di Firenze e Ravenna. Essi sono in genere gestiti da enti pubblici, come i Comuni, le Province o le Regioni. La finalit\u00e0 dei planetari \u00e8 quella di divulgare al grande pubblico l'astronomia, l'astrofisica, l'astronautica e le discipline a esse correlate."}
