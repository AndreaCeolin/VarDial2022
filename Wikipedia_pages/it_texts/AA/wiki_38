{"id": "15311", "revid": "125592379", "url": "https://it.wikipedia.org/wiki?curid=15311", "title": "Adriano", "text": "Successore di Traiano, fu uno dei \"buoni imperatori\" secondo lo storico Edward Gibbon. Colto e appassionato ammiratore della cultura greca, viaggi\u00f2 per tutto l'impero e valorizz\u00f2 le province. Fu attento a migliorare le condizioni dei militari. In Britannia costru\u00ec un vallo fortificato, il Vallo di Adriano. Inaugur\u00f2 una nuova strategia militare per l'impero: all'espansione e alla conquista sostitu\u00ec il consolidamento dei confini e della loro difesa. Mantenne le conquiste di Traiano, a parte la Mesopotamia che assegn\u00f2 a un sovrano vassallo. Il suo governo fu caratterizzato da tolleranza, efficienza e splendore delle arti e della filosofia. Grazie alle ricchezze provenienti dalle conquiste, Adriano ordin\u00f2 l'edificazione di molti edifici pubblici in Italia e nelle province, come terme, teatri, anfiteatri, strade e porti. Nella villa che fece costruire a Tivoli riprodusse i monumenti greci che amava di pi\u00f9 e trasform\u00f2 la sua dimora in museo. L'imperatore lasci\u00f2 un segno indelebile anche a Roma, con l'edificazione del Mausoleo, la Mole Adriana, e con la ricostruzione del Pantheon, distrutto da un incendio.\nBiografia.\nOrigini familiari.\nSulla nascita di Adriano le fonti non concordano: alcune (come Elio Sparziano) sostengono che nacque a Roma, dove il padre stava svolgendo importanti funzioni pubbliche; altre (come Dione Cassio) che Adriano nacque a Italica, a da Siviglia, in Hispania Baetica. La sua famiglia era originaria della citt\u00e0 picena di \"Hatria\", l'attuale Atri, ma si insedi\u00f2 a Italica subito dopo la sua fondazione per opera di Scipione l'africano. Il padre, Publio Elio Adriano Afro, era imparentato con Traiano. La madre, Domizia Paolina, era originaria di Cadice. Adriano aveva una sorella maggiore (Elia Domizia Paolina), una nipote (Giulia Serviana Paolina) e un pronipote (Gneo Pedanio Fusco Salinatore). I suoi genitori morirono nell'85/86, quando Adriano aveva solo nove anni. Grazie al Corpus Inscriptionum Latinarum, sappiamo che Adriano ebbe una nutrice di nome Germana, una schiava di origini germaniche successivamente liberata che gli sopravvisse arrivando a morire a ottant'anni.\nGiovinezza.\nTraiano, che non aveva avuto figli, divenne di fatto il tutore del giovane dopo la morte dei suoi genitori. Anche la moglie di Traiano, Plotina, lo aiut\u00f2 notevolmente nel \"cursus honorum\", trattandolo come proprio figlio. Inoltre sembra sia stata lei a spingerlo a sposare Vibia Sabina, anche lei parente di Traiano. Il matrimonio avvicin\u00f2 ulteriormente il futuro imperatore alle stanze del potere, grazie anche agli ottimi rapporti intrattenuti con la suocera Matidia. Per il resto il matrimonio fu un fallimento. Dopo che l'imperatore Nerva ebbe nominato Traiano suo successore, presentandolo in Senato nel 97, la carriera di Adriano fu notevolmente agevolata.\nCariche ottenute.\nLe cariche accumulate nel \"cursus honorum\" del futuro imperatore furono numerosissime. Quando Nerva mor\u00ec nel 98, Adriano si precipit\u00f2 a informare personalmente Traiano. Fu anche arconte ad Atene per un breve periodo, e fu eletto ufficialmente come cittadino ateniese. La sua carriera completa prima di diventare imperatore fu la seguente:\nAscesa al trono.\nAl contrario del suo predecessore, Adriano non fu mai adottato ufficialmente, tramite la presentazione in Senato. Su questo punto l'\"Historia Augusta\" riporta diverse teorie, una delle quali fa discendere il suo avvento al potere da una presunta nomina di Traiano morente, molto probabilmente una messinscena organizzata da Plotina, che avrebbe orchestrato abilmente l'operazione, d'accordo con il prefetto del pretorio Attiano. La questione, in realt\u00e0, appare assai pi\u00f9 complessa. Pare difficile che Adriano possa aver preso il ruolo di successore di Traiano per sola intercessione di Plotina e di alcuni suoi collaboratori. Alcuni conii monetali attesterebbero il titolo di \"Caesar\" per Adriano gi\u00e0 in un periodo compreso tra il 114 e il 117.\nSulla scia di tali dati l'adozione di Adriano apparirebbe meno offuscata da dubbi e una deliberata volont\u00e0 di Traiano. Adriano, salito al trono, allontan\u00f2 dai luoghi di potere gran parte del seguito e dell'amministrazione di Traiano, non senza ricorrere a metodi brutali (come nella repressione della congiura dei consolari), dei quali aveva fatto parte anche lui, compresi i vertici militari. In ogni caso la ratifica da parte dell'esercito, che acclam\u00f2 il nuovo imperatore, chiuse la questione.\nPrincipato (117-138).\nIl Senato, ricevuto un messaggio dal neoeletto, nel quale egli riferiva di non essersi potuto sottrarre alla volont\u00e0 dell'esercito, si alline\u00f2 a sua volta. Sia i militari sia i senatori trassero notevoli benefici dalla loro acquiescenza: i primi ricevettero il tradizionale donativo in misura pi\u00f9 cospicua che in passato e anche i membri del Senato ebbero dei vantaggi. La fulmineit\u00e0 dell'ascesa al potere, accompagnata dall'eliminazione fisica dei principali potenziali dissidenti o concorrenti, port\u00f2 a un insediamento rapido, seguito da un continuo rafforzamento che dur\u00f2 per tutto il ventennio in cui Adriano rimase al potere. L'opposizione al \"neo princeps\" era costituita da generali che, come lo stesso Adriano, avevano seguito Traiano nelle pi\u00f9 importanti battaglie di ampliamento territoriale: tra questi Quieto, la cui morte provoc\u00f2 sommosse di ribellione in Mauretania. Adriano fu uno degli imperatori morti per cause naturali e non assassinati in una congiura. Anche la designazione del successore e il suo insediamento, dopo la morte di Adriano, non furono ostacolati.\nPolitica interna.\nTolleranza.\nUn caposaldo della politica adrianea fu l'idea di ampliare, quando possibile, i livelli di tolleranza. Si fece promotore di una riforma legislativa per alleggerire la posizione degli schiavi, i quali si trovavano in situazioni disumane allorch\u00e9 si verificasse un crimine ai danni del \"dominus\". Anche nei confronti dei cristiani mostr\u00f2 maggiore tolleranza dei suoi predecessori. Ne rimane testimonianza, intorno all'anno 122, in un rescritto indirizzato a Gaio Minucio Fundano, proconsole della provincia d'Asia. In esso l'imperatore, a cui era stato richiesto come comportarsi nei confronti dei cristiani e delle accuse a loro rivolte, rispose di procedere nei loro confronti solo in ordine a notizie circostanziate emergenti da un procedimento giudiziario e non sulla base di accuse generiche.\nRiforma dell'editto pretorio.\nUn'altra riforma operata da Adriano fu quella dell'editto pretorio. Questo strumento normativo consisteva in un'esposizione di principi giuridici generali, che il magistrato enunciava al momento dell'insediamento. Con l'andar del tempo, questi principi costituirono un nucleo di norme consolidato (\"edictum vetus\" o \"tralaticium\"), al quale ogni pretore aggiungeva le fattispecie che intendeva tutelare. Tecnicamente la finalit\u00e0 dell'editto era quella di concedere tutela processuale anche a rapporti non previsti dallo \"ius civile\". Con la riforma adrianea, che l'imperatore affid\u00f2 al giurista romano Salvio Giuliano negli anni dal 130 al 134, l'editto venne codificato, fu approvato da un senatoconsulto e divenne perpetuo (\"edictum perpetuum\").\nSempre in campo giuridico, Adriano pose fine al sistema ideato da Augusto che, concedendo ad alcuni giuristi lo \"ius respondendi ex auctoritate principis\", aveva consentito che il diritto si espandesse progressivamente attraverso l'opera creatrice di alcuni esperti scelti dall'imperatore stesso. Adriano sostitu\u00ec al gruppo di giuristi isolati dello schema augusteo un \"consilium principis\", che contribu\u00ec alla progressiva istituzionalizzazione di questa figura, togliendole l'indipendenza residuata.\nRiforma della pubblica amministrazione.\nNonostante avesse seguito personalmente pi\u00f9 di una campagna militare (la pi\u00f9 impegnativa quella dacica al seguito di Traiano), Adriano si dimostr\u00f2, oltre che esperto di cose militari, il che era prevedibile, anche un grande riformatore della pubblica amministrazione. Il suo intervento sulle strutture amministrative dell'impero fu profondo e radicale, dimostrando che era parte di un piano globale che l'imperatore andava applicando, a mano a mano, alla struttura dell'esercito, alla difesa dei confini, alla politica estera, alla politica economica. Adriano aveva una sua visione dell'impero e cercava di uniformare le singole parti al suo disegno.\nIn luogo dei liberti cesarei diede spazio e importanza a nuovi funzionari provenienti dalla classe dei cavalieri. Essi erano preposti alle varie branche amministrative suddivise per materie: finanze, giustizia, patrimonio, contabilit\u00e0 generale e cos\u00ec via. Le carriere furono determinate, cos\u00ec come le retribuzioni, e la pubblica amministrazione divenne pi\u00f9 stabile e meno soggetta ai cambiamenti connessi con l'avvicendarsi degli imperatori. Attento amministratore, Adriano pens\u00f2 anche a tutelare nel migliore dei modi gli interessi dello Stato con l'istituzione dell\"'advocatus fisci\", cio\u00e8 una sorta di avvocatura dello Stato che si occupasse di difendere in giudizio gli interessi delle finanze pubbliche (\"fiscus\"). Va considerato che in epoca tardo-imperiale l'originaria bipartizione tra \"aerarium\" (la finanza pubblica di area senatoria) e \"fiscus\" (la finanza pubblica di competenza del \"princeps\") era andata scomparendo per l'avvenuta unificazione delle due aree nelle mani dell'imperatore.\nI viaggi e la visita di tutto l'Impero.\nAppena il suo potere fu sufficientemente consolidato, Adriano intraprese una serie di viaggi in tutto l'Impero (Gallia, Germania, Britannia, Spagna, Mauritania), per rendersi conto di persona delle esigenze e prendere i provvedimenti necessari per rendere il sistema difensivo efficiente. Nel 123 inizi\u00f2 il lungo viaggio d'ispezione delle province orientali che lo impegn\u00f2 per due anni. Nel 128 ispezion\u00f2 la provincia d'Africa. Nell'anno seguente si rec\u00f2 di nuovo in Oriente. La sua filosofia risulta evidente dai suoi atti: il ritiro da territori indifendibili, il controllo dei confini basato su difese stanziali, la politica degli accordi con gli \"Stati cuscinetto\" che facevano da interposizione fra il territorio dell'impero e quello dei popoli confinanti. Durante il viaggio in Egitto nel 130 d.C., Adriano si rec\u00f2 a visitare i Colossi di Memnone. In et\u00e0 romana molti visitatori, richiamati da uno dei colossi di Memnone per il suo canto al sorgere del sole, erano soliti a lasciare incise sulle gambe della statua le loro osservazioni e le loro dediche. Anche gli accompagnatori di Adriano e dell'imperatrice Sabina fra il 20 e il 21 novembre del 130, lasciarono alcuni testi:\n\"quando in compagnia dell'imperatrice Sabina fui presso Memnone. Tu Memnone, che sei figlio dell'Aurora e del venerabile Titone e che sei assiso di fronte alla citt\u00e0 di Zeus, o tu, Amenoth, re egizio, a quanto raccontano i sacerdoti esperti delle antiche leggende, ricevi il mio saluto e, cantando, accogli a tua volta favorevolmente la moglie venerabile dell'imperatore Adriano\".\nIn questi lunghi viaggi, nei quali praticamente percorse tutto l'impero, non si occup\u00f2 solo di questioni legate alla difesa dei confini, ma anche di esigenze amministrative, edificazioni di edifici pubblici e, pi\u00f9 in generale, di cercare di migliorare lo standard di vita delle province. Al contrario di altri imperatori, che governarono l'impero senza muoversi praticamente mai da Roma, Adriano scelse un metodo di conoscenza diretta, che pot\u00e9 attuare grazie al consolidamento della situazione interna: allontanarsi dalla sede del potere per periodi cos\u00ec prolungati presupponeva una certezza assoluta sulla tenuta del sistema. Un altro elemento era la curiosit\u00e0 propria del suo carattere e la propensione per i viaggi, che lo accompagn\u00f2 tutta la vita.\nAm\u00f2 la cultura, l'architettura e la scultura greca. Soggiorn\u00f2 molte volte ad Atene e in tutta la Grecia, attratto da quel mondo pieno di meraviglie artistiche, e le popolazioni locali innalzarono in suo onore molte statue. \nPolitica estera.\nAdriano e le campagne militari.\nIl regno di Adriano fu caratterizzato da una generale pausa nelle operazioni militari. Egli abbandon\u00f2 le conquiste di Traiano in Mesopotamia, considerandole indifendibili, a causa dell'immane sforzo logistico necessario per far giungere rifornimenti a quelle regioni e alla molto maggiore estensione del confine che sarebbe stato necessario difendere. La politica di Adriano fu tesa a tracciare confini controllabili a costi sostenibili. Le frontiere pi\u00f9 turbolente furono rinforzate con opere di fortificazione permanenti, la pi\u00f9 famosa delle quali \u00e8 il possente Vallo di Adriano in Gran Bretagna. Qui Adriano, dopo aver terminato la conquista del Nord dell'isola, fece costruire una lunga fortificazione per arginare i popoli della Caledonia. Anche la frontiera del Danubio fu rinforzata con strutture di varia natura.\nIl problema delle strutture difensive era strettamente connesso col territorio e col tipo di difesa che si voleva instaurare. Infatti strutture particolarmente pesanti e durature, oltre a richiedere tempi di realizzazione e costi ingentissimi, mal si adattavano a mutamenti strategici nelle linee difensive. Se un territorio era particolarmente soggetto a incursioni in un determinato periodo, una struttura leggera, formata da fossati, terrapieni e palizzate, poteva fornire una discreta tenuta, dando alle truppe di stanza nelle fortificazioni il tempo di intervenire. Diverso era il caso di incursioni in profondit\u00e0 o di vere e proprie invasioni, che richiedevano strutture molto pi\u00f9 resistenti, le quali per\u00f2, una volta edificate, diventavano definitive e non seguivano le evoluzioni politiche e strategiche del territorio. Molte regioni passavano da situazioni di occupazione vera e propria allo stato di protettorati, i cosiddetti \"Stati clienti\", il che modificava notevolmente le necessit\u00e0 difensive.\nQuando la politica del protettorato si consolidava, si mantenevano in loco le risorse strettamente necessarie, spostando le risorse liberate in zone pi\u00f9 calde. Questo sistema, detto delle vexillationes, cio\u00e8 di distaccamenti prelevati da una legione e comandati altrove, dette ottimi risultati conferendo un'elasticit\u00e0 di manovra notevole. Il sistema dei distaccamenti consentiva anche di non turbare gli equilibri regionali faticosamente raggiunti, perch\u00e9 non si spostava un'intera legione ma singoli reparti. Il che, con il consolidamento di una difesa sempre pi\u00f9 stanziale e con i conseguenti legami che s'instauravano tra i legionari e gli abitanti locali, consentiva di mantenere il controllo del territorio, disponendo comunque di una massa di manovra da destinare a operazioni belliche ove fosse stato necessario.\nPer mantenere alto il morale delle truppe e non lasciarle impigrire, Adriano stabil\u00ec intensi turni di addestramento, ispezionando personalmente le truppe nel corso dei suoi continui viaggi. Poich\u00e9 non era incline, gi\u00e0 dai tempi delle campagne daciche, a distinguersi per lussi particolari, si spostava a cavallo e condivideva in tutto la vita rude dei legionari. Di questa attivit\u00e0 rimane memoria nelle cosiddette Iscrizioni di Lambesi, che vennero erette dopo una permanenza dell'imperatore nel castrum omonimo, sede della Legio III Augusta di stanza in Numidia. Nel documento viene descritta una serie di esercitazioni molto complesse che la legione svolse con successo nell'anno 128, a dimostrazione della nuova dottrina difensiva di Adriano, che intendeva ottenere il massimo dell'efficienza militare anche in quadranti, come quello numidico, abbastanza pacifici.\nDa un punto di vista della struttura organizzativa non port\u00f2 grandi innovazioni nell'esercito, salvo creare nuovi corpi (secondo alcuni rinforzare corpi gi\u00e0 esistenti), basati su leva locale, denominati Numeri, al fine di dare un apporto alle truppe ausiliarie, i cosiddetti Auxilia. I motivi erano diversi, innanzitutto tecnici: si trattava di mettere in linea truppe molto specializzate, ad esempio lanciatori, o destinate a terreni particolari, o equipaggiate in modo non convenzionale (come alcuni corpi di cavalleria pesante). Inoltre i Numeri non fruivano come gli Auxilia del diritto di vedere arruolati stabilmente i loro figli nelle legioni e quindi contribuivano a mantenere gli organici in numero costante.\nI Numeri erano molto pi\u00f9 vicini degli Auxilia ai gruppi etnici stanziati nei territori che si intendevano controllare e conservavano organizzazione e armamento loro propri. Il tutto a costi nettamente inferiori a quelli che si sostenevano per i legionari regolari, i quali, oltre a una paga di tutto rispetto, fruivano di donativi saltuari e di una liquidazione alla fine del servizio, spesso costituita dal diritto di propriet\u00e0 di terreni.\nLa rivolta in Giudea (132-135).\nIl problema della Giudea si era manifestato in tutta la sua gravit\u00e0 fin dai tempi della prima rivolta, nel 66, quando le truppe di Cestio Gallo, governatore della Siria, furono duramente sconfitte con perdite rilevantissime (poco meno di seimila uomini, secondo Giuseppe Flavio) e la perdita delle insegne da parte della Legio XII \"Fulminata\". Il tutto per opera di truppe che non si potevano tecnicamente definire all'altezza di quelle romane. Il che dimostra la fortissima motivazione dei combattenti Giudei e, in particolare degli Zeloti. La rivolta si protrasse fino alla distruzione di Gerusalemme del 70, per opera del generale Tito, figlio di Vespasiano, e alla caduta della fortezza di Masada avvenuta nel 73, conclusasi con la morte per suicidio di tutti i resistenti e dei membri delle loro famiglie.\nNel 115, sotto Traiano alla rivolta divampata a Cirene, in Egitto e a Cipro si unirono anche i Giudei con effetti devastanti. Il problema era strutturale, dato che gli abitanti della Giudea rifiutavano decisamente la romanizzazione, sia per motivi nazionalistici sia, soprattutto, per motivi religiosi. Infatti, professando una religione monoteista che, in quanto tale, non prevedeva l'affiancamento di altre divinit\u00e0 come era avvenuto in tutte le province, l'integrazione diveniva completamente impossibile. Quando Adriano si trov\u00f2 a dover affrontare la ricostruzione di Gerusalemme ripropose i moduli architettonici e urbanistici applicati in tutto l'impero, mentre la popolazione ebraica chiedeva una ricostruzione nella forma precedente alla distruzione del 70.\nA seguito della visita effettuata alle rovine della citt\u00e0 nel 130 cominci\u00f2 l'opera di ricostruzione permettendo inizialmente la ricostruzione di un Terzo Tempio, ma secondo la testimonianza del \"Midrash\" quando gli venne riferito dai Samaritani che ci\u00f2 sarebbe stato causa scatenante di continua sedizione, parve ricredersi. Di poco seguente, la scelta di far erigere, in luogo di quello ebraico (come accadeva in tutto il resto dell'impero) un tempio al dio romano Giove sul sito del Monte del Tempio, e altre costruzioni dedicate a varie divinit\u00e0 romane in tutta Gerusalemme, tra cui un grande tempio alla dea Venere.\nEgli fece poi anche rinominare la citt\u00e0 la quale divenne cos\u00ec Aelia Capitolina in onore di s\u00e9 stesso e di Giove Capitolino, la principale divinit\u00e0 romana. Secondo Epifanio (\"De ponderibus et mensuris\", cap. XIII-XVI.; ed. Migne, II. 259-264), Adriano nomin\u00f2 Aquila di Sinope - parente acquisito dello stesso imperatore - come \"supervisore dei lavori di costruzione della citt\u00e0\". Si dice anche che oper\u00f2 per mettere un grande foro, che avrebbe dovuto essere il centro d'incontro sociale primario della nuova citt\u00e0, all'incrocio delle strade principali del cardine e del decumano, oggi facente parte dell'area quadrata costituita dal Muristan. Presto i Giudei, che avevano sperato in tutt'altro, furono assai delusi dal constatare quanto stava accadendo alla loro terra sacra, cominciarono pertanto sempre pi\u00f9 un'opera di opposizione.\nQuindi una causa della rivolta fu il nazionalismo degli abitanti della Giudea. Altra causa, secondo una tradizione basata sulla \"Historia Augusta\", suggerisce che le tensioni siano via via cresciute fino a sfociare in uno scontro aperto quando Adriano volle abolire la circoncisione rituale della religione ebraica (il Brit milah) che egli, da fine ellenista qual era, avrebbe interpretato come l'esser una pura e semplice mutilazione fisica. Tuttavia su questo specifico punto la revisione moderna ha evidenziato che moltissimi popoli sotto il dominio romano, nell'area nordafricana e mediorientale, la praticavano senza divieti e che quindi appare singolare un divieto specifico; uno studioso, Peter Sch\u00e4fer, ribadisce che non vi sono mai state prove per affermare una simile ipotesi proibizionista.\nNel 132 divamp\u00f2 la terza guerra giudaica, con i ribelli comandati da Simon Bar Kochba (Simone figlio della stella). Le perdite dei Romani furono tanto pesanti che nel rapporto di Adriano al Senato fu omessa l'abituale formula \"Io e il mio esercito stiamo bene\". Necessit\u00f2 di ben 12 legioni per sopprimere la rivolta, ossia circa 5/6 di tutta la forza militare dell'Impero: fu la sola volta in cui il Senato rinunci\u00f2 a far celebrare il trionfo al ritorno dell'Imperatore dopo una vittoria militare. Nonostante le perdite subite, nel 135 Adriano riuscir\u00e0 a distruggere la citt\u00e0 fortificata di B\u00e9tar e soffocare la ribellione devastando la Giudea ( ebrei rimasero uccisi, 1,5 milioni deportati al Mercato degli Schiavi di Adriano a Gaza, 50 citt\u00e0 fortificate e 985 villaggi furono distrutti), Adriano tent\u00f2 di sradicare l'Ebraismo considerandolo la causa delle continue ribellioni. Proib\u00ec di seguire la legge ebraica, di attenersi al calendario ebraico e mise a morte gli studiosi della \"Torah\" (il martirio). I \"Rotoli sacri\" delle scritture furono formalmente e solennemente bruciati sul Monte del Tempio. Nel tentativo di cancellare la memoria stessa della Giudea, rinomin\u00f2 la provincia \"Syria Palaestina\" (dal nome dei loro antichi nemici, i Filistei, dall'ebraico \"Philistim\" \u05e4\u05b0\u05bc\u05dc\u05b4\u05e9\u05b0\u05c1\u05ea\u05b4\u05bc\u05d9\u05dd che significa \"invasori\") e agli ebrei da quel momento in poi fu fatto divieto di entrare nella capitale riconsacrata al paganesimo.\nPi\u00f9 tardi si permise loro di piangere la loro umiliazione una volta all'anno a Tisha B'Av. Era evidente che l'impero non poteva permettersi di mantenere in vita un potenziale focolaio di ribellione in un'area cos\u00ec delicata, soprattutto in considerazione della presenza di comunit\u00e0 ebraiche in molti paesi al di fuori della Giudea derivante dalla diaspora avvenuta in seguito ai fatti del 70. Quando le fonti ebraiche parlano di Adriano \u00e8 sempre con l'epitaffio \"possano essere le sue ossa frantumate\" (\u05e9\u05d7\u05d9\u05e7 \u05e2\u05e6\u05de\u05d5\u05ea o \u05e9\u05d7\u05d9\u05e7 \u05d8\u05de\u05d9\u05d0, nell'equivalente aramaico), espressione mai usata neppure nei confronti di Vespasiano o del figlio Tito che avevano fatto distruggere il Secondo Tempio.\nNella letteratura rabbinica.\nLa letteratura rabbinica \u00e8 in genere fortemente critica nei confronti della sua politica estera, in particolare riguardo all'intolleranza religiosa che dimostr\u00f2 verso gli ebrei; le sue politiche infatti sono state viste e intese dai rabbini come un attacco alla propria libert\u00e0 religiosa, di continuare cio\u00e8 a studiare la Torah e di seguire gl'insegnamenti della legge ebraica. La maggior parte delle storie raccontate dai \"Saggi di Israele\" riflettono un approccio bifronte del suo operato: in una storia viene raccontato di come punisce un ebreo che non \u00e8 riuscito a salutarlo in tempo. Alla domanda rivoltagli su quale fosse la logica della sua severit\u00e0 nel colpire gli uomini, Adriano rispose: \"Tu vorresti forse darmi consigli su come uccidere i miei nemici?\"\nIn un'altra storia, invece, Adriano scese dal suo carro e s'inchin\u00f2 davanti a una ragazza ebrea affetta da lebbra. Quando fu interrogato dai suoi soldati sul motivo per cui l'avesse fatto, l'imperatore rispose con un doppio versetto del libro di Isaia - dimostrando in tal modo di conoscerlo assai bene - in lode della nazione di Israele: \"Cos\u00ec dice Dio il redentore di Israele per l'anima degli oppressi davanti alla nazione ripugnante, i re vedranno e scenderanno\".\nIl Malbim, nel suo commento al libro di Daniele dice come Adriano abbia fatto erigere una statua di s\u00e9 stesso nel sito della HaMikdash Bet (il luogo ove sorgeva il santo Tempio di Gerusalemme) in un giorno per celebrare l'anniversario della distruzione del Tempio da parte di Tito. Secondo i documenti storici ebraici di quel tempo, il famoso rabbino e studioso nonch\u00e9 un contemporaneo di Adriano, il rabbino Yehoshua figlio di Anania, si oppose a qualsiasi intervento militare ebraico contro l'esercito romano di occupazione, a dispetto dei duri decreti di Roma promulgati contro la popolazione, e lo stesso fecero anche molti altri.\nAttivit\u00e0 culturali e protezione delle arti.\nAdriano \u00e8 stato descritto, da Ronald Syme tra gli altri, come il pi\u00f9 versatile degli imperatori romani. Gli piaceva dimostrare di essere versato in tutti i campi intellettuali e letterari; ma soprattutto frequent\u00f2 e protesse l'arte, essendo egli stesso un fine intellettuale, amante delle arti figurative, della poesia e della letteratura. Anche l'architettura lo appassionava molto e durante il suo principato si adoper\u00f2 per dare un'impronta stilistica personale agli edifici via via edificati.\nLa grande villa che si fece costruire, Villa Adriana a Tivoli (Tibur), \u00e8 stato il pi\u00f9 grande esempio romano di \"giardino alessandrino\", che ha ricreato un autentico paesaggio sacro al suo interno; andato in gran parte perduto a causa della spoliazione delle rovine per opera del cardinale Ippolito II d'Este il quale utilizz\u00f2 molto del marmo rimosso per costruire la sua celebre propriet\u00e0. La villa di Adriano costituisce l'esempio pi\u00f9 notevole di una dimora immensa costruita con passione, intesa come luogo della memoria, intessuto di citazioni architettoniche e paesaggistiche, di riproduzioni, su varia scala, di luoghi come la Sto\u00e0 Pecile ateniese o Canopo in Egitto.\nAnche il Pantheon a Roma, originariamente costruito da Marco Vipsanio Agrippa ma andato distrutto a seguito di un incendio nell'80, fu ricostruito proprio sotto l'egida di Adriano nella caratteristica forma a cupola che mantiene ancora oggi; questo \u00e8 tra i meglio conservati degli antichi edifici della capitale imperiale e la sua struttura ha successivamente influenzato alcuni tra i pi\u00f9 grandi architetti del Rinascimento italiano e del periodo Barocco. La citt\u00e0 fu inoltre ulteriormente arricchita di templi, come il tempio di Venere e Roma e di edifici pubblici. Da gi\u00e0 ben prima di salire al trono provava un vivo interesse per l'architettura, ma sembra che questo non sia stato sempre troppo ben accolto.\nAd esempio, sembra che spesso l'imperatore in persona mettesse mano ai progetti il che, secondo Cassio Dione, port\u00f2 a un conflitto con Apollodoro di Damasco, famoso architetto di corte ufficialmente investito dell'incarico progettuale del Foro di Traiano il quale respinse i suoi disegni e proposte per apportarne modifiche. Quando Traiano fece chiamare Apollodoro per consultarlo su un problema sorto inerente all'opera, ecco che Adriano l'interruppe per mettersi a dare consigli, per cui Apollodoro rispose cos\u00ec: \"Andate via e continuate a disegnare le vostre zucche. Tu non sai niente di questi problemi\". \"Zucche\" si riferisce ai disegni di Adriano di cupole come il Serapeo che poi install\u00f2 nella sua villa. Sempre secondo lo storico una volta che Adriano divenne imperatore, infastidito dalla disistima dell'architetto che lo riteneva poco pi\u00f9 di un dilettante, sarebbe arrivato al punto da mandarlo prima in esilio e poi a metterlo a morte.\nAnche in questo caso, come gi\u00e0 con Tacito e Svetonio nei confronti di Tiberio, Claudio e Nerone, \u00e8 difficile capire quanto lo storico riferisca fatti reali e non illazioni dettate da animosit\u00e0 nei confronti dell'imperatore. Adriano ha scritto poesie in latino e greco; delle sue varie raccolte, andate completamente perdute, uno dei pochi esempi riusciti a giungere sino a noi \u00e8 un frammento riportato dalla \"Historia Augusta\", che pare avrebbe dovuto essere parte di un poema latino composto, o meglio fatto dettare, sul letto di morte. Ha anche scritto un'autobiografia - apparentemente non un'opera di grande ampiezza o di vasta profondit\u00e0 psicologica, ma progettata perlopi\u00f9 per inserire varie notizie o fatti importanti della sua vita e spiegare le motivazioni delle diverse azioni da lui compiute durante il suo regno.\nAdriano era poi un cacciatore appassionato, e questo fin dai tempi della sua giovinezza, secondo una fonte: nel nord-ovest dell'Asia, avrebbe fondato e dedicato una citt\u00e0 per commemorare un'orsa che era riuscito a stanare e uccidere. Si \u00e8 documentato inoltre il fatto che mentre si trovava in viaggio lungo l'Egitto romano - assieme al suo amato ragazzo Antinoo - uccise un leone. A Roma, otto rilievi caratterizzano l'imperatore in diverse fasi della caccia; essi decorano un edificio che era stato inizialmente progettato come un monumento che doveva celebrare uno di questi eventi.\nAdriano, bench\u00e9, sempre secondo Cassio Dione, disconoscesse Omero, fu un umanista profondamente vicino all'ellenismo nei gusti; culturalmente aveva familiarit\u00e0 con l'opera dei filosofi Epitteto, esponente dello stoicismo nonch\u00e9 suo amico personale, Eliodoro e Favorino; ma studi\u00f2 approfonditamente sia Platone sia Epicuro, oltre alla lingua greca antica. Vicino anche ai bisogni sociali pi\u00f9 concreti ha mitigato la schiavit\u00f9 nell'antica Roma, dandole un codice legale di regolamentazione pi\u00f9 umanizzato proibendo ad esempio la tortura sulle persone ridotte in schiavit\u00f9. Ha costruito biblioteche (un esempio \u00e8 la biblioteca di Adriano ad Atene), acquedotti, terme romane e teatri. \nDa molti storici \u00e8 considerato per essere stato saggio e giusto: Schiller ebbe modo di definirlo \"primo servitore dell'Impero\", e lo storico inglese Edward Gibbon ha ammirato la sua \"vasta e attiva opera di genio\", cos\u00ec come la sua \"equit\u00e0 e moderazione\". Nel 1776, ha affermato che quella di cui anche Adriano faceva parte era stata la \"pi\u00f9 felice epoca della storia umana\". Un altro dei contributi di Adriano alla cultura pi\u00f9 \"popolare\" era costituito dalla barba che portava la quale veniva a simboleggiare anche il suo filellenismo; proprio in omaggio alla filosofia greca, fu il primo imperatore a portarla sempre.\nFin dai tempi di Publio Cornelio Scipione (detto \"l'Africano\") era stato infatti di moda tra i Romani essere sempre ben rasati; anche tutti gli imperatori romani prima di lui, con l'eccezione di Nerone (non a caso anch'egli un grande ammiratore della cultura greca), erano rasati. La maggior parte degli imperatori dopo Adriano invece sarebbero stati ritratti con la barba. Le loro barbe, tuttavia, non sono state portate tanto quanto un segno di apprezzamento nei confronti della cultura greca ma perch\u00e9 essa, grazie ad Adriano, era diventata di moda; un uso che verr\u00e0 poi ripreso da molti suoi successori (tra i quali Antonino Pio, Marco Aurelio, Settimio Severo e Flavio Claudio Giuliano).\nQuesta nuova moda dur\u00f2 fino al regno di Costantino I e fu ripresa di nuovo solamente dall'imperatore bizantino Foca all'inizio del VII secolo. Fu anche il primo imperatore romano a essere iniziato al rito greco dei misteri eleusini e, a parte Caligola e Nerone, a interessarsi fortemente alle culture orientali dell'impero, ma allo stesso tempo riafferm\u00f2 le antiche origini di Roma, valorizzando gli elementi arcaici dell'et\u00e0 regia di Roma e augustei della religione romana, come il richiamo a Romolo e Numa Pompilio. Restaur\u00f2 il culto di Venere Genitrice, istituito da Cesare e poi abbandonato, associandolo a quello della dea Roma, ricostruendo il Tempio dedicato.\nRelazione con Antinoo.\nMolto noto \u00e8 stato il legame sentimentale intercorso tra l'imperatore e un giovane greco originario della Bitinia di nome Antinoo, tanto da essere citato nel corso del tempo come una delle pi\u00f9 famose rappresentazioni di \"coppie omosessuali\" dell'intera storia LGBT; non vi \u00e8 in ogni caso una prova inequivocabile che tra i due sussistesse un rapporto del tipo erast\u00e8s-eromenos, cos\u00ec come era nella tradizione erotico-pedagogica della pederastia greca: si sa comunque che il giovinetto si trov\u00f2 strettamente a contatto con Adriano per almeno cinque anni e che lo segu\u00ec in tutti i suoi viaggi fino a quando, appena diciannovenne misteriosamente cadde nel Nilo e mor\u00ec.\nTravolto dal dolore, in onore del defunto Antinoo, Adriano fond\u00f2 la citt\u00e0 egiziana di Antinopoli, nella quale fece edificare un tempio dedicato al culto di Antinoo divinizzato, assimilato al dio egizio Osiride e successivamente anche a Ermes e a Dioniso, nonch\u00e9 come patrono delle colture. Per il resto della vita Adriano commission\u00f2 centinaia (se non migliaia) di statue di Antinoo, oltre che farlo ritrarre in busti, monete, gioielli e altri oggetti di artigianato: tutta la passione e la profondit\u00e0 dell'amore di Adriano furono mostrate in queste opere, che sono tra gli esempi pi\u00f9 alti dell'arte adrianea e rinvenute ovunque in tutto l'Oriente ellenizzato dell'Impero romano, raffiguranti un giovane uomo dal fascino malinconico, caratterizzato da un volto tondo con guance piene prive di qualsiasi peluria, labbra sensuali, e folta capigliatura a grosse ciocche mosse che ricoprono le orecchie. Uno dei pi\u00f9 famosi fra questi oggetti \u00e8 la cosiddetta gemma Marlborough, una sardonica splendidamente incisa e bagnata nell'oro nella parte posteriore, che si riteneva perduta e che fu poi riscoperta in un'asta pubblica londinese nel 1952. Il grande collezionista Giorgio Sangiorgi la riport\u00f2 a Roma, dove \u00e8 tuttora conservata.\nAntinoo proveniva da Claudiopoli (Bitinia) e Adriano con tutta probabilit\u00e0 lo incontr\u00f2 durante il soggiorno in Asia minore avvenuto nel biennio 123/24. Per l'ambiente contemporaneo non era tanto l'inclinazione omoerotica dell'imperatore nei confronti degli adolescenti a essere irritante - tali rapporti erano sempre stati evidenti anche nel predecessore Traiano - quanto l'insolita apoteosi assegnatagli post-mortem, del tutto simile al culto imperiale e appartenente di diritto solamente alla famiglia reale, nonch\u00e9 l'allontanamento definitivo dalla moglie e la profonda malinconia che caratterizza i suoi ultimi anni di regno, accresciuta anche dalla perdita di l\u00ec a breve dell'amata sorella Paulina (la quale non ebbe peraltro mai gli onori che furono attribuiti ad Antinoo in quanto pare considerasse l'abbandono sentimentale del fratello sconveniente ed eccessivo).\nImmediatamente cominciarono inoltre anche a circolare voci su quelle che in realt\u00e0 avrebbero dovuto essere state le effettive circostanze dell'incidente occorso ad Antinoo; oltre alla morte naturale cadendo nel fiume per poi annegare subito dopo, sorsero anche interpretazioni alternative per cui si sarebbe suicidato perch\u00e9 rischiava di non rimanere ancora per molto nelle grazie dell'imperatore ma si ipotizz\u00f2 anche l'omicidio da parte della moglie di Adriano o la morte sacrificale a carattere magico-rituale nell'intento di donare la piena salute ad Adriano che in quel periodo era tornata a essere alquanto cagionevole.\nIl modello della deificazione postuma dei propri cari - la quale inizi\u00f2 a verificarsi durante l'ellenismo tra i vari sovrani del Vicino Oriente - fu Alessandro Magno, che attribu\u00ec egli stesso onori e culto da eroe all'amatissimo compagno Efestione dopo la sua sopravvenuta dipartita. Ma la portata della venerazione nei confronti di Antinoo fu tale da includere anche il catasterismo: Adriano afferm\u00f2 cio\u00e8 di aver veduto brillare in cielo la stella dell'amato e lo volle pertanto tramutare in una costellazione col suo nome, quella di Antinoo.\nLa fede nella divinit\u00e0 del giovane uomo morto, risorto e assunto in cielo apparve in varie forme e ottenne ampia diffusione, non solo nella parte pi\u00f9 orientale dell'impero, ma anche in Grecia e Asia minore fino a giungere in Italia; avendo un seguito tra le masse popolari che si ricollegavano a lui nella loro stessa speranza in una futura vita eterna, il suo volto inizi\u00f2 ad apparire anche in lampade, vasi di bronzo e altri oggetti dell'esistenza pi\u00f9 quotidiana. Solamente di Augusto e dello stesso Adriano ci sono state tramandate un numero di immagini superiore a quelle che imprimono le fattezze di Antinoo.\nLa morte e il monumento funebre.\nAdriano mor\u00ec nella sua residenza di Baia forse di edema polmonare, a 62 anni come il predecessore Traiano.\nCassio Dione Cocceiano riporta in un brano della \"Storia romana\"\nIn realt\u00e0 non \u00e8 certo che il monumento funebre sia stato iniziato dopo la morte dell'imperatore e molto probabilmente fu iniziato da Adriano nel 135 e, dopo la morte, terminato dal successore, adottato ufficialmente prima di morire, Antonino Pio. La struttura fu, nei secoli, trasformata ripetutamente e oggi \u00e8 uno dei monumenti pi\u00f9 famosi di Roma: Castel Sant'Angelo, il quale \u00e8 infatti anche denominato Mole Adriana. Esistono teorie secondo cui il sarcofago in porfido dell'imperatore (in particolare il coperchio) sia stato riutilizzato come vasca del fonte battesimale di San Pietro in Vaticano."}
{"id": "15313", "revid": "5", "url": "https://it.wikipedia.org/wiki?curid=15313", "title": "Saccharum officinale", "text": ""}
{"id": "15320", "revid": "9282", "url": "https://it.wikipedia.org/wiki?curid=15320", "title": "Dolichos soja", "text": ""}
{"id": "15321", "revid": "158913", "url": "https://it.wikipedia.org/wiki?curid=15321", "title": "Rete", "text": "Col termine rete si intende comunemente un insieme di nodi interconnessi da canali di comunicazione per lo scambio di informazioni (dati e messaggi). Di seguito \u00e8 fornita una classificazione di diverse tipologie di reti."}
{"id": "15322", "revid": "9282", "url": "https://it.wikipedia.org/wiki?curid=15322", "title": "Glycine hispida", "text": ""}
{"id": "15323", "revid": "46291", "url": "https://it.wikipedia.org/wiki?curid=15323", "title": "Glycine soja", "text": "Glycine soja o soia selvatica \u00e8 una pianta annuale della famiglia delle leguminose (Fabaceae). \u00c8 comunemente considerata l'antenata della pi\u00f9 diffusa e coltivata soia (Glycine max)."}
{"id": "15324", "revid": "9282", "url": "https://it.wikipedia.org/wiki?curid=15324", "title": "Soja hispida", "text": ""}
{"id": "15328", "revid": "9", "url": "https://it.wikipedia.org/wiki?curid=15328", "title": "Shakespeare", "text": ""}
{"id": "15331", "revid": "174925", "url": "https://it.wikipedia.org/wiki?curid=15331", "title": "Impero romano d'Oriente", "text": ""}
{"id": "15333", "revid": "486946", "url": "https://it.wikipedia.org/wiki?curid=15333", "title": "Pernetya", "text": ""}
{"id": "15335", "revid": "110677857", "url": "https://it.wikipedia.org/wiki?curid=15335", "title": "Storia dell'Egitto", "text": "La valle del Nilo forma da sempre un'unit\u00e0 geografica ed economica, circondata com'\u00e8 da deserti ad Est e ad Ovest, al Nord dal mare e a Sud dalle cateratte del Nilo.\nLa necessit\u00e0 di avere una singola autorit\u00e0 che gestisse le acque del Nilo port\u00f2 alla creazione del primo stato al mondo, intorno al 4000 a.C., ma forse anche prima.\nQuesta esigenza fece s\u00ec che le trib\u00f9 nilotiche imparassero a vivere assieme sotto l'autorit\u00e0 di capi villaggio (detti, poi, dai Greci nomarchi).\nAttraverso alterne vicende, sviluppatesi per circa mille anni, i nomarchi scontrandosi ed alleandosi tra loro dettero infine forma a due Regni, l'Alto Egitto al Sud e il Basso Egitto al Nord, che vennero unificati in uno solo da Menes, considerato il fondatore della I dinastia, cui seguirono numerose altre dinastie fino alla conquista persiana di Cambise II e al successivo restauro \"sui generis\" del generale di Alessandro Magno, Tolomeo I \"Soter\". \nQuando, infine, l'Egitto fu sottomesso dai Persiani, non riusc\u00ec pi\u00f9 a liberarsi dal dominio straniero, e per 2.300 anni fu governato da: Persiani, Greci, Romani, Bizantini, Arabi, Armeni, Curdi, Turchi e Britannici. \nIl presidente Gam\u0101l \u02bfAbd al-N\u0101ser disse di essere il primo Egiziano nativo ad esercitare il potere sovrano sull'Egitto, dai tempi dell'ultimo sovrano Nectanebo II, deposto dai Persiani nel 341 a.C., e non si trattava di un'esagerazione.\nLo storico greco Erodoto (V secolo a.C.) defin\u00ec l'Egitto \"un dono del Nilo\", alludendo al fatto che la maggior parte del territorio egiziano \u00e8 desertica e solo lungo la valle e il delta del grande fiume, oltre che nelle oasi, \u00e8 possibile l'insediamento umano. Lungo il Nilo, le periodiche piene hanno consentito sin dall'antichit\u00e0 l'irrigazione delle terre e lo sviluppo dell'agricoltura, ponendo cos\u00ec le basi della luminosa civilt\u00e0 egizia, che raggiunse il suo culmine nella seconda met\u00e0 del II millennio a.C. con i sovrani del Nuovo Regno. Dopo un lungo periodo di declino, l'Egitto rinacque sotto la dinastia dei Tolomei (323-30 a.C.), i sovrani di origine macedone insediatisi nel paese dopo la sua conquista da parte di Alessandro Magno nel 332 a.C. Alessandria d'Egitto, la nuova capitale, divenne principale centro culturale del Mediterraneo e il suo prestigio sopravvisse alla dominazione romana (30 a.C. \u2013 394 d.C.) e a quella bizantina (395-639 d.C.).\nTra il 639 e il 646 gli arabi assunsero il controllo dell'Egitto, portandolo nell'orbita dell'Islam, anche se la conversione alla nuova religione da parte della popolazione egiziana procedette lentamente. \nNel 1517 l'Egitto cadde sotto il potere dei turchi ottomani; dal 1798 al 1801 venne occupato da Napoleone Bonaparte.\nOccupato dagli inglesi (1882), l'Egitto divenne poi una monarchia indipendente (1922) ma sotto il controllo del Regno Unito. Nel 1952 una rivolta militare rovesci\u00f2 la monarchia e l'anno successivo fu proclamata la repubblica, di tipo presidenziale, con a capo Nasser.\nNel 1956 la nazionalizzazione del canale di Suez caus\u00f2 una grave crisi internazionale e una guerra con Israele, che occup\u00f2 la penisola del Sinai e la striscia di Gaza. Le tensioni con Israele sfociarono in un nuovo aperto conflitto nel 1967 (Guerra dei Sei Giorni) e nel 1973 (Guerra del Kippur). Solo nel 1979 i due Stati conclusero accordi di pace che sancirono il ritorno del Sinai all'Egitto.\nLa storia egiziana \u00e8 divisibile nei seguenti periodi:\nArchitettura.\nL'architettura \u00e8 la massima espressione dell'arte egizia ed \u00e8 legata prevalentemente a tematiche religiose.\nLa civilt\u00e0 egizia ha lasciato alcuni dei complessi architettonici pi\u00f9 grandiosi dell'antichit\u00e0, tra cui le piramidi, edificate in un periodo compreso tra il 2.650 e il 2.350 a.C.\nQueste gigantesche costruzioni furono erette per volere dei faraoni come dimostrazione della propria potenza. Le piramidi furono l'evoluzione dei primi recinti sepolcrali: essi erano delle piattaforme quadrangolari e prendevano il nome di \u00abmastaba\u00bb. Pi\u00f9 mastaba sovrapposte crearono la prima piramide a gradoni.\nGli egizi erano convinti dell\u2019esistenza di un aldil\u00e0 e della continuazione della vita nell'oltretomba; questa credenza ha fatto in modo che le piramidi considerate monumenti funebri, diventassero gli elementi architettonici pi\u00f9 importanti, poich\u00e9 rappresentavano la garanzia dell\u2019immortalit\u00e0 del loro faraone, quindi del loro regno. Gli egittologi affermano che gli egizi avrebbero eretto i complessi delle piramidi sulla riva occidentale del Nilo per voler essere pi\u00f9 vicino possibile al sole che tramontava, dal momento che il tramonto era il simbolo della morte. \nSebbene le piramidi pi\u00f9 famose siano meno di una decina, in Egitto sono state costruite pi\u00f9 di 100 piramidi. \nLe tre piramidi pi\u00f9 famose sono:\nSfinge.\nLa Sfinge \u00e8 una figura mitica con una testa umana, un corpo di leone e ali di uccello. \nIn Egitto, oltre alle spettacolari piramidi, spicca la Sfinge simbolo del potere del faraone. \nL\u2019identificazione del volto raffigurato dalla Sfinge desta ancora seri dubbi. C\u2019\u00e8 chi afferma che esso ritraesse Chefren, tuttavia secondo altri interpreti potrebbe rappresentare il faraone Cheope.\nLa parte pi\u00f9 pregiata ma anche quella pi\u00f9 danneggiata \u00e8 la testa del monumento. Nonostante l\u2019usura di questa costruzione sono evidenti i simboli di regalit\u00e0, come la barba sul mento, il cobra sulla fronte e il copricapo dei faraoni.\nSi ritiene che la Sfinge sia stata dedicata alle quattro facce del dio sole:\nSul perch\u00e9 \u00e8 stata costruita la Sfinge, sono state date molte risposte, la prima delle quali mette in risalto la mitologia egiziana, secondo la quale vi era un leone a custodia dei segreti nascosti.\nIl leone, simboleggiato dalla Sfinge, aveva delle funzioni di sentinella; le caratteristiche umane invece rappresentavano il dio sole. \nUn'altra ipotesi suggerisce che la Sfinge fosse utilizzata come altare dove venivano svolte cerimonie religiose.\nUna terza ipotesi suggerisce che i sacerdoti del dio Ra sostenevano che la Sfinge incorporasse la profezia del futuro, con la distruzione e rinascita del mondo, causata dal fuoco seguito da un forte diluvio.\nReligione e d\u00e8i.\nGli egizi erano un popolo molto religioso; essi credevano che ci fosse un forte legame tra il mondo terreno e il mondo degli d\u00e8i e che ogni animale fosse rappresentato da una divinit\u00e0. Le grandi divinit\u00e0 erano, infatti, rappresentate sia in forma antropomorfa (sembianze umane), sia in forma zoomorfa (corpo di persona e testa di animale).\nTra i vari d\u00e8i adorati dagli egizi i pi\u00f9 importanti e conosciuti sono:\nIl faraone era considerato divino perch\u00e9 rappresentava il dio Ra sulla terra. I suoi poteri erano sia temporali sia spirituali.\nEra considerato un re-dio ed era ritenuto il mediatore tra gli uomini e gli d\u00e8i. Promulgava le leggi in nome degli d\u00e8i e il popolo riteneva che da lui dipendessero anche il succedersi delle stagioni, le inondazioni del Nilo e perfino le leggi dell'universo.\nUsi e costumi.\nLa condizione della donna.\nLa donna egizia era considerata \"la signora della casa\". Se si trattava di una donna del popolo, si occupava della macinatura dei cereali, della filatura e della tessitura del lino; se apparteneva alla nobilt\u00e0, invece, dirigeva il lavoro delle ancelle. \nLa donna condivideva con il marito la vita sociale e disponeva di un patrimonio che portava in dote allo sposo, ma in caso di morte del marito esisteva un contratto che le assicurava una restituzione parziale del patrimonio. La donna si preoccupava assieme allo sposo dell'educazione dei figli ed in particolare le era affidata l'educazione della figlia femmina.\nSi sposava molto giovane, spesso con un uomo pi\u00f9 anziano di lei, e il matrimonio era combinato dai genitori. I due sposi potevano essere consanguinei e appartenevano sempre allo stesso ceto sociale. \nChi sposava una schiava viveva al di fuori della legalit\u00e0 e i figli della coppia erano considerati schiavi. Il matrimonio era una semplice festa tra le due famiglie e si concludeva con il trasferimento della sposa a casa del marito.\nLe cause principali dello scioglimento del matrimonio erano l\u2019adulterio e la sterilit\u00e0.\nL\u2019adulterio era considerato la pi\u00f9 grave delle colpe ed era punito molto duramente: la donna veniva privata del suo fascino con l\u2019amputazione del naso, l\u2019uomo, invece, subiva l\u2019evirazione.\nEducazione.\nLa scuola egiziana era una scuola rigida e poco permissiva; infatti, spesso venivano inflitte punizioni corporali.\nLe lezioni si svolgevano generalmente all'aperto. Gli alunni stavano accovacciati su stuoie intrecciate ed erano muniti di pennelli e di cocci di terracotta sui quali scrivevano. Oltre allo studio delle lettere, era considerato molto importante esercitarsi nella ricopiatura e nella dettatura. \nGli allievi che aspiravano alle alte cariche dovevano conoscere almeno una lingua straniera: per esempio, chi voleva intraprendere la carriera diplomatica doveva conoscere il babilonese.\nOltre allo studio, per gli egizi era molto importante la preparazione e la prestanza fisica, che era, infatti, curata mediante esercizi ginnici.\nLo scriba.\nLa figura dello scriba nacque con la necessit\u00e0 di catalogare con precisione gli enormi ammassi di derrate alimentari in entrata e in uscita dalla casa del Faraone. \nI tempi di formazione dello scriba erano lunghi: solo gli alunni pi\u00f9 dotati, quelli che apprendevano la difficile arte del geroglifico, riuscivano ad arrivare a corte. Lo scriba, consapevole del ruolo che ricopriva, custodiva gelosamente i segreti della sua professione e li tramandava di generazione in generazione.\nI suoi tradizionali strumenti di lavoro erano uno stilo, l'inchiostro in pasta e un piccolo contenitore per l'acqua in cui intingere e ripulire i pennelli. Gli scribi scrivevano sul papiro, facile da raccogliere e trasportare.\nLa professione di scriba era la pi\u00f9 difficile e ambita di tutto l'antico Egitto.\nIl contadino.\nIl contadino era analfabeta e la considerazione sociale di cui godeva era del tutto impari alla fatica profusa.\nGli strumenti da lui utilizzati erano diversi. Tra questi, lo shaduf, una sorta di traliccio che reggeva un'asta: da una parte veniva appeso un contrappeso e dall'altra un secchio che, calato nell'acqua e riempito, poteva essere rapidamente trasportato dove serviva. \nLa terra che il contadino coltivava non era mai sua, ma del faraone o di un ordine sacerdotale. Il periodo pi\u00f9 duro per il contadino era il momento della raccolta: doveva infatti lavorare sotto lo sguardo degli ispettori del Faraone, impegnati a determinare la quota di prodotto che gli sarebbe stata sottratta. Dopo la raccolta, si presentava lo scriba per definire l'ammontare delle tasse.\nCosmesi.\nLa cura del corpo era molto importante per gli antichi egizi, che utilizzavano creme, unguenti e profumi per ammorbidire e profumare la pelle. Le donne si schiarivano la pelle con un composto cremoso ricavato dalla biacca: una sostanza colorante disponibile in colori diversi, dalla pi\u00f9 pallida alla pi\u00f9 ambrata generalmente destinata alle labbra. Le donne, inoltre, evidenziavano il contorno degli occhi con il kohl nero o verde. Utilizzavano specchi e pinzette per la depilazione e attrezzi per la manicure.\nI profumi venivano estratti da fiori e fatti macerare. Tutte le essenze odorose venivano prodotte in laboratori e conservate in vasetti di pasta vetrosa.\nMedicina.\nI medici dell'antico Egitto erano molto numerosi, ed erano assistiti da paramedici di sesso maschile. \nIl benessere del corpo, secondo i medici, si doveva allo scorrimento dei liquidi del cuore nei vasi che lo attraversavano. Se uno di questi vasi si ostruiva si manifestava la malattia. \nLa polmonite e la tubercolosi erano tra le malattie pi\u00f9 diffuse a causa dell'inalazione di sabbia o di fumo dei focolari domestici. Le malattie parassitarie erano altrettanto comuni a causa della mancanza di igiene. \nGli attrezzi pi\u00f9 comuni di un medico erano pinze, coltelli e fili di sutura."}
{"id": "15340", "revid": "486946", "url": "https://it.wikipedia.org/wiki?curid=15340", "title": "Pernettia", "text": ""}
{"id": "15348", "revid": "1833487", "url": "https://it.wikipedia.org/wiki?curid=15348", "title": "Camillo Sbarbaro", "text": "Vissuto sempre in Liguria, terra da lui amata, si pose all'attenzione del mondo letterario con la raccolta \"Pianissimo\" del 1914 che gli permise un'intensa collaborazione con riviste tra cui \"La Voce\". Nelle sue poesie il disagio esistenziale \u00e8 sempre espresso con modalit\u00e0 pacate, sommesse; la sua lirica, scarna ed essenziale, descrisse con colori suggestivi i paesaggi liguri, richiamandosi alla tradizione pascoliana. Fu anche erborista e lichenologo di fama internazionale; le sue raccolte di licheni sono state acquistate ed esposte da numerosi musei.\nBiografia.\nCamillo (all'anagrafe Pietro) Sbarbaro nasce a Santa Margherita Ligure il 12 gennaio 1888. Il padre Carlo era ingegnere e architetto, figura molto amata dal poeta al quale dedicher\u00e0 due note poesie nella sua seconda raccolta di versi \"Pianissimo\".\nLa madre, Angiolina Bacigalupo, che era ammalata di tubercolosi, muore molto presto, nel 1893, e il piccolo Camillo e la sorellina Clelia verranno allevati dalla zia Maria detta Benedetta, tanto adorata dal poeta che le dedicher\u00e0 le poesie di \"Rimanenze\".\nNel 1894 la famiglia si trasferisce nella cittadina ligure di Varazze dove Camillo inizier\u00e0 le scuole elementari e in seguito il Ginnasio presso l'Istituto dei Salesiani. Nel 1904 avviene il trasferimento a Savona dove il giovane si iscrive al Liceo Gabriello Chiabrera e intanto conosce lo scrittore Remigio Zena, che, letti alcuni versi del giovinetto, ne incoraggia il proseguimento. Al Chiabrera avr\u00e0 come insegnante di filosofia Adelchi Baratono che lo arricchir\u00e0 intellettualmente e spiritualmente.\nNel 1908 consegue il diploma di licenza e nel 1910 trova lavoro presso l'industria siderurgica di Savona. Il suo esordio di poeta avviene nel 1911 con la raccolta \"Resine\". Nello stesso anno si trasferisce a Genova. Nel 1914 pubblica la raccolta di poesie \"Pianissimo\" e nello stesso anno si reca a Firenze dove ha modo di conoscere Ardengo Soffici, Giovanni Papini, Dino Campana, Ottone Rosai e altri artisti e letterati che facevano riferimento alla rivista \"La Voce\". La raccolta ottiene grande consenso e verr\u00e0 prontamente apprezzata da critici come Giovanni Boine ed Emilio Cecchi.\nQuando scoppia la grande guerra, Sbarbaro lascia l'impiego e si arruola come volontario nella Croce Rossa Italiana e nel febbraio del 1917 viene richiamato alle armi. A luglio parte per il fronte.\nScrive in questo periodo le prose di \"Trucioli\" che verranno pubblicate nel 1920 a Firenze da Vallecchi.\nNel 1919 la rivista \"Riviera Ligure\" gli dedica interamente il suo ultimo fascicolo. Durante l'estate rientra a Genova, frequenta con assiduit\u00e0 Pierangelo Baratono e il gruppo di intellettuali che fanno riferimento al poeta Ceccardo Roccatagliata Ceccardi.\nLasciato il lavoro si guadagna da vivere con le ripetizioni di greco e di latino appassionandosi sempre di pi\u00f9 alla botanica e dedicandosi alla raccolta e allo studio dei licheni, sua vera passione.\nConosce intanto Eugenio Montale, che per primo aveva recensito le prose di \"Trucioli\", e frequenta i pittori Adriano Grande, Fausto e Oscar Saccorotti, Paolo Rodocanachi e lo scultore Francesco Messina.\nNel 1921 inizia a collaborare alla \"Gazzetta di Genova\" con articoli sulla Liguria.\nNel 1927 accetta l'incarico di insegnamento per greco e latino presso l'Istituto Arecco di Genova dei padri Gesuiti, ma \u00e8 costretto ad abbandonare la cattedra perch\u00e9 non accetta di essere tesserato al Fascio. Esce intanto nel 1928 il volume \"Liquidazione\" che contiene alcune tra le prose scritte negli anni del dopoguerra.\nContinua lo studio e la raccolta appassionata sui licheni e in quello stesso anno vende a Stoccolma il suo primo erbario di muscinee.\nGli anni tra il 1928 e il 1933 Sbarbaro li trascorre compiendo numerosi viaggi all'estero e quando \u00e8 in patria frequenta assiduamente un gruppo di amici letterati e artisti che si riuniscono nella casa di Paolo e Lucia Rodocanachi ad Arenzano o nella casa degli amici Elena De Bosis e Leone Vivante a Solaia, nella campagna senese.\nNel 1933 Sbarbaro inizia la collaborazione alla \"Gazzetta del Popolo\" di Torino. Scrive intanto il nuovo libro \"Calcomanie\" che, a causa della censura, non potr\u00e0 vedere la luce se non nel 1940 in una ventina di copie dattiloscritte da distribuire agli amici.\nQuando il 9 febbraio del 1941 Genova viene colpita da bombardamento navale, il poeta si trasferisce a Spotorno con la zia e la sorella e vi rimane fino al 1945 dando inizio ad un'intensa attivit\u00e0 di traduttore di autori classici greci e francesi.\nNel 1945 ritorna a Genova ma nel 1951 si trasferisce definitivamente a Spotorno. \u00c8 di questi anni l'intensa collaborazione a numerose riviste come \"Officina\", \"Letteratura\", \"Itinerari\", \"Ausonia\", \"La Fiera Letteraria\", \"Il Mondo\". Nel 1949 vince il premio letterario Saint-Vincent e nel 1955 il premio Etna-Taormina. Sempre in questo anno pubblica l'opera \"Rimanenze\" che raccoglie le sue ultime poesie.\nGli ultimi anni di attivit\u00e0 letteraria saranno dedicati, dopo il volume dei \"Fuochi fatui\" (1956), ad esili raccolte di prose: \"Gocce\" (1963), \"Il \"Nostro\" e nuove Gocce\" (1964), \"Contagocce\" 1965), \"Bolle di sapone\" (1966), \"Vedute di Genova\" (1966), \"Quisquilie\" (1967).\nConosce nel 1961 Arrigo Bugiani e inizia la collaborazione ai \"Libretti di Mal'aria\".\nNel 1962 riceve dall'Accademia Nazionale dei Lincei il Premio Feltrinelli per la Letteratura.\nAggravatosi il suo stato di salute viene ricoverato all'Ospedale San Paolo di Savona dove muore il 31 ottobre 1967.\nPoetica.\nLa poetica di Sbarbaro, leopardiana ma dai toni crepuscolari, viene assimilata a quella di altri poeti liguri come Ceccardo Roccatagliata Ceccardi, Mario Novaro, Giovanni Boine ma, soprattutto, al Montale di \"Ossi di seppia\" (che a Sbarbaro dedic\u00f2 una sezione di questa raccolta).\nUgualmente Sbarbaro fu in grado di descrivere con leggere pennellate poetiche il paesaggio della sua terra, quella Liguria tanto amata dalla quale non volle mai staccarsi. Scrittore di controllatissima misura, scevro di ogni retorica ma capace di un'essenzialit\u00e0 e di una visionariet\u00e0 poetica scarna quanto profondamente suggestiva, Sbarbaro fu anche traduttore di importanti classici, da Eschilo a Sofocle, da Euripide ad Erodoto e Pitagora, ma anche di Moli\u00e8re, Stendhal, Balzac, Maupassant, Flaubert, Zola, Joris-Karl Huysmans.\nLa passione per la botanica.\nAppassionato di licheni, pubblic\u00f2 inoltre vari \"Contributi lichenologici\". La sua importante collezione di licheni \u00e8 stata da lui stesso donata al Museo di Storia Naturale di Genova. Molti campioni da lui raccolti e catalogati sono custoditi presso musei botanici e dipartimenti universitari europei e americani. Molto importante il suo contributo alla collezione del Field Museum di Chicago, negli USA. Delle 127 nuove specie descritte da Sbarbaro, una ventina porta il suo nome."}
{"id": "15354", "revid": "1318658", "url": "https://it.wikipedia.org/wiki?curid=15354", "title": "Letteratura dell'orrore", "text": "La letteratura dell'orrore, comunemente detta horror (calco dall'inglese), \u00e8 un genere che mira a suscitare nel lettore sentimenti di ribrezzo, di repulsione, di spavento o di raccapriccio. Tramite la commistione della realt\u00e0 quotidiana con elementi di carattere soprannaturale o surreale o tramite l'inserimento inatteso di circostanze non razionali, ipotizzando situazioni che destabilizzano le sicurezze acquisite nel lettore, vengono in questi instillate emozioni e sensazioni di paura.\nCaratteristiche salienti.\nUna narrazione si pu\u00f2 definire dell'orrore quando, agendo sulla fallacia delle percezioni sensoriali e sulle differenze soggettive della rappresentazione del reale, descrive possibili irruzioni di elementi irrazionali nella vita quotidiana e ne immagina le conseguenze, spesso connotate da reazioni violente e da sviluppi estremi, talora altamente drammatici e tragici.\nIl tipico racconto dell'orrore alimenta le paure ancestrali radicate nell'inconscio collettivo dell'essere umano, come quelle:\nSpesso l'autore del romanzo horror deforma, in modo a volte sensazionalistico e grottesco, le convinzioni presenti nelle fedi religiose, oppure enfatizza i contenuti emozionali e istintivi che si annidano nei rapporti sentimentali o nelle relazioni erotiche.\nAlle volte, pi\u00f9 banalmente, l'horror fa leva sulle comuni ossessioni e sulle fobie pi\u00f9 diffuse nella psiche umana, ed ottiene reazioni forti ed immediate facendo leva:\nL'orrore letterario trae origine dalle contrapposizioni violente dei rapporti umani, che vengono spinte ai limiti del paradosso, con percorsi e contenuti a tratti persino grotteschi ed ironici, e quindi in modo analogo, sia pure con maggiori estremismi, ai contenuti tipici del racconto tragico della classicit\u00e0. Proprio come le cosiddette \"tragedie dell'orrore\" della tradizione greca e shakespeariana, il romanzo horror ricava gran parte della sua attrattiva dall'effetto catartico che si genera spontaneamente nel lettore, dopo che questi \u00e8 stato messo brutalmente a confronto con le sensazioni pi\u00f9 forti ed estreme, tali da far apprezzare con sollievo il ritorno all'esistenza normale.\nAnalogamente alla letteratura poliziesca o gialla, la narrazione horror si serve spesso della tecnica della \"suspense\" per mezzo della quale, insinuando progressivamente dubbio o senso di attesa circa gli sviluppi narrativi, determina nel lettore l'ansiogena sensazione di temere e, al tempo stesso, trepidare per la sorte dei personaggi principali e per quelle che saranno le rivelazioni e gli sviluppi presenti nella conclusione del racconto.\nOggetto imprescindibile del racconto horror \u00e8 la presenza di elementi soprannaturali e/o inspiegabili, senza le quali il racconto, per quanto possa avvalersi di ambientazioni e situazioni tipiche dell'horror, oppure determinare effetti psicologici analoghi, non \u00e8 inscrivibile in questo genere, ma pu\u00f2 eventualmente rientrare nella letteratura gialla, thriller o noir.\nStoria.\nLe origini: il romanzo gotico.\nSebbene si trovino episodi di carattere precipuamente orrorifico in opere antichissime (tanto nei poemi epici, quanto negli scritti sacri), la letteratura a carattere orrorifico ha mosso i suoi primi passi significativi come genere autonomo solo con l'avvento del romanticismo e si \u00e8 alimentata del crescente gusto per il mistero, per il fantastico ed il soprannaturale, radicato soprattutto nei salotti degli intellettuali post-illuministici, quasi come speculazione sorta per reazione all'eccesso di sicurezza derivanti dalle sempre pi\u00f9 diffuse scoperte scientifiche.\nNell'alveo della cultura preromantica, a partire dagli anni settanta del Settecento, si svilupp\u00f2 in Inghilterra un particolare genere di narrazione, il romanzo gotico, caratterizzato da atmosfere e trame particolarmente oscure, misteriose e inquietanti, ambientate in castelli diroccati, abbazie isolate e luoghi solitari. I protagonisti erano quasi sempre giovani nobili e fanciulle vergini vessate da aguzzini diabolici, spesso appartenenti al clero, aiutati da banditi senza scrupoli. La componente sovrannaturale (la presenza di fantasmi e d\u00e8moni, lo scatenarsi di forze infernali ecc.) era quasi sempre al centro della narrazione, sebbene in alcuni casi essa venisse spiegata razionalmente alla fine del romanzo.\nIl capostipite del romanzo gotico \u00e8 \"Il Castello di Otranto\" (1764) di Horace Walpole (1717-1797), che pu\u00f2 essere considerato la prima vera storia di fantasmi (\"ghost story\") della letteratura moderna. Il romanzo \u00e8 ambientato a Otranto, in Puglia, all'epoca delle crociate, e narra una storia di dinastie e delitti miscelando realt\u00e0 e sovrannaturale. La seconda edizione del romanzo aveva come sottotitolo proprio \"A Gothic Story\" (\u201cUna storia gotica\u201d): il termine gotico, relativo alla corrente artistica riguardante le chiese tardo-medievali (XII-XVI secolo) nelle quali spesso erano ambientati i romanzi, pass\u00f2 da allora a definire il nuovo genere.\nAl romanzo di Walpole segu\u00ec, negli anni settanta e ottanta del secolo, un numero enorme di romanzi, la gran parte di scarso rilievo letterario e tra i quali \u00e8 doveroso ricordare soltanto \"Il vecchio barone inglese\" (1778) di Clara Reeve e \"Vathek\" (1785) di William Beckford.\nSoltanto con Ann Radcliffe (1764-1823) si arriv\u00f2 a degli esiti originali, che non fossero semplicemente delle copie pedisseque del romanzo di Walpole. I romanzi della scrittrice, infatti, presentano delle trame pi\u00f9 elaborate, un gusto pi\u00f9 raffinato per il mistero, la meraviglia e il terrore, e la tendenza a rimuovere il sovrannaturale. Dopo aver pubblicato tre romanzi minori (\"The Castle of Athlin and Dunbayne\", \"Romanzo siciliano\" e \"Il romanzo della foresta\"), la Radcliffe ottenne il suo maggior successo nel 1794, con la pubblicazione de \"I misteri di Udolpho\". Il romanzo narra la storia della giovane Emily St. Aubert e delle sue disavventure in castelli tenebrosi, vessata da un brigante italiano. Nel 1797 l'autrice pubblic\u00f2 un romanzo altrettanto noto, \"L'italiano, o il confessionale dei penitenti neri\", nel quale troviamo il personaggio dello scellerato padre Schedoni, sicuramente una delle figure pi\u00f9 riuscite della letteratura gotica (e non \u00e8 da escludere che il Manzoni si sia ispirato a lui nella creazione dei personaggi di Don Rodrigo e dell'Innominato).\nNella stesura de \"L'italiano\" la Radcliffe fu probabilmente influenzata da un altro celebre romanzo, pubblicato nel 1796, \"Il monaco\" di Matthew Gregory Lewis (1775-1818). La storia \u00e8 quella del monaco Ambrosio, una figura demoniaca, autore di spaventose nefandezze. L'opera ha un'importanza forse ancora maggiore rispetto ai romanzi della Radcliffe, sia perch\u00e9 in esso viene posto l'accento sull'orrore e sul macabro piuttosto che sul terrore e sul sublime, sia per l'attenzione rivolta alla sessualit\u00e0 e alle perversioni ad essa legate (lo stupro, l'incesto, ecc.). Esso presenta inoltre una forte componente sovrannaturale, che sar\u00e0 centrale in quasi tutta la narrativa dell'orrore.\nDagli anni novanta del Settecento in poi la letteratura gotica godette di molto successo in tutta Europa. Notevole fu il suo influsso (specie quello de \"Il monaco\") sulla narrativa del marchese de Sade, caratterizzata da situazioni erotiche al limite dell'assurdo, tanto che molti critici hanno classificato i suoi romanzi, o parte di essi (\"Justine o le disavventure della virt\u00f9\"), nel filone gotico. Lo scrittore francese, autore di romanzi libertini, ma incentrati perlopi\u00f9 su descrizioni di violenze sessuali e tortura, pu\u00f2 essere considerato uno dei precursori del filone horror basato sulla violenza estrema ed esplicita anzich\u00e9 sul soprannaturale e la paura vera e propria: il pi\u00f9 rappresentativo lavoro \u00e8 il romanzo incompiuto \"Le 120 giornate di Sodoma\" (circa 1785). \nMa dopo il romanzo di Lewis, la qualit\u00e0 e l'originalit\u00e0 andarono perdendosi gradualmente per scomparire ben presto del tutto. Una breve ripresa del genere (ma in realt\u00e0 si tratta gi\u00e0 di manifestazioni tardo-gotiche e romantiche) si ebbe nel triennio 1818-1820.\nNel 1818 venne pubblicato, infatti, il pi\u00f9 celebre di tutti i romanzi gotici, \"Frankenstein\" di Mary Shelley (1797-1851). Il romanzo, in realt\u00e0, andrebbe considerato un erede del gotico e un precursore della fantascienza, piuttosto che un'opera inserita interamente nel solco della tradizione di Walpole. La storia sfugge ai canoni del genere: non sono presenti castelli diroccati, fanciulle perseguitate da monaci diabolici e signorotti sadici o fantasmi. Nonostante ci\u00f2, vengono mantenute le atmosfere cupe, che in certe parti del romanzo assumono toni ancor pi\u00f9 lugubri. La storia di Victor Frankenstein e della sua Creatura rimane una delle pi\u00f9 suggestive della letteratura ottocentesca e certamente una delle pi\u00f9 influenti nel campo della letteratura dell'orrore. Mary Shelley pubblic\u00f2 anche alcuni racconti dai toni gotici, tra i quali ricordiamo \"Metamorfosi\", \"Il mortale immortale\" e \"Il malocchio\".\nNel 1819 John William Polidori (1795-1821) pubblic\u00f2 anonimo il racconto \"Il vampiro\", considerato il prototipo di tutta la letteratura vampiresca successiva. \u00c8 qui infatti che per la prima volta la figura del vampiro assume i tratti di un uomo aristocratico assetato di sangue, piuttosto che quelli di un demone folkloristico.\nIl 1820 \u00e8 l'anno di pubblicazione dell'ultimo romanzo inscrivibile nel genere gotico, \"Melmoth l'errante\" di Charles Robert Maturin (1782-1824). L'opera \u00e8 incentrata sul patto con il Diavolo compiuto dal giovane John Melmoth per guadagnare l'immortalit\u00e0.\nIn America il romanzo gotico non ebbe il successo riscosso in Inghilterra, ma ci\u00f2 non toglie che la letteratura americana annovera al suo interno un discreto numero di opere ad esso riconducibili. Di particolare rilevanza sono i romanzi di Charles Brockden Brown (1771-1810): \"Wieland, o La trasformazione\" (1798), \"Ormond, o Il testimonio segreto\" (1799), \"Arthur Mervyn; or, Memoirs of the Year 1793\" (1799-1800).\nVicine per tematiche al gotico sono le opere del tedesco Ernst Theodor Amadeus Hoffmann (1776-1822), che per\u00f2 si inserisce pi\u00f9 in generale nella corrente romantica. Il romanzo \"Gli elisir del diavolo\" (1815-16) e i \"Racconti notturni\" (1816-17), tra i quali spicca \"L'uomo della sabbia\", figurano ancora oggi tra le vette pi\u00f9 alte raggiunte dai tedeschi nel campo della letteratura gotica e horror.\nEdgar Allan Poe.\nLa figura di Edgar Allan Poe (Boston, 19 gennaio 1809 \u2013 Baltimora, 7 ottobre 1849) rappresenta l'anello di congiunzione tra il genere gotico e l'horror moderno. Lo scrittore americano, infatti, pu\u00f2 essere considerato il padre della letteratura dell'orrore: nei suoi racconti il terrore e l'orrore assumono altre forme, liberandosi dalle tipiche ambientazioni e personaggi del gotico.\nNon sono pi\u00f9 il fantasma, il castello diroccato e il malefico persecutore a caratterizzare il genere, ma un altro tipo di orrore declinato nelle sue varie espressioni. Cos\u00ec, l'orrore pu\u00f2 essere richiamato da elementi gotici, come il castello (\"La caduta della casa Usher\") e il fantasma/morto vivente (\"Ligeia\"), ma pu\u00f2 anche essere legato a tematiche del tutto diverse: la sepoltura da vivi (\"La sepoltura prematura\"), la doppia personalit\u00e0 (\"William Wilson\"), il mare (\"Manoscritto trovato in una bottiglia\", \"Una discesa nel Maelstr\u00f6m\"), la malattia (\"La maschera della morte rossa\"), il mesmerismo (\"Rivelazione mesmerica\", \"La verit\u00e0 sul caso di Mr. Valdemar\"), la tortura fisica e psicologica (\"Il pozzo e il pendolo\") e soprattutto la follia omicida (\"Il gatto nero\", \"Il cuore rivelatore\", \"Il barile di Amontillado\"). In Poe sono presenti \"in nuce\" tutti i temi che caratterizzeranno la narrativa dell'orrore fino ai nostri giorni, meno uno, quello dell'orrore cosmico dell'ignoto, che sar\u00e0 sviluppato da Hodgson, Machen e soprattutto da Lovecraft (sebbene un suo abbozzo possa essere riscontrato gi\u00e0 nelle ultime pagine dell'unico romanzo di Poe, \"Le avventure di Gordon Pym\"). Nella narrativa dell'autore americano il genere acquista non solo autonomia, ma anche e soprattutto dignit\u00e0 letteraria: le pagine evocative, macabre e poetiche di Poe rimangono ancora oggi tra le pi\u00f9 memorabili dell'intera letteratura ottocentesca.\nL'Ottocento durante e dopo Poe.\nL'Ottocento \u00e8 la prima epoca di vero sviluppo dell'horror, ormai codificato dalla narrativa di Poe. Alcune manifestazioni sono persino contemporanee alla produzione dello scrittore di Boston: ricordiamo i romanzi e racconti di Nathaniel Hawthorne (\"La casa dei sette abbaini\", \"Il fauno di marmo\", \"La figlia di Rappaccini\", \"Il giovane Goodman Brown\", \"L'esperimento del dottor Heidegger\" ecc.), Edward George Bulwer-Lytton (\"Zanoni\", \"La casa e il cervello\"), Thomas de Quincey (\"Suspiria de Profundis\"), Frederick Marryat (\"The Phantom Ship\"), Prosper M\u00e9rim\u00e9e (\"La venere d'Ille\", \"Mateo Falcone\"), Th\u00e9ophile Gautier (\"La morta innamorata\", \"Jettatura\", \"Il romanzo della mummia\", \"Arria Marcella\", \"Il piede di mummia\" ecc.).\nA partire dagli stessi anni si impone il genere della \"ghost story\", la storia di fantasmi, che ha i suoi prodromi nel romanzo gotico e nei racconti di Walter Scott (\"La novella di Willie il vagabondo\", \"Il racconto dello specchio misterioso\"), James Hogg (\"Spedizione all'inferno\", \"Il folletto delle torbiere nere\") e Washington Irving (\"La leggenda di Sleepy Hollow\", \"Rip van Winkle\") e che raggiunger\u00e0 livelli elevati nella narrativa di Charles Dickens (\"Il segnalatore\", \"Racconti di Natale\"), Wilkie Collins (\"La follia dei Monkton\", \"La donna del sogno\"), George Eliot (\"Il velo dissolto\"), Elizabeth Gaskell (\"La storia della vecchia nutrice\") e soprattutto nelle opere di Joseph Sheridan Le Fanu (1814-1873). Quest'ultimo rappresenta uno dei migliori autori horror dell'Ottocento; in particolare rimane celebre il suo romanzo breve \"Carmilla\" (1871), incentrato sulla figura dell'omonima vampira. Tra le altre sue opere si ricordano i racconti \"Il destino di Sir Robert Ardagh\" (1838), \"Il fantasma e il conciaossa\" (1838), \"Il pittore Schalken\" (1851), \"T\u00e8 verde\" (1869), \"Il fantasma della signora Crowl\" (1870), \"Il signor giudice di giustizia Harbottle\" (1872) e il romanzo post-gotico \"Lo Zio Silas\" (1864).\nNella letteratura americana uno dei pi\u00f9 degni eredi di Poe \u00e8 Fitz-James O'Brien (1826-1862), considerato uno dei padri della fantascienza e pi\u00f9 in generale del fantastico. Per quanto riguarda la letteratura del terrore, \u00e8 doveroso citare il tanto lodato \"Che cos'era? \" (1859) e \"L'artefice delle meraviglie\" (1859).\nSebbene la letteratura horror abbia il suo maggiore sviluppo nei paesi anglosassoni non bisogna mancare di citare i francesi Guy de Maupassant (1850-1893) e Auguste de Villiers de L'Isle-Adam (1838-1889). Il primo \u00e8 certamente pi\u00f9 rimarchevole, autore di racconti \u201cmacabri\u201d e \u201ccrudeli\u201d, tra i quali spiccano \"L'Horla\", \"La mano dello scorticato\", \"Il lupo\", \"Il tic\", \"La paura\", \"Lui? \". Il secondo \u00e8 autore di racconti in bilico tra la satira, l'orrore e la fantascienza, i \"Racconti crudeli\" (1883) e i \"Nuovi racconti crudeli\" (1888).\nDi particolare rilievo \u00e8 la figura dello scozzese Robert Louis Stevenson (1850-1884), che porta verso nuove direzioni la narrativa dell'orrore. In particolare riprende il tema del doppio nel suo celeberrimo romanzo \"Lo strano caso del dottor Jekyll e del signor Hyde\" (1886) e scrive racconti originali su svariate tematiche (\"Il trafugatore di salme\", \"Markheim\", \"Janet la Storta\", \"Olalla\", \"Il diavolo nella bottiglia\").\nUn autore poco noto per i suoi racconti dell'orrore e molto conosciuto invece per i suoi romanzi gialli \u00e8 Arthur Conan Doyle (1859-1930), l'inventore di Sherlock Holmes, che pur continuando a scrivere fino agli anni trenta del Novecento, \u00e8 per le tematiche trattate e le forme utilizzate uno scrittore pienamente fine-ottocentesco. Tra i suoi migliori racconti horror (spesso legati all'avventura e alla fantascienza) ricordiamo \"L'anello di Thoth\" (1890) e \"La mummia\" (1892), tra i primi dedicati alla figura della mummia, e \"Il racconto dell'americano\" (1879), \"La scure d'argento\" (1883), \"Il terrore delle altezze\" (1913).\nOscar Wilde (1854-1900) \u00e8 ricordato come uno dei pi\u00f9 grandi poeti e drammaturghi della storia della letteratura inglese, ma \u00e8 notissimo anche per il suo unico romanzo \"Il ritratto di Dorian Gray\" (1891), che pur non appartenendo al genere del terrore, presenta cos\u00ec tante caratteristiche a esso riconducibili (il doppio, il patto diabolico, il delitto) da entrare a pieno diritto nella narrativa horror.\nI grandi maestri.\n\u00c8 tra la fine dell'Ottocento e i primi decenni del Novecento che viene alla ribalta un nuovo gruppo di scrittori, estremamente eterogeneo, che ha contribuito in maniera sostanziale alla rivoluzione di temi e forme della narrativa horror.\nAmbrose Bierce (1842-1914) \u00e8 noto principalmente per aver combinato le situazioni inquietanti e spaventose dell'horror con una vena umoristico-satirica tipica di tutta la sua produzione (un tale connubio si pu\u00f2 riscontrare nella narrativa precedente soltanto in alcuni racconti di Poe e L'Isle-Adam). Tra i suoi migliori racconti si ricordano \"Accadde al ponte di Owl Creek\" (1891), \"Chickamauga\" (1891), \"Il segreto del burrone di Macarger\" (1893), \"La morte di Halpin Frayser\" (1893), \"La cosa maledetta\" (1898).\nCertamente pi\u00f9 rilevante \u00e8 l'irlandese Bram Stoker (1847-1912), che con il suo \"Dracula\" (1897) port\u00f2 in auge definitivamente la figura del vampiro. Ancora oggi il romanzo, intriso sia di atmosfere gotiche che di nuovi elementi psicologici, rimane insuperato nella sua tematica. Si pu\u00f2 dire che \u00e8 con Stoker che nasce il moderno romanzo horror: sino ad allora infatti la forma prediletta per l'horror era stata il racconto o al massimo il romanzo breve. Dagli inizi del Novecento in poi il romanzo inizi\u00f2 ad essere un degno sostituto del racconto e alla fine del secolo batt\u00e9 definitivamente la forma breve. Tra le altre opere dell'autore sono particolarmente degni di nota i romanzi \"Il gioiello delle sette stelle\" (1903), \"La dama del sudario\" (1909) e \"La tana del Verme Bianco\" (1911) e i racconti raccolti ne \"L'ospite di Dracula\" (1914).\nRobert William Chambers (1865-1933) \u00e8 uno dei pi\u00f9 noti scrittori americani del fantastico e dell'orrore. La sua fama \u00e8 dovuta principalmente alla raccolta \"Il Re Giallo\" (1895), nella quale sono inseriti alcuni tra i pi\u00f9 originali racconti dell'epoca (\"Il segno giallo\", \"L'aggiustareputazioni\", \"La Demoiselle d'Ys\", \"La maschera\"), che gi\u00e0 anticipano situazioni tipiche della narrativa lovecraftiana, come il tema del libro maledetto.\nHenry James (1843-1916) e Montague Rhodes James (1862-1936) sono gli autori con i quali la \u201cghost story\u201d classica raggiunge il suo apice letterario. Il primo \u00e8 autore, oltre che di numerosissimi romanzi e racconti realistici, di una ventina di racconti di fantasmi. Tra questi, il migliore \u00e8 certamente il romanzo breve \"Il giro di vite\" (1898), considerato un capolavoro all'interno del genere. Del secondo si ricordano i circa trenta racconti raccolti in \"The Collected Ghost Stories of M. R. James\" (1931), tra i quali spiccano \"Il conte Magnus\", \"\u00abFischia e verr\u00f2 da te, ragazzo mio\u00bb\", \"Il tesoro dell'abate Thomas\", \"L'album del Canonico Alberico\". Tra gli altri autori di \u201cghost stories\u201d e racconti vampireschi del periodo, hanno un certo rilievo Walter de la Mare (\"La zia di Seaton\", \"Il rinchiuso\", \"Dall'abisso\"), Edith Wharton (\"Dopo\", \"Ognissanti\", \"Gli occhi\"), E. F. Benson (\"La stanza della torre\", \"La signora Amworth\"), Oliver Onions (\"Il volto dipinto\", \"La bella adescatrice\", \"La corda fra le travi\"), Francis Marion Crawford (\"La cuccetta superiore\", \"Il sangue della vita\"), Mary Wilkins Freeman (\"Il lotto vuoto\", \"Il vento nel cespuglio di rose\", \"Luella Miller\").\nL'austriaco Gustav Meyrink (1868-1932) rappresenta una delle poche voci non anglosassoni nel campo della letteratura soprannaturale degli inizi del Novecento. Noto per i suoi numerosi romanzi dalle tinte esoteriche e mistiche, la sua opera pi\u00f9 nota \u00e8 certamente \"Il Golem\" (1915). Di un certo rilievo rimangono anche alcuni suoi racconti, come \"La morte violetta\" (1902), \"Le piante del dottor Cinderella\" (1905) e \"L'albino\" (1908).\nAlgernon Blackwood (1869-1951) \u00e8 uno degli autori pi\u00f9 singolari nel panorama della letteratura horror ed \u00e8 considerato anche un precursore del fantasy. I suoi racconti d'atmosfera, basati sulla meraviglia e sul sottile terrore, si distinguono dalle altre produzioni del tempo per la cura attentissima verso il processo narrativo e l'effetto. Il suo racconto pi\u00f9 noto \u00e8 \"I salici\" (1907), considerato uno dei migliori racconti soprannaturali di tutti i tempi, ma degno di menzione \u00e8 anche \"Il Wendigo\" (1910). Egli \u00e8 noto altres\u00ec per aver dato inizio al sottogenere dell'\u201cinvestigatore dell'occulto\u201d, con i romanzi brevi e i racconti dedicati al detective John Silence.\nIl gallese Arthur Machen (1863-1947) e l'inglese William Hope Hodgson (1877-1918) sono probabilmente le due figure pi\u00f9 importanti della narrativa horror prima di Lovecraft. Essi infatti furono i primi ad approcciarsi ad una visione cosmica dell'orrore, inserendovi elementi mitico-fantastici (Machen) e fantascientifici (Hodgson), creature mostruose non classificabili nei vecchi \u201ctipi\u201d del vampiro, del fantasma, del licantropo ecc. L'opera pi\u00f9 nota di Machen \u00e8 certamente il romanzo breve \"Il grande dio Pan\" (1894), definito da Stephen King \u201cprobabilmente la migliore storia horror in lingua inglese\u201d. Tra le altre si citano \"I tre impostori\" (1895), \"Il Popolo Bianco\" (1904) e \"Il terrore\" (1917). Il capolavoro di Hodgson \u00e8 invece \"La casa sull'abisso\" (1908), che per la prima volta offre una visione dell'orrore chiaramente cosmica e che fu fonte d'ispirazione primaria per Lovecraft. Gran parte delle sue altre opere \u00e8 dedicata agli orrori marini (i romanzi \"I pirati fantasma\", \"Naufragio nell'ignoto\" e moltissimi racconti). Non si possono trascurare, infine, i suoi racconti su Carnacki, investigatore dell'occulto, e il romanzo \"La terra dell'eterna notte\" (1912), uno dei primi connubi di horror, fantasy e fantascienza.\nImportante per la storia dell'horror, ma ancor di pi\u00f9 per quella del fantasy \u00e8 Lord Dunsany (1878-1957), la cui produzione ebbe sicuramente influssi sulla narrativa di J. R. R. Tolkien. Autore di numerosissimi racconti e drammi teatrali (si ricordano in particolare \"Gli dei di Pegana\", \"Il libro delle meraviglie\" e \"La maledizione della veggente\"), le sue opere possono essere catalogate in quello che oggi viene definito dark fantasy: esse infatti presentano caratteristiche riconducibili sia al genere del meraviglioso che a quello horror. Peculiarit\u00e0 saliente delle sue opere \u00e8 l'importanza rivestita dal sogno, che ha il potere di portare l'uomo in territori fantastici e mitici.\nAltri scrittori della fine dell'Ottocento e dell'inizio del Novecento degni di nota per i loro romanzi e racconti del terrore sono M. P. Shiel (\"La nube purpurea\", \"Xelucha\"), Gaston Leroux (\"Una storia terribile\", \"Il museo delle cere\"), Saki (\"Sredni Vashtar\", \"Gli intrusi\", \"Gabriel-Ernest\"), W. W. Jacobs (\"La zampa di scimmia\"). Leggermente posteriore, ma legato alla tradizione del fantastico di inizio Novecento, \u00e8 il belga Jean Ray (1887-1964), autore del celebre \"Malpertuis\" (1943).\nH. P. Lovecraft.\nHoward Phillips Lovecraft (Providence, 20 agosto 1890 \u2013 Providence, 15 marzo 1937) \u00e8 certamente la figura chiave della letteratura dell'orrore moderna. Senza considerare la sua opera, non si potrebbe comprendere la seconda fortunatissima fase dell'horror, che va dai primi decenni del Novecento ad oggi. Intorno al 1910-1920, la spinta originale del macabro, del fantasma e vampiro ecc. (in poche parole dell'horror classico), era finita: i due James e Stoker l'avevano oramai portata a livelli che sarebbero stati raggiunti nuovamente soltanto negli anni cinquanta, con la ripresa della \u201cghost story\u201d. Alcuni autori erano stati portati dunque a percorrere nuove strade all'interno del variegato mondo del racconto del terrore: situazioni fantascientifiche (Hodgson), creature mitico-mostruose (Machen), libri maledetti (Chambers), mondi onirici (Lord Dunsany). Ma fu solo con Lovecraft che tutti questi elementi trovarono una sintesi originale ed energica, tanto che si \u00e8 arrivati a parlare di lui come del \u201cCopernico della letteratura dell'orrore\u201d: egli, infatti, ebbe lo straordinario merito di spostare l'attenzione dalla Terra al cosmo (con qualche anticipazione in Hodgson, come abbiamo visto) e dalla paura della morte alla paura dell'ignoto (e qui i precedenti risiedono principalmente in Machen). Se gli scrittori della generazione a cavallo tra fine Ottocento e inizio Novecento avevano per la prima volta affrontato (perlopi\u00f9 in maniera velata) le terre sconosciute dell'ignoto e del cosmico, fu solo con il \u201csolitario di Providence\u201d (che tra l'altro ammise sempre di essere debitore nei confronti di quegli autori, oltre che ovviamente nei confronti di Poe, considerato maestro assoluto) che si comp\u00ec il definitivo sovvertimento.\nLa narrativa di Lovecraft pu\u00f2 essere suddivisa in tre grandi categorie (si badi che si tratta di una divisione di comodo, poich\u00e9 spesso i suoi racconti presentano caratteristiche riconducibili a pi\u00f9 di una categoria): le storie dell'orrore puro, il Ciclo dei Sogni e il Ciclo di Cthulhu (o Miti di Cthulhu).\nNelle prime, prodotte maggiormente all'inizio della sua attivit\u00e0 (1917-1925 ca.) ma anche successivamente, \u00e8 evidente il modello di Poe e di tutti i grandi classici dell'orrore macabro. Esse tuttavia sono gi\u00e0 estremamente rappresentative della poetica lovecraftiana, che abbandona del tutto vampiri, licantropi e castelli diroccati: spesso l'orrore \u00e8 evocato da situazioni gi\u00e0 note (il fantasma, il sepolcro, la resurrezione dei morti, gli orrori marini, la casa maledetta ecc.), ma \u00e8 poi estrinsecato in maniera del tutto originale (si vedano \"La tomba\", \"Il tempio\", \"Herbert West, rianimatore\", \"La casa evitata\", \"Nella cripta\"). Catalogabili nella prima tipologia, ma gi\u00e0 caratterizzate da situazioni e riferimenti originali che le proiettano verso il Ciclo di Cthulhu, sono alcuni tra i capolavori di Lovecraft: \"La musica di Erich Zann\" (1922), \"I ratti nei muri\" (1924), \"L'estraneo\" (1926), \"L'orrore a Red Hook\" (1927), \"Il modello di Pickman\" (1927).\nIl Ciclo dei Sogni \u00e8 invece un insieme di racconti fantasy, prodotti intorno agli anni 1919-1922 e debolmente connessi tra di loro, ispirati chiaramente all'opera di Lord Dunsany. Di tutta la produzione lovecraftiana, essi rimangono quelli meno significativi, specie in relazione al genere horror. Di particolare rilievo rimane per\u00f2 la saga di Randolph Carter, della quale fa parte il romanzo breve fantasy \"La ricerca onirica dello sconosciuto Kadath\" (scritto 1926-27, pubblicato postumo nel 1943), fortemente collegato ai Miti di Cthulhu.\nIl pi\u00f9 grande contributo di Lovecraft alla narrativa dell'orrore \u00e8 rappresentato dalla ventina di romanzi e racconti brevi, scritti tra la seconda met\u00e0 degli anni venti e la morte, ai quali successivamente \u00e8 stato dato il titolo collettivo di Ciclo di Cthulhu. Queste storie sono quasi sempre caratterizzate dall'incontro casuale di sventurati uomini con terribili realt\u00e0 aliene, che li porteranno alla follia o alla morte, e mostrano un'evidente vena pessimistica (orrore cosmico). Il ciclo prende il nome da Cthulhu, una delle divinit\u00e0 mostruose che abitano il pantheon lovecraftiano, ed \u00e8 caratterizzato principalmente da un'originalissima fusione di horror, fantasy e fantascienza, che raggiunge il suo apice in opere quali \"Il richiamo di Cthulhu\" (1928), \"Il caso di Charles Dexter Ward\" (scritto nel 1927, pubblicato postumo nel 1943), \"Il colore venuto dallo spazio\" (1927), \"L'orrore di Dunwich\" (1929), \"Colui che sussurrava nelle tenebre\" (1931), \"L'ombra su Innsmouth\" (1936), \"Alle montagne della follia\" (1936), \"L'ombra venuta dal tempo\" (1936), \"L'abitatore del buio\" (1936).\nLe opere di Lovecraft stanno alla base di un filone della narrativa e della cinematografia horror (caratterizzato da mostri amorfi, libri maledetti, sette esoteriche e simili) che avr\u00e0 un estremo successo a partire dagli anni \u201850. Alcuni autori hanno dedicato romanzi, racconti e graphic novel ai Miti di Cthulhu (August Derleth, Clark Ashton Smith, Robert Bloch, Fritz Leiber, Ramsey Campbell, Stephen King, Brian Lumley, Neil Gaiman, Alan Moore ecc.), in altri l'influsso di Lovecraft \u00e8 meno evidente, ma comunque riconosciuto da loro stessi (scrittori come Clive Barker, Robert McCammon, Peter Straub, Caitl\u00edn R. Kiernan e registi quali John Carpenter e Guillermo del Toro). Per ulteriori informazioni, vedi Howard Phillips Lovecraft nella cultura di massa.\nLovecraft, infine, va ricordato quale uno dei primi studiosi critici della narrativa dell'orrore. Scrisse infatti un celebre saggio, \"L'orrore soprannaturale nella letteratura\" (1927, poi aggiornato negli anni seguenti), che pu\u00f2 essere considerato il primo studio dedicato all'argomento.\nLe riviste pulp e l'Arkham House.\nI racconti di Lovecraft vennero pubblicati principalmente sulle cosiddette riviste pulp e restano il meglio di ci\u00f2 che venne pubblicato su quelle pagine. Per la maggior parte, infatti, le storie pubblicate sulle pulp magazine tra gli anni \u201820 e \u201840 erano di scarso livello, stereotipiche e ripetitive. Ci\u00f2 non toglie per\u00f2 che esse abbiano ospitato alcuni valenti scrittori o lanciato altri che entrarono poi nella grande editoria.\nDopo Lovecraft, i pi\u00f9 grandi scrittori apparsi sulle riviste pulp sono certamente Clark Ashton Smith (1893-1961) e Robert Ervin Howard (1906-1936). Il primo fu autore di racconti prevalentemente fantasy e fantascientifici, spesso per\u00f2 contaminati con l'horror, riuniti poi in vari cicli (Hyperborea, Xiccarph, Averoigne ecc.), il migliore dei quali resta quello di Zothique (raccolto nel 1970 nell'antologia omonima). Il secondo invece \u00e8 la figura centrale dell'heroic fantasy moderno (grazie alla creazione del personaggio di Conan il Barbaro), ma anche autore di numerosi racconti dell'orrore di indubbia qualit\u00e0 (\"I figli della notte\", \"La cosa sul tetto\", \"L'orrore nel tumulo\", \"I colombi dell'inferno\" e altri). Anche le sue storie possono essere raggruppate in vari cicli (oltre a quello di Conan, il ciclo di Solomon Kane, quello di Faccia di Teschio, quello di Kirby Buchner ecc.). Entrambi gli autori furono corrispondenti di Lovecraft e scrissero dei racconti direttamente ispirati ai Miti di Cthulhu, tra i quali ricordiamo \"La vendetta dello stregone\" e \"Ubbo-Sathla\" di C.A. Smith e \"La pietra nera\" di R.E. Howard.\nTra gli altri autori abbastanza noti delle riviste pulp, ricordiamo Manly Wade Wellmann, Seabury Quinn, Henry S. Whitehead, Carl Jacobi, G. G. Pendarves. Su di esse apparvero anche i primi racconti di autori come Robert Bloch, Fritz Leiber, Ray Bradbury, che diventarono in seguito i nuovi maestri della narrativa dell'orrore.\nUn evento di una certa rilevanza all'interno del mondo horror fu la fondazione, da parte di August Derleth e Donald Wandrei, della Arkham House, una casa editrice dedicata a Lovecraft. Nel 1939, a due anni di distanza dalla morte dello scrittore di Providence, essa pubblic\u00f2 \"The Outsider and Others\", la prima raccolta di racconti di Lovecraft. Dagli anni quaranta essa inizi\u00f2 a pubblicare raccolte di racconti e romanzi di chiara ispirazione lovecraftiana, ma anche opere weird e horror di diverso conio. La casa editrice ha il pregio di aver reso noto H.P. Lovecraft (d'altra parte, per\u00f2, bisogna notare che fals\u00f2 la vera natura della sua opera, in quanto Derleth alter\u00f2 i Miti di Cthulhu sia tagliando parti dei racconti originali, sia stendendo nuovi racconti avulsi dal vero spirito della narrativa lovecraftiana), ma ancor di pi\u00f9 quello di aver pubblicato le prime opere di autori che sono stati poi centrali nella narrativa dell'orrore degli ultimi cinquant'anni (il gi\u00e0 citato Bloch, Ray Bradbury e Ramsey Campbell, solo per citarne alcuni).\nI nuovi maestri.\nGli anni quaranta-sessanta furono fondamentali nella codificazione del nuovo horror. Una parte fondamentale fu ricoperta, come abbiamo detto, dalla narrativa lovecraftiana e dalla sua pubblicizzazione ad opera della Arkham House. Ma questi furono anche gli anni della sperimentazione ad opera di un gruppo di scrittori non particolarmente vasto, che pur avendo ben presenti sia la narrativa classica dell'orrore sia le storie di Lovecraft (tranne in alcuni casi, come vedremo), approdarono a produzioni originali. Perlopi\u00f9 si tratta di autori attivi non solo nel campo dell'horror, ma anche in quelli della fantascienza e del fantasy.\nFritz Leiber (1910-1992) \u00e8 stato un celebre scrittore americano, noto principalmente per i suoi romanzi fantascientifici e fantasy, ma autore anche di racconti horror. Fortemente influenzato da Lovecraft, egli raggiunse ben presto una sua originale voce narrativa, che ha dato origine a veri e propri capolavori della narrativa breve del terrore (\"Fantasma di fumo\", \"La ragazza dagli occhi famelici\", \"Ali nere\"). Il suo principale merito \u00e8 quello di aver inserito la storia dell'orrore e fantasy nelle ambientazioni urbane, intuizione che avr\u00e0 estremo successo nella narrativa seguente. Ma la narrativa di Leiber non si limita al racconto breve. Nel 1943 pubblic\u00f2 \"Ombre del male\", uno dei primi dark fantasy della storia della letteratura, e nel 1977 concluse in grande stile la sua carriera di romanziere con \"Nostra Signora delle Tenebre\", considerato da molti il suo capolavoro, sicuramente uno dei migliori romanzi fantasy e horror dell'ultimo cinquantennio. Nel 1987 fu il primo, insieme a Frank Belknap Long e Clifford D. Simak, a venir insignito del premio Bram Stoker alla carriera. Nel 1997, dopo la sua morte, \u00e8 stato ritrovato e pubblicato un interessante romanzo giovanile lovecraftiano, \"L'esperimento di Daniel Kesserich\".\nIn direzioni diverse si mosse la narrativa breve di Robert Aickman (1914-1981), caratterizzata da una prosa raffinata e da situazioni sottilmente inquietanti. La sua produzione \u00e8 stata definita da Peter Straub \u201cpsicologica, persino psicoanalitica\u201d e include capolavori come \"L'ultimo rintocco\" (1955), \"Pi\u00f9 forte di noi\" (1966), \"Le spade\" (1969) e \"L'ospizio\" (1975).\nCi fu un altro autore, o meglio un'autrice, che assurse al ruolo di maestra del sovrannaturale e dell'horror psicologico, pur ignorando molto probabilmente del tutto la lezione di H. P. Lovecraft. Si parla ovviamente di Shirley Jackson (1916-1965), la cui importanza letteraria va al di l\u00e0 del genere analizzato. Quasi tutti coloro che si avventurarono nel territorio dell'horror tradizionale finirono per produrre delle semplici copie dei classici (con qualche eccezione, come Aickman): la Jackson riusc\u00ec invece a produrre delle opere di straordinario livello e originalit\u00e0. Il suo talento narrativo apparve palese gi\u00e0 nel racconto \"La lotteria\", pubblicato nel 1948 e considerato uno dei capolavori della narrativa breve horror, e nel romanzo psicologico \"Lizzie\" (1954), ma raggiunse il suo apice ne \"L'incubo di Hill House\" (1959), che contende a \"Il giro di vite\" di Henry James e ai migliori racconti di M. R. James la palma di migliore \u201cghost story\u201d di sempre. L'autrice pubblic\u00f2 nel 1962 il suo ultimo romanzo, \"Abbiamo sempre vissuto nel castello\", un horror non sovrannaturale.\nRobert Bloch (1917-1994) \u00e8 stato uno dei pilastri dell'horror psicologico contemporaneo. Dopo aver iniziato la sua carriera con la pubblicazione di un'antologia di racconti lovecraftiani precedentemente pubblicati su Weird Tales, \"Colui che apre la via\" (1945, Arkham House), si dedic\u00f2 alla narrativa dell'orrore e in particolare all'horror-thriller incentrato su serial killer psicopatici. Il suo primo romanzo, \"La sciarpa\" (1947), \u00e8 gi\u00e0 un autentico capolavoro del genere, ma il suo pi\u00f9 gran successo \u00e8 sicuramente \"Psycho\" (1959), dal quale Alfred Hitchcock trasse l'omonima trasposizione cinematografica. Al filone dell'horror psicologico appartengono anche molti romanzi degli anni seguenti (\"Il regno della notte\", \"Gotico americano\", \"Jack lo Squartatore\") e alcuni racconti (il pi\u00f9 celebre dei quali \u00e8 \"Sinceramente tuo, Jack lo Squartatore\", nel quale la storia criminale \u00e8 unita al sovrannaturale), ma Bloch si dedic\u00f2 a tutti i sottogeneri dell'horror, firmando opere lovecraftiane (\"L'ira di Cthulhu\"), ghost stories (\"L'incubo di Lori\") ecc. Vinse un Premio Bram Stoker alla raccolta narrativa (\"The Early Fears\"), un Premio Bram Stoker al racconto lungo (\"The Scent of Vinegar\"), un Premio Bram Stoker al saggio (\"Once Around the Bloch\") e, nel 1989, il premio Bram Stoker alla carriera.\nRay Bradbury (1920-2012) \u00e8 certamente il pi\u00f9 noto, dopo Asimov, degli autori di fantascienza degli anni cinquanta (celebri i suoi \"Cronache marziane\" e \"Fahrenheit 451\"), ma \u00e8 stato anche un valentissimo scrittore dell'orrore. Prediligendo la forma del racconto, ha prodotto un numero smisurato di brevi storie, riunite in varie raccolte, tra le quali si ricorda \"Paese d'ottobre\" (1955). Del 1962 \u00e8 il romanzo \"Il popolo dell'autunno\", un interessante romanzo breve fantasy-horror, considerato un piccolo capolavoro. Vinse un Premio Bram Stoker alla raccolta narrativa (\"Tangerine\") e nel 1988, insieme a Ronald Chetwynd-Hayes, il premio Bram Stoker alla carriera.\nRichard Matheson (1926-2013) \u00e8 lo scrittore centrale nel campo dell'horror popolare degli anni cinquanta e '60. Iniziata la carriera sulle pagine delle riviste pulp, scrisse agli inizi degli anni cinquanta due romanzi noir e venne lanciato definitivamente da \"Io sono leggenda\" (1954), un noto romanzo apocalittico che impiega in maniera del tutto originale la figura del vampiro e che apre nello stesso tempo la strada al filone degli zombie. Seguono altri romanzi, come \"Tre millimetri al giorno\" (1956), al confine con la fantascienza, \"Io sono Helen Driscoll\" (1958), una \u201cghost story\u201d reinventata, \"La casa d'inferno\" (1971), sul tema della casa maledetta. Ancor pi\u00f9 originali sono i suoi racconti, raccolti poi nelle antologie \"Shock 1\" (1961), \"Shock 2\" (1964), \"Shock 3\" (1966), \"Shock 4\" (1970), \"Incubo a seimila metri\" (2004), \"Duel e altri racconti\" (2005). Vinse un Premio Bram Stoker alla raccolta narrativa (\"Richard Matheson: Collected Stories\") e nel 1990, insieme a Hugh B. Cave, il premio Bram Stoker alla carriera.\nGli anni esaminati furono abbastanza densi di narrativa horror, scritti perlopi\u00f9 da autori di fantascienza, tra i quali basti menzionare Theodore Sturgeon (\"La cosa\", \"Killdozer!\", \"Qualche goccia del tuo sangue\"), Jack Williamson (\"Il figlio della notte\"), Harlan Ellison (\"Non ho bocca, e devo urlare\"), Charles Beaumont (\"The Hunger and Other Stories\", \"Yonder\"), Philip K. Dick (\"Qualcosa per noi temponauti\"), Thomas Disch (\"Scarafaggi\", \"La costa asiatica\", \"Il taumaturgo\"), Colin Wilson (\"I parassiti della mente\", \"I vampiri dello spazio\").\nIl boom.\nDopo l'apparire di autori quali Robert Bloch e Richard Matheson, l'horror si svilupp\u00f2 in maniera straordinaria, ritornando per\u00f2, dopo i fantascientifici anni \u201850 e \u201860, a situazioni pi\u00f9 tradizionali. Oltre ai grandi scrittori dei decenni precedenti, furono essenzialmente tre gli autori artefici di quello che \u00e8 noto come \u201cboom\u201d dell'horror. Furono loro infatti a rilanciare il \u201cbrand\u201d, ad attirare un pubblico molto pi\u00f9 vasto ed eterogeneo rispetto a quello delle riviste pulp e a permettere negli anni seguenti un enorme dilagare di narrativa horror (di qualit\u00e0 oscillante).\nIl primo di questi autori \u00e8 Ira Levin (1929-2007), che nel 1967 pubblic\u00f2 un celebre romanzo, \"Rosemary's Baby\", che port\u00f2 alla ribalta il tema della possessione demoniaca e degli influssi satanici (gi\u00e0 riscontrabile in alcuni romanzi di bassa lega pubblicati da Dennis Wheatley nei decenni precedenti e in un interessante romanzo di Ray Russell del 1963, \"I due esorcisti\"). L'omonima trasposizione cinematografica di Roman Pola\u0144ski \u00e8 forse pi\u00f9 nota del romanzo stesso. Nel 1996 fu insignito, insieme a F.J. Ackerman, del Premio Bram Stoker alla carriera.\nAncor pi\u00f9 centrale per l'horror di stampo demoniaco fu William Peter Blatty (1928-2017), autore del celebre romanzo \"L'esorcista\" (1971), che narra della possessione demoniaca della giovanissima Regan MacNeil da parte di un demone. Ancora una volta il film da esso tratto, prodotto e sceneggiato dallo stesso Blatty, \u00e8 pi\u00f9 conosciuto del romanzo stesso. Nel 1997 vinse, insieme a Jack Williamson, il Premio Bram Stoker alla carriera.\nRicordiamo infine l'attore e scrittore Tom Tryon (1926-1991), autore de \"L'altro\" (1971) e de \"La festa del raccolto\" (1973), che, insieme alle due opere citate in precedenza, sono i primi lavori di horror ad inserirsi nel solco della narrativa popolare. Senza di loro \u00e8 impossibile comprendere il successo di autori successivi come Stephen King, James Herbert, Clive Barker e altri.\nStephen King.\nNegli anni settanta, dopo l'\u201caccensione della miccia\u201d da parte di romanzi come \"Rosemary's Baby\", \"L'esorcista\" e \"L'altro\", uno sterminato numero di autori inizi\u00f2 a pubblicare romanzi dell'orrore. Il racconto breve, al contrario, sub\u00ec una sorta di deflazione, che lo ha portato quasi a scomparire ai nostri giorni. Dopo la breve epoca del romanzo gotico, era stata la narrativa breve a rappresentare il mezzo privilegiato dell'horror, per oltre un secolo e mezzo: ora vi era un ritorno alla forma lunga, pi\u00f9 adatta al mercato.\nDi tutti gli autori lanciati in quegli anni, il pi\u00f9 conosciuto \u00e8 certamente Stephen King (Portland, 21 settembre 1947\u00a0\u2013vivente), che ha superato i confini dell'horror ed \u00e8 in breve diventato uno degli autori americani pi\u00f9 popolari al mondo. Dalla pubblicazione di \"Carrie\" nel 1974, i suoi bestseller sono stati sempre tra i romanzi pi\u00f9 letti dal pubblico. Certamente King \u00e8 uno dei pi\u00f9 straordinari narratori dell'ultimo cinquantennio: la sua prosa priva di fronzoli si inserisce nel solco della grande narrativa americana realistica (sebbene i giudizi dei critici sulla sua scrittura siano molto eterogenei). Cos\u00ec non \u00e8 per le tematiche da lui trattate, che sono quasi sempre fantastiche.\nCon King l'horror raggiunge il suo massimo splendore popolare. Nei suoi romanzi sono trattati i pi\u00f9 svariati temi della narrativa dell'orrore: il vampiro (\"Le notti di Salem\"), il morto vivente (\"Pet Sematary\"), la presenza (\"Mucchio d'ossa\"), il licantropo (\"Unico indizio la luna piena\"), i poteri misteriosi e terribili (\"Carrie\", \"La zona morta\", \"L'incendiaria\"), la macchina infernale (\"Christine\", \"Buick 8\"), l'animale impazzito (\"Cujo\"), lo psicopatico (\"Misery\"), il doppio (\"La met\u00e0 oscura\"), la creatura extraterrestre (\"Le creature del buio\", \"L'acchiappasogni\"), i miti lovecraftiani (\"Revival\") e molti altri. Ha scritto anche romanzi di diverso genere, catalogabili nel thriller (\"Colorado Kid\"), nell'hard boiled (\"Mr. Mercedes\", \"Chi perde paga\", \"Fine turno\"), nel fantasy (\"Il talismano\", \"Gli occhi del drago\"), nella fantascienza (\"The Dome\", \"22/11/'63\"), nella distopia (\"La lunga marcia\", \"L'uomo in fuga\") e nel drammatico/fantastico (\"Il miglio verde\"). Si ricordano inoltre i romanzi dedicati alle donne e alla violenza domestica (\"Il gioco di Gerald\", \"Dolores Claiborne\", \"Rose Madder\", \"La storia di Lisey\").\nEgli raggiunge il suo massimo letterario sostanzialmente in tre romanzi: \"Shining\" (1977), che \u00e8 uno dei pi\u00f9 bei libri sul tema della casa maledetta, \"L'ombra dello scorpione\" (1978, poi ripubblicato nel 1990 nell'edizione completa), un dark fantasy post-apocalittico di dimensioni epiche, e soprattutto \"IT\" (1986), la storia di un gruppo di ragazzini (e poi adulti) e del loro scontro con l'omonima creatura. Quest'ultimo romanzo in particolare, rappresenta la \"summa\" dei temi della letteratura kinghiana.\nI romanzi di King sono caratterizzati da una straordinaria abilit\u00e0 nel tratteggiare i personaggi, la loro psicologia e le loro situazioni familiari e sociali, e da una certa tendenza a riunificare le varie storie in un unico universo fantastico, grazie a numerosissime citazioni e rimandi interni. Ci\u00f2 avviene soprattutto con la saga fantasy/horror/fantascientifica \"La torre nera\" (1982-2012), che rappresenta, per sua stessa ammissione, \u201cla madre di tutte le mie storie\u201d, ricollegandosi direttamente o indirettamente, con situazioni e personaggi, a gran parte della sua narrativa (principalmente a \"Le notti di Salem\", \"L'ombra dello scorpione\", \"Gli occhi del drago\", \"It\", \"Insomnia\" e \"La casa del buio\").\nL'autore americano ha anche il merito di non aver abbandonato la forma del racconto e del romanzo breve, nella quale si destreggia sempre con abilit\u00e0. Di particolare qualit\u00e0 rimangono le sue prime raccolte di racconti, \"A volte ritornano\" (1978) e \"Scheletri\" (1985), e le sue prime raccolte di romanzi brevi, \"Stagioni diverse\" (1982) e \"Quattro dopo mezzanotte\" (1990). Tra quelle pi\u00f9 recenti si segnala la pluripremiata \"Notte buia, niente stelle\" (2010).\nStephen King ha vinto tredici Premi Bram Stoker: sei al romanzo (\"Misery\", \"Il miglio verde\", \"Mucchio d'ossa\", \"La storia di Lisey\", \"Duma Key\", \"Doctor Sleep\"), tre alla raccolta narrativa (\"Quattro dopo mezzanotte\", \"Al crepuscolo\", \"Notte buia, niente stelle\"), uno al racconto lungo (\"Pranzo al \"Gotham Cafe\"\"), uno al racconto (\"Herman Wouk \u00e8 ancora vivo\"), uno al saggio (\"\") e quello alla carriera nel 2002.\nL'horror contemporaneo britannico.\nNegli anni settanta, in parallelo al successo del giovane Stephen King, si sviluppa il successo di altri scrittori dell'orrore, soprattutto nel Regno Unito e in America.\nIl pi\u00f9 grande degli scrittori horror britannici contemporanei \u00e8 certamente Ramsey Campbell (1946-vivente), che a detta del critico S.T. Joshi \"pu\u00f2 essere considerato insieme a Poe, Lovecraft, Blackwood e Dunsany uno dei pi\u00f9 grandi scrittori weird della storia della letteratura\". Iniziata la carriera con la pubblicazione di una raccolta di racconti lovecraftiani, \"The Inhabitants of the Lake and Less Welcome Tenants\" (Arkham House, 1964), raggiunge il successo e l'autonomia letteraria con la raccolta di racconti \"Demons by Daylight\" (Arkham House, 1973) e con il suo primo romanzo, \"La bambola che divor\u00f2 sua madre\" (1976), che rimane ancora oggi tra le sue opere migliori. Tra gli altri suoi capolavori si ricordano i romanzi \"La faccia che deve morire\" (1979, ripubblicato incensurato nel 1983), incentrato su un serial killer psicopatico, \"Luna affamata\" (1986), una storia di druidi e presenze malefiche, \"La casa a Nazareth Hill\" (1996), che contende a \"L'incubo di Hill House\" e a \"Shining\" il titolo di migliore romanzo sul tema della casa maledetta, e \"The Grin of the Dark\" (2007), le raccolte di racconti \"Il sesso della morte\" (1987) e \"Incubi &amp; Risvegli\" (1991) e il romanzo breve \"L'ultima rivelazione di Gla'aki\" (2013), che segna il suo ritorno alle tematiche lovecraftiane. Le sue opere sono caratterizzate da una prosa elevata e da uno straordinario gusto per l'atmosfera, che le rendono stilisticamente superiori alle opere di tutti gli altri autori degli ultimi anni. Ha vinto un Premio Bram Stoker alla raccolta narrativa (\"Alone with the Horrors: The Great Short Fiction of Ramsey Campbell 1961-1991\"), un Premio Bram Stoker al saggio (\"Ramsey Campbell Probably: Essays on Horror and Sundry Fantasies\") e il Premio Bram Stoker alla carriera, insieme a Roger Corman, nel 1998.\nL'altro grande maestro della narrativa horror contemporanea nel Regno Unito \u00e8 lo scrittore, regista e artista Clive Barker (1952-vivente), vicino per temi e forme al movimento splatterpunk, caratterizzato da scene crude ed esplicite. A differenza che in altri scrittori, per\u00f2, in Barker tale crudezza assume un velo poetico, che rende le sue storie le migliori nel panorama dell'horror internazionale. I suoi capolavori rimangono i sei \"Libri di sangue\" (1984-85, pubblicati in Italia con i titoli \"Infernalia\", \"Ectoplasm\", \"Sudario\", \"Creature\", \"Visions\", \"Monsters\"), che contengono eccezionali racconti horror sovrannaturali e psicologici, i romanzi \"Gioco dannato\" (1985) e \"Cabal\" (1988) e il romanzo breve \"Schiavi dell'inferno\" (1986), da cui egli stesso ha tratto il film cult \"Hellraiser\" (1987). Le opere successive sono perlopi\u00f9 ascrivibili al genere fantasy e sono di livello inferiore alle precedenti (con qualche eccezione: rimangono molto interessanti \"Il mondo in un tappeto\", \"Apocalypse\", \"Imagica\", \"La casa delle vacanze\" e la serie di \"Abarat\"). Negli ultimi anni \u00e8 ritornato all'horror con \"Jakabok. Il demone del libro\" (2007) e \"Vangeli di sangue\" (2015). Ha vinto un Premio Bram Stoker per il miglior romanzo per ragazzi (\"Abarat. Giorni di magia, notti di guerra\") e il Premio Bram Stoker alla carriera nel 2012.\nTra gli altri autori britannici si ricordano Angela Carter (\"La camera di sangue\"), James Herbert (\"I topi\", \"Nebbia\"), Brian Lumley (\"Necroscope\", \"La saga di Titus Crow\") e Graham Masterton (\"Il Manitou\").\nL'horror contemporaneo in America.\nNegli Stati Uniti il successo dell'horror \u00e8 stato decisamente maggiore che in Gran Bretagna.\nAnne Rice (1941-vivente) \u00e8 spesso ricordata come scrittrice horror, ma si ritiene che i suoi romanzi non siano pienamente appartenenti al genere, in quanto privilegiano scene e situazioni tipici della narrativa mainstream e sentimentale. In ogni caso, \"Intervista col vampiro\" (1978) \u00e8 uno dei migliori romanzi sul tema del vampirismo e tratta la tematica in un modo del tutto innovativo. Altri romanzi del periodo che affrontano in maniera originale la figura del vampiro sono \"Hotel Transilvania\" (1978) di Chelsea Quinn Yarbro, \"The Hunger\" (1981) di Whitley Streiber e \"Il battello del delirio\" (1982) di George R. R. Martin. Sia Anne Rice che Chelsea Quinn Yarbro sono state insignite, rispettivamente nel 2003 e nel 2008, del Premio Stoker alla carriera.\nUno dei pi\u00f9 grandi scrittori horror viventi \u00e8 Peter Straub (1943-vivente), che nella sua carriera ha privilegiato tre sottogeneri in particolare: la storia sovrannaturale neogotica, il dark fantasy e il thriller psicologico. Alla prima categoria appartengono i suoi primi romanzi (\"Julia\", \"Patto di sangue\") e soprattutto il suo capolavoro, \"Ghost Story\" (1979), che rielabora molte delle tipiche tematiche horror in una maniera del tutto originale. Della seconda ricordiamo \"Shadowland\" (1980) e \"Il drago del male\" (1983). Della terza hanno particolare rilievo la \"Blue Rose Trilogy\" (\"Koko\", \"Mystery\" e \"The Throath\") e \"La cosa oscura\" (2010). Si segnalano anche i due romanzi scritti in collaborazione con Stephen King, \"Il talismano\" (1984) e \"La casa del buio\" (2001). Straub ha vinto cinque Premi Bram Stoker al romanzo (\"The Throat\", \"Mr. X\", \"Lost Boy, Lost Girl\", \"In the Night Room\", \"La cosa oscura\"), due Premi Bram Stoker al racconto lungo (\"Mr. Clubb and Mr. Cuff\", \"La ballata di Ballard e Sandrine\"), un Premio Bram Stoker alla raccolta narrativa (\"Magic Terror: Seven Tales\") e il Premio Bram Stoker alla carriera nel 2005.\nUn altro valentissimo autore \u00e8 T. E. D. Klein (1947-vivente), poco prolifico ma eccezionalmente abile nel creare la suspense e il terrore, oltre che nella ricerca stilistica. Egli ha scritto soltanto una decina tra racconti e romanzi brevi (i quattro pi\u00f9 noti sono raccolti ne \"Gli dei delle tenebre\"), un romanzo (\"Cerimonia di sangue\") e la sceneggiatura del film \"Trauma\" di Dario Argento, ma tutti questi lavori dimostrano un autentico talento, non riscontrabile in molti altri autori.\nPi\u00f9 popolare \u00e8 invece Dan Simmons (1948-vivente), maestro non solo nel campo dell'horror, ma anche e soprattutto in quello della fantascienza (i suoi \"Canti di Hyperion\" sono ritenuti tra le migliori opere fantascientifiche degli ultimi anni). I suoi maggior successi nella narrativa dell'orrore sono \"Danza macabra\" (1989), un originale e lungo romanzo sul tema dei vampiri, \"L'estate della paura\" (1991), un romanzo horror di formazione, e \"L'inverno della paura\" (2002), sequel del precedente. Simmons \u00e8 noto anche per aver \"inventato\" un nuovo sottogenere dell'horror, quello storico: il pi\u00f9 celebre esempio \u00e8 certamente rappresentato da \"The Terror\" (2007), incentrato sulla vera storia della tragica spedizione perduta di Franklin, ma vanno ricordati anche \"Drood\" (2009), \"Black Hills\" (2010) e \"Everest. Alba di sangue\" (2013). Ha vinto un Premio Bram Stoker al romanzo (\"Danza macabra\"), un Premio Bram Stoker alla raccolta narrativa (\"Prayers to Broken Stones\"), un Premio Bram Stoker al racconto (\"This Year's Class Picture\") e un Premio Bram Stoker al romanzo breve (\"Morire a Bangkok\").\nJoe R. Lansdale (1952-vivente) \u00e8 uno degli scrittori pi\u00f9 originali della narrativa americana contemporanea. Autore di romanzi thriller, noir, western, umoristici, fantascientifici e drammatici, \u00e8 anche noto per i suoi romanzi e racconti dell'orrore, caratterizzati da originalissimi e improbabili fusioni di fantascienza, splatter e satira. Si ricordano in particolare \"Il drive-in\" (1988) e i suoi due seguiti, \"Il giorno dei dinosauri\" (1989) e \"La notte del drive-in 3. La gita per turisti\" (2005). Ha vinto cinque Premi Bram Stoker al racconto lungo (\"Nel lontano deserto delle Cadillac con il popolo dei morti\", \"The Events Concerning a Nude Fold-Out Found in a Harlequin Romance\", \"La grande burrasca\", \"L'estate della rabbia\", \"Fishing for Dinosaurs\"), due Premi Bram Stoker al racconto (\"La notte che si persero il film dell'orrore\", \"The Folding Man\") e, nel 2011, il Premio Bram Stoker alla carriera.\nRobert McCammon (1952-vivente) \u00e8 un autore che si inserisce tipicamente nella grande produzione di best seller del mercato moderno: ha scritto romanzi pi\u00f9 che racconti e non sembra curare particolarmente la forma. Ma a differenza di gran parte della narrativa di questo tipo, ha una sua voce narrativa personale e scrive delle storie originali. In particolare bisogna citare i romanzi \"La maledizione degli Usher\" (1984), chiaramente ispirato a \"La caduta della casa degli Usher\" di Poe, \"Tenebre\" (1987), un romanzo post-apocalittico, \"Mary Terror\" (1990), uno straordinario horror psicologico, e \"Il ventre del lago\" (1991), una storia di formazione sul modello di \"It\" e \"L'estate della paura\". Ha vinto tre Premi Bram Stoker al romanzo (\"Tenebre\", \"Mary Terror\", \"Il ventre del lago\"), due Premi Bram Stoker al racconto (\"The Deep End\", \"Mangiami\") e, nel 2012, il Premio Bram Stoker alla carriera.\nLa figura di Thomas Ligotti (1953-) \u00e8 una delle pi\u00f9 misteriose della letteratura contemporanea. Misantropo e pessimista, si tiene lontano dai circuiti del successo, ma \u00e8 ritenuto da molti (in primis da Nic Pizzolatto, produttore della serie True Detective), uno dei maestri della prosa moderna e il degno erede letterario di Edgar Allan Poe e H. P. Lovecraft. I suoi racconti, tra i quali spiccano quelli raccolti ne \"I canti di un sognatore morto\" (1989) e \"Lo scriba macabro\" (1991), sono fini horror filosofici, scritti in uno stile ricercato e dai toni fortemente pessimistici. Ha vinto due Premi Bram Stoker al racconto lungo (\"The Red Tower\", \"My Work Is Not Yet Done\") e un Premio Bram Stoker alla raccolta narrativa (\"The Nightmare Factory\").\nSi ricordano anche alcuni scrittori che hanno prodotto una o due opere degne di note, ma in genere inferiori alle precedenti: Karl Edward Wagner (\"I graticci di legno\", \"Lacune\"), David Seltzer (\"Il presagio\"), Richard Laymon (\"La casa della bestia\", \"L'isola\"), Dean Koontz (\"Mostri\"), Charles L. Grant (\"I morti di Oxrun Station\"), F. Paul Wilson (\"La fortezza\"), Dennis Etchison (\"The Dark Country\"), John Saul (\"Gioco crudele\"), John Farris (\"Fury\"), Joanne Fluke (\"Video Kill\"), Jack Ketchum (\"La ragazza della porta accanto\").\nSviluppi recenti.\nLa principale corrente del nuovo horror \u00e8 lo splatter, che ha le sue origini nelle opere di alcuni autori degli anni ottanta (Lansdale, Barker, George R.R. Martin, Douglas E. Winter, Paul S. Sammon e altri) e caratterizzata da scene particolarmente violente e tematiche forti (cannibalismo, incesto, stupro ecc.). Alcuni racconti di questi autori vennero raccolti nel 1990 in un'antologia dal titolo \"Splatter Punk\", che rappresenta l'inizio ufficiale della \u201cscuola\u201d. Il suo massimo sviluppo avviene in autori quali Poppy Z. Brite (\"Lost Souls\", \"Disegni di sangue\", \"Cadaveri squisiti\"), Richard Christian Matheson (\"Created By\"), John Skipp e Craig Spector (\"In fondo al tunnel\"), che mostrano in molti casi un valido talento narrativo. Esiti ancor pi\u00f9 crudi sono raggiunti dal cosiddetto \"horror hardcore\", i cui principali esponenti sono Charlee Jacob (\"The Symbiotic Fascination\", \"I giorni della bestia\") ed Edward Lee (\"The Bighead\").\nIn direzioni del tutto diverse va la narrativa dello scrittore e fumettista Neil Gaiman (1960-vivente), autore di romanzi, racconti e fumetti fantasy e dark fantasy di elevata qualit\u00e0, caratterizzati da trame originali e situazioni meravigliose o sottilmente inquietanti. In particolare si ricordano la serie di fumetti \"Sandman\" (1989-1996), il romanzo \"American Gods\" (2001), vincitore del premio Bram Stoker al romanzo, e le raccolte \"Cose fragili\" (2006) e \"Il cimitero senza lapidi e altre storie nere\" (2007).\nTra gli autori del nuovo millennio hanno una particolare rilevanza lo svedese John Ajvide Lindqvist (1968-vivente), che ha ripreso le classiche tematiche dell'horror rielaborandole in maniera originalissima in romanzi come \"Lasciami entrare\" (2004), \"L'estate dei morti viventi\" (2005), \"Il porto degli spiriti\" (2008) ecc., Joe Hill (1972-vivente), figlio di Stephen King, autore di racconti (\"Ghosts\") e romanzi (\"La vendetta del diavolo\", \"NOS4A2\") di indubbia qualit\u00e0, Brian Keene (\"I vermi conquistatori\"), Tim Curran (\"Cannibel Corpse, M/C\", \"Nightcrawlers\"), Laird Barron (\"The Imago Sequence and Other Stories\", \"La cerimonia\"), Jonathan Maberry (\"Ghost Road Blues\"), Sarah Langan (\"The Missing\", \"Audrey's Door\"), Simon Strantzas (\"Soli carbonizzati\"), Adam Neville (\"The Ritual\"), Lidia LLewellyn (\"Fornace\"), Nicole Cushing (\"Mister Suicidio\"). Tra gli autori horror non anglosassoni si ricordano in particolare il giapponese K\u014dji Suzuki, autore del celebre \"Ring\" (1991), la francese Anne-Sylvie Salzman (\"Lacerazioni\"), lo svedese Anders Fager (\"Culti svedesi\").\nArchetipi della letteratura \"horror\".\nNel corso dei decenni, la narrativa horror \u00e8 venuta a caratterizzarsi mediante figure archetipiche e ricorrenti:\nLetteratura dell'orrore in Italia.\nIn Italia si registrano episodiche escursioni in questo genere da parte di autori solo raramente interessati alla narrativa fantastica, come Luigi Pirandello, Mario Soldati. Pi\u00f9 rilevante rimane l'importanza di scrittori dedicatisi specificamente al genere fantastico, come Dino Buzzati (\"Sette piani\", \"Eppure battono alla porta\", \"Paura alla Scala\", \"Qualcosa era successo\", \"I topi\", \"Non aspettavano altro\") e Tommaso Landolfi (\"Il racconto del lupo mannaro\", \"Ombre\", \"Il Mar delle Blatte\", \"Il babbo di Kafka\").\nTra gli scrittori contemporanei, si sono dedicati con prevalenza al genere horror autori come Eraldo Baldini (\"Gotico Rurale\", \"Bambini, ragni e altri predatori\"), Valerio Evangelisti (con i romanzi dei cicli dedicati all'inquisitore Nicolas Eymerich e a Nostradamus, che si collocano ai margini tra il romanzo storico, la fantascienza e l'horror), Gianfranco Nerozzi (\"Il cerchio muto\"), Alda Teodorani, definita in diversi paesi \"la regina dell'horror\" (\"Gi\u00f9, nel delirio, Belve, Snake il vampiro della citt\u00e0 morta\"), Nicola Lombardi (\"La cisterna\"), Paolo Di Orazio (\"Nero metafisico\", \"Putridarium\")."}
{"id": "15358", "revid": "1632387", "url": "https://it.wikipedia.org/wiki?curid=15358", "title": "22 (numero)", "text": "Ventidue (cf. latino \"viginti duo\", greco \"\u03b4\u03cd\u03bf \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 21 e prima del 23."}
{"id": "15360", "revid": "76963", "url": "https://it.wikipedia.org/wiki?curid=15360", "title": "John Donne", "text": "Scrisse sermoni e poemi di carattere religioso, traduzioni latine, epigrammi, elegie, canzoni, sonetti e satire. Pu\u00f2 essere considerato come il rappresentante inglese del concettismo durante l'epoca post-elisabettiana.\nLa sua poetica fu nuova e vibrante per quanto riguarda il linguaggio e l'invettiva delle metafore, specie se paragonato ai suoi contemporanei. Lo stile di Donne \u00e8 caratterizzato da sequenze iniziali \"ex abrupto\" e vari paradossi, dislocazioni e significati ironici. La sua frequente drammaticit\u00e0 e i discorsi da ritmi giornalieri, la sua tesa sintassi e la sua eloquenza di pensiero furono sia una struggente reazione nei confronti dell'uniformit\u00e0 convenzionale della poetica elisabettiana sia un adattamento in inglese delle tecniche barocche e manieriste europee.\nCelebre il suo sermone \"Nessun uomo \u00e8 un'isola\" (meditazione XVII) citato da Ernest Hemingway in epigrafe a \"Per chi suona la campana\", e da cui trae ispirazione un omonimo libro di Thomas Merton.\nBiografia.\nJohn Donne nacque a Londra nel 1572 in una famiglia di credo cattolico romano. Le radici del prestigioso lignaggio da parte materna affondavano sia pur indirettamente a Tommaso Moro: la madre, Elizabeth, era infatti figlia di John Heywood, poeta inglese che aveva sposato una nipote del grande pensatore cattolico e sorella del gesuita Jasper Heywood, sacerdote e traduttore. Il padre, la cui famiglia era di origine gallese, era un ricco mercante londinese che mor\u00ec quando Donne aveva soltanto quattro anni; presto la madre si rispos\u00f2 con John Syminges, che si prese cura della famiglia e dei figli.\nDopo aver studiato presso i gesuiti, a dodici anni John Donne entr\u00f2 all'universit\u00e0 di Oxford, che frequent\u00f2 per tre anni passando poi a Cambridge, dove complet\u00f2 l'educazione senza per\u00f2 poter ottenere la laurea a causa dei principi religiosi che professava e che non gli permisero l'atto di fede protestante alla regina Elisabetta I. Nel 1593 il fratello Henry mor\u00ec in carcere dove era stato rinchiuso per motivi religiosi, e l'episodio incrin\u00f2 le convinzioni di Donne. Tre anni dopo si associ\u00f2 alla corte del conte di Essex, e partecip\u00f2 alle spedizioni del nobile inglese a Cadice e l'anno successivo alle Azzorre, impresa quest'ultima condotta alla ricerca di un tesoro spagnolo e a cui prese parte anche Walter Raleigh. Le due operazioni furono celebrate dal poeta nei versi di \"The Storm\" e \"The Calm\".\nRitornato a Londra nel 1597, si impieg\u00f2 come segretario del dignitario di corte Thomas Egerton con cui strinse amicizia e che serv\u00ec fino al 1602, e durante il quinquennio probabilmente John Donne abiur\u00f2 il cattolicesimo abbracciando il credo anglicano. L'esperienza si interruppe bruscamente a causa del suo matrimonio clandestino con la sedicenne Anne More, nipote di Egerton e figlia di un agiato possidente del Surrey e alto dignitario di corte, George More; evento che caus\u00f2 il licenziamento di Donne, la sua carcerazione temporanea e la fine delle sue prospettive di carriera. Dopo essere stato per alcune settimane nella prigione di Fleet, per dieci anni fu costretto a vivere di elemosina e di aiuti per mantenere la famiglia che si andava ingrandendo. Si rifugi\u00f2 a Pyrford, nel Surrey, sotto la protezione di un cugino della moglie; ricevette sussidi da Lady Magdalen Herbert e dalla contessa di Bedford. Furono anni duri per Donne, che si accost\u00f2 al vescovo anglicano Thomas Morton (con il quale scrisse alcuni pamphlet) e che solo nel 1609 si riappacific\u00f2 con il suocero. L'anno dopo rese pubblica la sconfessione della sua fede con la diffusione di un libello anticattolico, guadagnandosi le simpatie del sovrano Giacomo I. Nel frattempo cominciarono i disturbi dovuti a una nevralgia di origine reumatica che si acu\u00ec col passare del tempo. Infine Giacomo I riconobbe le doti di Donne, la preparazione culturale e le sue capacit\u00e0 oratorie, e per questo lo spron\u00f2 a intraprendere la carriera ecclesiastica; Donne prese gli ordini all'inizio del 1615 e venne ben presto scelto a ricoprire la carica di cappellano di corte.\nAnne More mor\u00ec a 33 anni nel 1617 nel dare alla luce il dodicesimo figlio. Nel 1621 Donne ricevette la nomina a decano della cattedrale di Saint Paul, raggiungendo una posizione di grande prestigio che, nonostante le sue ambizioni, gli era stata preclusa come membro di corte \u2013 attraverso imprese eroiche o incarichi pubblici \u2013 e che pot\u00e9 conseguire invece come uomo di Chiesa. La sua salute si aggrav\u00f2 seriamente, compromessa per aver contratto il tifo, e il momento delicato lo port\u00f2 a considerare con gravit\u00e0 le fragilit\u00e0 del fisico e la prospettiva della morte, soggetto che Donne, ormai irrimediabilmente rovinato dall'insorgere di un cancro allo stomaco, riprese in quello che viene ritenuto il suo sermone funebre, \"Death Duell\", composto nel 1631. Gli ultimi momenti lo videro autoritrarsi in un sudario, e dal disegno fu ricavata da parte di Nicholas Stone una scultura marmorea, che rest\u00f2 indenne nell'incendio di Londra che distrusse la citt\u00e0 nel 1666 e che \u00e8 conservata nella cattedrale di St. Paul.\nJohn Donne mor\u00ec a Londra il 31 marzo del 1631; fu sepolto nell'antica cattedrale di San Paolo, dove \u00e8 stata eretta una statua in suo onore portante un'epigrafe in latino, probabilmente composta dallo stesso Donne poco prima di morire. Il monumento rimase integro anche dopo l'incendio del 1666 e venne spostato nella cattedrale di San Paolo, gestita da Donne quando era in vita.\nPoetica.\nDonne visse in un'et\u00e0 di transizione, un periodo al tramonto della fiorente epoca elisabettiana in cui si diffondevano ansie e incertezze, e che non a caso corrisponde alla produzione delle cupe tragedie di Shakespeare. Il poeta era stretto nella morsa dei Santi Padri e del pensiero medievale da un lato, e della rivoluzione scientifica che aveva come protagonisti Copernico, Brahe, Galileo, Keplero e Paracelso; e questa ricchezza e contraddittoriet\u00e0 gli permisero di produrre alcune liriche che richiamano l'et\u00e0 di Dante, assieme alla presa di coscienza della \u00abnew Philosophy\u00bb che \u00abcalls all in doubt\u00bb sgretolando le certezze medievali. I suoi versi sono l'incontro dell'elemento fantastico (anche l'amore \u00e8 infatti sogno) con il pensiero logico e cerebrale, e questo concorre a dare origine a una poesia che Dryden e dal Dottor Johnson hanno definito \u201cmetafisica\u201d.\nDonne prese avvio rifacendosi agli schemi del latino classico per comporre le satire e le elegie, e ai modelli poetici cinquecenteschi inglesi presenti nei lavori di Philip Sidney e di Edmund Spenser ma filtrandoli attraverso la cultura del proprio tempo e perci\u00f2 sopprimendo l'eufuismo o le strutture levigate e artificiali, sostituite da un linguaggio aspro e da una forma accidentata; e sviluppandoli in una mescolanza di logica e di passionalit\u00e0, di intelletto e di impulso, con un uso innovativo e sorprendente di similitudini e analogie impreviste.\nFortuna critica.\nDiverse opere di Donne furono pubblicate postume, dopo una loro circolazione in forma di manoscritto, pur non incontrando i gusti del Settecento con l'eccezione di Alexander Pope, che lod\u00f2 i versi del poeta seicentesco e ne sparse echi nelle proprie liriche. L'attenzione nei confronti di Donne crebbe significativamente a partire dall'Ottocento e fra i suoi estimatori si ricorda Robert Browning e di T. S. Eliot. Nel XX secolo Merritt Y. Hughes scrisse che nella letteratura inglese il peso di Donne pu\u00f2 essere paragonato soltanto a quello di Shakespeare e di Milton; altri critici letterari ne ridimensionarono l'influenza."}
{"id": "15361", "revid": "919135", "url": "https://it.wikipedia.org/wiki?curid=15361", "title": "24 (numero)", "text": "Ventiquattro (cf. latino \"viginti quattuor\", greco \"\u03c4\u03ad\u03c3\u03c3\u03b1\u03c1\u03b5\u03c2 \u03ba\u03b1\u1f76 \u03b5\u1f34\u03ba\u03bf\u03c3\u03b9\") \u00e8 il numero naturale dopo il 23 e prima del 25."}
{"id": "15363", "revid": "11959", "url": "https://it.wikipedia.org/wiki?curid=15363", "title": "Astrologia occidentale", "text": "Lastrologia occidentale \u00e8 la tradizione astrologica sviluppatasi in Occidente ed \u00e8 la forma d'astrologia pi\u00f9 popolare nei paesi di questa cultura; si fonda sul \"Tetrabiblos\" di Claudio Tolomeo, opera del II secolo che riassume, organizza e rinnova le tradizioni astrologiche sviluppatesi in Mesopotamia, Egitto e Grecia a partire dall'VIII secolo a.C.\nL'astrologia occidentale contemporanea \u00e8 basata principalmente sullo sviluppo di oroscopi, nei quali si fornisce una predizione basandola sulla posizione di alcuni corpi del nostro sistema solare in relazione a un dato momento e un dato luogo; nella cultura popolare tali oroscopi sono spesso basati solo sul periodo dell'anno di nascita, che coincide con il passaggio del Sole in un determinato segno zodiacale.\nLa comunit\u00e0 scientifica sottolinea invece il carattere pseudoscientifico dell'astrologia che ha le caratteristiche di una vera e propria superstizione. Le pratiche astrologiche non solo non hanno alcun fondamento scientificamente plausibile, ma non hanno mai avuto conferma in alcuno studio controllato.\nStoria dell'astrologia occidentale.\nNell'antichit\u00e0.\nL'astrologia occidentale affonda le sue radici nell'antica astrologia caldea ed egizia (a partire dall'VIII secolo a.C.) e, fino a molti secoli dopo la nascita di Cristo, fornisce il principale stimolo per lo studio dell'astronomia. Nell'antico Egitto e in Mesopotamia, lo studio e l'osservazione celeste erano affidati alle classi sacerdotali che registravano puntualmente ogni evento astronomico. Particolarmente significativa \u00e8 la redazione per numerosi secoli dei diari astronomici babilonesi, in cui per ogni anno erano registrati simultaneamente i principali eventi astronomici, politici e meteorologici; venivano cio\u00e8 raccolti i dati da cui per analogia avrebbero potuto essere estratte previsioni astrologiche. Dopo le conquiste di Alessandro Magno le tradizioni caldee ed egizie, molto evolute, entrarono in contatto con la cultura greca che le acquis\u00ec e le svilupp\u00f2 ulteriormente, dando vita all'astrologia ellenistica. Sin dall'antichit\u00e0 pi\u00f9 remota, inoltre, si era sviluppato un processo associativo tra corpi celesti e divinit\u00e0, fino a riempire il cielo di d\u00e8i e teologie, conformando alle tradizioni religiose dei popoli antichi i nomi delle costellazioni e dei pianeti, nomi che ci rimangono ancor oggi in eredit\u00e0. Gi\u00e0 nel III millennio a.C., per esempio i Sumeri avevano associato ai pianeti le loro principali divinit\u00e0 e questa associazione si \u00e8 spesso perpetuata nelle civilt\u00e0 astrologiche successive (Babilonese, Egizia, Greca e infine Romana), con l'ovvio accorgimento di trovare nel proprio pantheon la divinit\u00e0 le cui caratteristiche meglio corrispondevano a quelle della divinit\u00e0 sumera. Per questo motivo, per esempio, Venere, pianeta e dea dell'amore romana, corrisponde ad Afrodite greca, a Ishtar babilonese e a Inanna sumera. \nNel mondo greco-romano l'ascesa dell'astrologia coincise con la perdita di credibilit\u00e0 della religione pagana nelle classi colte, influenzate dagli sviluppi della filosofia ellenistica e in particolare dallo stoicismo favorevole all'astrologia. Perfino gli imperatori ne diventarono fautori. L'apice dell'astrologia occidentale antica fu raggiunto quando Claudio Tolomeo rielabor\u00f2 organicamente le conoscenze astronomiche e astrologiche nell'Almagesto e nel Tetrabiblos, depurando l'astrologia dai fondamenti religiosi pagani e strutturandola deduttivamente dai risultati di complessi calcoli astronomici. Quindi, secondo l'astrologo Vettio Valente, suo contemporaneo, l'astrologia/astronomia doveva essere considerata la \"regina delle scienze\" L'astrologia rest\u00f2 in auge presso i filosofi pagani anche con lo sviluppo del neoplatonismo di Plotino e Porfirio.; Teofilo di Edessa (695\u2013785), un astrologo siriaco alla corte del califfo abbaside al-Mahd\u012b (775-785), la defin\u00ec \"la pi\u00f9 degna delle arti\".\nPer Plotino esiste un principio unificante del cosmo, che \u00e8 regolato da intime connessioni tra le sue parti come un organismo vivente: da questa corrispondenza tra lo spirito e la materia, ovvero tra l'Uno e il molteplice, risulta un collegamento fra i fenomeni astrali e quelli naturali, purch\u00e9 lo si intenda non come un influsso materiale di causa-effetto, bens\u00ec come un semplice segno indicatore di quel che avviene sulla Terra: \nPoich\u00e9 il concetto di predestinazione si presta a contrapporsi al libero arbitrio, l'astrologia si scontr\u00f2 con l'ebraismo e col cristianesimo, le cui sacre scritture la vietano. Nella pratica, tuttavia, il comportamento di ebrei e cristiani dipese largamente dal fatto se la prassi astrologica era connotata come una religione alternativa o come una specie di scienza laica. Nel canone 36 del sinodo di Laodicea (una riunione di una trentina di chierici dell'Asia Minore nell'anno 364), si stabil\u00ec di escludere dalle chiese dell'Asia i preti che esercitavano la magia, facevano incantesimi, praticavano l'astrologia o fabbricavano amuleti.\nIl vescovo Priscilliano, che introdusse elementi astrologici e cabalistici nella venerazione degli angeli e dei patriarchi, venne sottoposto a tortura e giustiziato in seguito al concilio di Laodicea del 365 che condannava l'astrologia. Il neoplatonico Agostino di Ippona, dopo essersi convertito al cristianesimo ed essersi reso conto dell'inconsistenza della Astrologia, si scagli\u00f2 duramente contro gli astrologi, facendo bruciare i loro libri.\nAl termine dell'et\u00e0 antica e nel primo medioevo l'astrologia praticamente scomparve dall'Europa per alcuni secoli. La avversarono gli imperatori cristiani da Costanzo II in poi e nel 409 l'astrologia fu proibita. Ancor pi\u00f9 efficaci di questa condanna furono le invasioni di popoli settentrionali estranei alla cultura astrologica e pi\u00f9 in generale la scomparsa di istituzioni culturali non ecclesiastiche.\nL'astrologia islamica nell'alto medioevo.\nIl recupero in Occidente di numerose discipline scientifiche classiche, come l'astronomia, la matematica, la geografia e la filosofia si \u00e8 verificato grazie al fatto che esse erano state conservate e studiate approfonditamente dal mondo islamico che \u2013 grazie all'opera di traduttori greci, siriaci, copti, ebraici, persiani e indiani \u2013 avevano acquisito un gran numero di conoscenze antiche a partire dall'VIII secolo, mentre l'Europa attraversava i cosiddetti \"secoli bui\" dell'Alto Medioevo, caratterizzati da incursioni, saccheggi e distruzione di biblioteche da parte di Ungari, Normanni e Arabi. Anche l'astrologia, per le sue intime connessioni con l'astronomia, venne conservata e sviluppata dal mondo islamico.\nAlbumasar o Abu Ma'shar (787 - 886) \u00e8 considerato il padre degli astronomi/astrologi arabi e persiani. Il trattato \"Introductorium in astronomiam Albumasaris Abalachi octo continens libros partiales\" ci dice come \"solo osservando la grande diversit\u00e0 dei movimenti planetari possiamo comprendere le innumerevoli variet\u00e0 dei cambiamenti nel nostro mondo\". Il trattato fu uno dei primi libri tradotti nel Medio Evo in Europa tramite la Spagna, ed influenz\u00f2 notevolmente il ritorno dell'astrologia e dell'astronomia nel XII secolo.\nUna delle prime distinzioni semantiche fra astronomia e astrologia ci \u00e8 fornita dall'astronomo e astrologo persiano musulmano Ab\u016b Rayh\u0101n al-B\u012br\u016bn\u012b, verso il 1000.\nCentri di istruzione nel campo della medicina e dell'astronomia/astrologia sorsero a Baghdad e a Damasco, e il Califfo abbaside al-Man\u1e63\u016br cre\u00f2 un importante osservatorio e una biblioteca annessa nella sua capitale di Baghdad, trasformandola nella citt\u00e0 pi\u00f9 importante del mondo a quell'epoca per quanto riguardava gli studi astronomici.\nStudio del cielo e catalogazione delle stelle.\nGrazie agli studiosi islamici si continuarono a registrare gli eventi astronomici compilando le tavole delle effemeridi che costituirono poi un modello per la redazione delle moderne tavole astronomiche ancora oggi fedelmente seguito. Il principale strumento antico per le misurazioni astronomiche, l'astrolabio, venne introdotto nel mondo islamico da parte di al-Fazari e perfezionato nei secoli successivi da diversi astronomi arabi, consentendo la catalogazione accurata di moltissime stelle oltre a quelle gi\u00e0 elencate nell'Almagesto. La diffusione in Occidente dei cataloghi stellari arabi introdusse nell'uso comune nomi delle stelle in gran parte derivati dalla lingua araba. Eccone una lista parziale con il loro significato originale.\nQuesti nomi delle stelle si riferiscono a dettagli delle figure, perlopi\u00f9 mitologiche, associate alle costellazioni di cui fanno parte. Alcuni astrologi includono tuttora l'influsso di alcune stelle nelle loro carte, insieme con i pianeti comunemente utilizzati. Ad esempio, Aldabaran si dice che significhi \"fiducia\", energia e qualit\u00e0 di comando, mentre Vega si dice che indichi \"buona sorte mondana\".\nAstrologia elettiva.\nGli astrologi arabi definirono una nuova branca dell'astrologia chiamata astrologia elettiva usata per decidere il momento propizio per intraprendere una determinata azione come partire per un viaggio, avviare un affare, ecc. Essi sono stati anche i primi a parlare di indicazioni \"favorevoli\" o \"sfavorevoli\" piuttosto che di eventi categorici.\nAstrologia arabo-islamica ed erboristeria.\nGli Arabi e i Persiani islamizzati combinarono la medicina e l'astrologia usando le propriet\u00e0 curative delle erbe assegnando loro specifici segni zodiacali e pianeti.. Es.: Marte venne considerato caldo e secco quindi regolava le piante con gusto forte e pungente, come l'elleboro, il tabacco o la senape. Questi insegnamenti furono adottati da alcuni erboristi europei come Nicholas Culpeper fino allo sviluppo della medicina moderna.\nParti arabe.\nGli arabi svilupparono inoltre un sistema di parti arabe, tramite il quale si ottenevano determinati punti fittizi sull'oroscopo ognuno con un proprio significato usando le differenze in gradi tra le posizioni dell'ascendente e del medium coeli e quelle dei pianeti.\nQuesto nuovo punto diventa \"in parte\" interpretabile. Es: la \"parte della fortuna\" \u00e8 data dalla differenza tra la posizione del Sole e quella dell'ascendente con l'aggiunta di quella della Luna.\nAstrologi persiani.\nL'astrologia era diffusa in Persia gi\u00e0 al tempo dell'Impero achemenide, secoli prima dell'Islam. Anche i Re Magi citati nel vangelo di Matteo si pensa fossero persiani. Nell'alto medioevo Al Khwarizmi fu il pi\u00f9 famoso, astronomo, astrologo e geografo persiano. Egli fu anche un grandissimo matematico, introdusse il concetto di zero nel mondo occidentale ed \u00e8 considerato il padre dell'algebra. Dal suo nome deriva la parola \"algoritmo\".\nUn altro personaggio importante fu Omar Khayyam Neyshabouri, matematico, poeta, filosofo e astronomo. Il calendario da lui compilato 1000 anni fa \u00e8 tuttora usato in Iran. \u00c8 forse l'unico calendario mondiale che fa coincidere l'inizio dell'anno con l'inizio della primavera, il 21 marzo, quindi 1\u00ba grado dell'Ariete \u00e8 considerato il giorno di Capodanno (Nawr\u016bz). Diede importanti contributi alla geometria, all'algebra e alla teoria dei numeri.\nUn altro astronomo e astrologo persiano fu Qotb al-Din Shirazi (1236 - 1311) che pubblic\u00f2 opere di revisione del lavoro di Tolomeo, soprattutto l'Almagesto. Al-Shirazi \u00e8 considerato il primo studioso a dare una spiegazione corretta alla formazione dell'arcobaleno.\nAlcuni astrologi antichi e medievali.\nLa lista che segue rappresenta una minima parte dei celebri nomi che nella storia hanno contribuito attraverso opere e trattati alla crescita e alla divulgazione dell'astrologia. Li ritroviamo citati in numerose ricostruzioni e ricerche condotte da filologi e universit\u00e0 internazionali come riportato nelle seguenti fonti.\nNel XIII secolo.\nNel Duecento, a seguito delle traduzioni dall'arabo di testi astronomici, sorse, in Occidente, un forte interesse per l'astronomia e, conseguentemente, per l'astrologia. Nel XIII secolo le scoperte astronomiche e le tradizioni astrologiche del mondo arabo furono rielaborate sotto forma di commentari all'Almagesto e al \"Tetrabiblos\" di Tolomeo; la pubblicazione e il successo di queste opere segnarono l'inizio della tradizione astrologica occidentale.\nPare che il primo trattato redatto da un occidentale (dopo il X secolo) sia stato il \"Tractatus de sphaera mundi\" (1240 circa) dell'inglese Giovanni Sacrobosco (\"John of Holywood\"), destinato agli studenti dell'Universit\u00e0 di Parigi.\nTra gli italiani, l'astronomo/astrologo che godette di maggior fama fu Guido Bonatti da Forl\u00ec, autore del \"Liber decem continens tractatus astronomiae\" (1275 circa).\nNel XV secolo e oltre.\nNel Quattrocento, soprattutto in ambito neoplatonico fiorentino, l'astrologia acquis\u00ec un rango particolare, quello di scienza capace di decifrare i segreti che la natura e il divino comunicano all'uomo in forma di segni, o simboli, basati sul criterio dell'analogia tra il mondo sensibile e i principi primi che lo governano.\nMa non solo l'astrologia entrava nella vita comune, in quanto serviva a fare calcoli su matrimoni, affari e persino guerre, essa invade le pitture murali dei palazzi quattrocenteschi, specie nelle corti del Nord Italia, mischiandosi con la mitologia. Il contraltare di tanti cicli di affreschi devoti fu il profano Salone dei Mesi realizzato a Ferrara da Francesco del Cossa ed Ercole de' Roberti. Parte della pittura profana del Rinascimento non potrebbe essere capita senza l'astrologia.\nNel criterio dell'analogia i filosofi del Rinascimento vedevano la chiave per interpretare in chiave unitaria i fenomeni della natura, riprendendo concezioni ermetiche, su cui prosper\u00f2 anche l'alchimia, fondate sull'occulta corrispondenza tra macrocosmo e microcosmo. In ambito medico e alchemico Paracelso approfond\u00ec ad esempio la \"dottrina delle segnature\", secondo cui l'aspetto o la \"firma\" con cui ogni essere naturale, di origine animale, vegetale o minerale, si presenta, fornisce un'indicazione analogica sulla sua utilit\u00e0 terapeutica.\nLa nascita della scienza galileiana, che rinunciava a indagare l'essenza qualitativa degli enti della natura, limitandosi allo studio dei aspetti matematici e quantitativi, porter\u00e0 in seguito a un abbandono del criterio dell'analogia. La distinzione e la separazione fra l'astronomia e le pratiche astrologiche si fece sempre pi\u00f9 marcata con la progressiva tendenza al meccanicismo e al materialismo del pensiero scientifico.\nSi pu\u00f2 dire che la storia dell'astrologia \u00e8 \u2013 fino all'avvento del pensiero galileiano \u2013 intimamente intrecciata con quella dell'astronomia.\nLo stesso Galileo e i suoi contemporanei erano astrologi e non era insolito per questi scienziati fornire consulenze astrologiche ai potenti signori dai quali spesso dipendevano.\nTuttavia, fino al XVI secolo, alcuni grandi astronomi, come Tycho Brahe e Keplero, non vedevano ancora alcuna contraddizione fra le due discipline e alcuni medici come Girolamo Cardano continuavano ad applicare l'astrologia alla medicina.\nBrahe, in particolare, fu un fervido cultore dell'astrologia ed un ugualmente fanatico avversario del sistema copernicano: sicch\u00e9 appare paradossale il fatto che la sua grande opera di astronomo contribu\u00ec molto a provare la fondatezza del sistema copernicano e allo sviluppo della scienza.\nGalileo Galilei viene considerato pressoch\u00e9 universalmente il padre del metodo scientifico. Egli \u00e8 noto per essere stato spesso afflitto da problemi finanziari. Nei suoi appunti e nella sua contabilit\u00e0 familiare, fortunatamente giunta sino a noi, sono riportati pagamenti ricevuti per oroscopi fatti ad alcuni suoi allievi.\nAlla Biblioteca Nazionale di Firenze \u00e8 conservato un prezioso manoscritto galileiano che raccoglie diverse \"carte natali\" ovvero i calcoli astronomici e i pronostici che Galileo volle conservare. Tra questi i pi\u00f9 importanti sono il proprio oroscopo, quelli delle figlie e quello dell'amico Giovanfrancesco Sagredo che si ricorda essere uno degli attori del \"Dialogo sopra i Massimi Sistemi\".\nC.S. Lewis ha osservato come l'interesse per la scienza e quello per l'astrologia siano andati crescendo di pari passo tra la fine del Medioevo e l'et\u00e0 moderna, fino a raggiungere il culmine con la rivoluzione scientifica, nei secoli XVI e XVII: lo studioso inglese parla, a questo proposito, di \"gemellarit\u00e0\", anche se ritiene \"pi\u00f9 robusta\" la componente scientifica e \"pi\u00f9 gracile\" quella magica.\nAlcuni astrologi del Rinascimento.\nLa lista degli astrologi del Rinascimento appaiono in numerose pubblicazioni frutto di ricerche universitarie e autonome da parte di filologi esperti in questo tipo di studio, cos\u00ec come riportato nelle fonti che seguono.\nAstrologia moderna.\nNel concetto di astrologia moderna si ritrovano tutte quelle correnti astrologiche che, secondo i loro sostenitori, avrebbero accolto le influenze della filosofia contemporanea, della psicologia del profondo, del simbolismo, della teosofia e degli approcci new age, superando l'impianto tradizionale e deterministico dello scibile astrologico antico. Queste influenze hanno introdotto nella dottrina astrologica contenuti umanistici che si sono sviluppati in particolare nel Novecento nella cosiddetta astrologia psicologica e umanistica, soprattutto grazie ai contributi di Andr\u00e9 Barbault, Dane Rudhyar, Stephen Arroyo, Liz Greene, Alexander Ruperti, Howard Sasportas, Giuseppe Bezza, Robert Hand, Robert Zoller. Pur non esistendo alcuna correlazione psicologica scientificamente riconosciuta, i sostenitori dell'astrologia moderna tendono ad applicare nuovi modelli interpretativi, e inediti approcci, spesso andando oltre le regole dell'astrologia tramandata da Claudio Tolomeo, quindi dalle tradizioni ellenistiche a quelle successive. Un esempio di commistione tra astrologia e le nuove dottrine new age, teosofiche, esoteriche, spiritiste sono i Gradi o Simboli Sabiani realizzati grazie alla sensitiva statunitense Elsie Wheeler, in collaborazione con l'astrologo Marc Edmund Jones, negli anni venti, riadattati anche negli anni 80 e particolarmente in voga negli approcci moderni dell'Astrologia. L'astrologia moderna \u00e8 quindi pioniera di un modello interpretativo fortemente centrato sull'importanza dei simboli, dei miti, delle allegorie, allontanandosi dagli approcci della filosofia naturale, temperamentale, umorale e dei principi primi, concentrandosi in modo esclusivo sul valore simbolico ed esoterico del linguaggio celeste.\nAstrologia e la psicologia junghiana.\nL'astrologia \u00e8 stata trattata anche da Carl Gustav Jung in numerose sue opere, dove ha evocato la disciplina con diverse riflessioni di tipo psicologico. L'allieva di Jung, Marie-Louise von Franz, in un suo saggio descrive le costellazioni astrologiche come raffigurazioni degli archetipi dell'inconscio collettivo, ovvero immagini - dice la psicologa junghiana - degli archetipi proiettate nel cielo, di conseguenza l'oroscopo della nascita raffigura una particolare combinazione individuale di elementi archetipici, ossia collettivi, cos\u00ec come sono collettivi i nostri fattori biologici ereditari che per\u00f2 nel singolo determinano una combinazione specifica. Per Jung l'Astrologia \u00e8 strettamente legata ad una esperienza con l'inconscio collettivo e individuale, ovvero l'uomo nella relazione con il cielo entra in contatto con un mondo insondabile e misterioso che inevitabilmente lo porter\u00e0 a relazionarsi con il mistero che \u00e8 dentro di s\u00e9; dice Jung che l'astrologia \u00e8 una esperienza primordiale simile all'alchimia e che le proiezioni astrologiche si ripetono sempre dove l'uomo tenta di esplorare una vuota oscurit\u00e0 e involontariamente la riempie di figurazioni vive e razionalmente significative. Dal Novecento in poi l'Astrologia \u00e8 spesso relazionata alla psicologia e alla simbologia legata alla psiche dell'uomo, e le opere di Jung diventano un importante punto di riferimento per quella parte di tradizione contemporanea e occidentale dell'Astrologia che verte nel rintracciare nel metodo astrologico contemporaneo un complesso sistema di decodificazione delle immagini archetipiche, vissute dall'individuo attraverso le sue funzioni psichiche, cognitive, immaginifiche: la pi\u00f9 celebre psicologa junghiana di questi tempi che ha introdotto con puntuale ricorrenza il linguaggio della psicologia del profondo con l'astrologia \u00e8 Liz Greene, che oltre ad essere psicanalista junghiana \u00e8 anche astrologa: attraverso le sue attivit\u00e0 ha influenzato l'astrologia contemporanea attraverso un approccio pi\u00f9 psicologico che ha portato la professionista alla realizzazione del Centre for Psychological Astrology dove ancora oggi vengono formati studenti di astrologia attraverso approcci umanistici e di psicologia del profondo con l'ausilio di tecniche del life coaching e del counseling.\nDescrizione del metodo astrologico.\nGli elementi utilizzati per lo studio astrologico sono divisi fondamentalmente in 4 categorie:\nL'analisi astrologica parte dalla stesura della carta del cielo natale dell'individuo.\n\u00c8 necessario conoscere luogo e ora precisa della nascita. Ottenuti i dati l'astrologo dapprima calcola l'ascendente (che corrisponde all'inizio della casa I), e usando una carta con impresso il cerchio zodiacale lo divide in due met\u00e0 identiche, completa in seguito la carta con la suddivisione delle altre case. Dopo aver consultato le effemeridi calcola le posizioni dei pianeti sull'eclittica, li inserisce sulla carta e ne traccia gli aspetti se presenti. Attualmente vengono usati programmi per computer per facilitare il compito.\nOltre a questo aspetto canonizzato ed essenzialmente meccanico, l'analisi astrologica si basa sulla \"sensibilit\u00e0\" dell'astrologo nell'interpretazione.\nPrincipalmente analizza le seguenti relazioni:\nOgni relazione pu\u00f2 essere portatrice di vari significati, spesso in contrasto tra loro. La difficolt\u00e0 dell'interpretazione sta nell'assegnare il giusto peso alle singole componenti cos\u00ec da dar vita a una sintesi unitaria e coerente. Alcuni astrologi cercano di estrarre dal tema una dominante, elemento o pi\u00f9 elemento che secondo l'astrologo ha la maggior influenza sull'oroscopo.\nSecondo l'astrologia, il tema natale rappresenterebbe l'impronta caratteriale ed il destino dell'individuo, individuo che pu\u00f2 tuttavia sottrarsi parzialmente alle influenze degli astri attraverso il libero arbitrio.\nCaratteristiche dei pianeti.\nCiascun pianeta rappresenta varie simbologie che si colorano del segno nel quale il pianeta viene a trovarsi. L'astrologia tradizionale indica alcuni segni che si trovano in perfetta sintonia con i caratteri del pianeta, definiti come domicilio; qualora si trovi nei segni opposti (ovvero in esilio) l'influenza viene invece ridotta.\nOgni pianeta ha anche un segno detto di esaltazione, dove le sue caratteristiche vengono esaltate. Qualora venga a trovarsi nel segno opposto a quello di esaltazione, il pianeta si definisce invece in caduta dove la sua influenza \u00e8 molto ridotta o del tutto snaturata.\nL'identificazione del segno di esaltazione ha trovato opinioni discordanti fra gli astrologi occidentali: in particolare la scuola di Lisa Morpurgo sostiene posizioni diverse per alcuni pianeti delle esaltazioni da quelle indicate dall'astrologia tradizionale.\nCalcolo e significato delle case.\nLa suddivisione dello zodiaco nelle 12 case (o campi) \u00e8 determinata dal moto di rotazione terrestre ed \u00e8 chiamata dagli astrologi domificazione. Esistono molti metodi diversi di domificazione, la pi\u00f9 usata \u00e8 quella di Placido, le altre pi\u00f9 conosciute sono quelle di Koch, Campano e Regiomontano.\nLa prima casa inizia con l'Ascendente, che \u00e8 il punto dove l'orizzonte orientale terrestre dove interseca lo Zodiaco. Ciascuna casa rappresenta un settore della vita; la posizione dei pianeti nelle case determina quindi il settore della vita dove l'influenza del pianeta andr\u00e0 maggiormente a manifestarsi.\nSignifica inoltre che la persona avr\u00e0 alcune caratteristiche del segno sul quale cade la casa. Le case successive sono disposte in ordine successivo, per esempio se l'ascendente \u00e8 in Vergine, la seconda casa sar\u00e0 in Bilancia, la terza in Scorpione e cos\u00ec via. \u00c8 molto comune che una casa inizi su un segno e termini in quello successivo.\nLa prima casa \u00e8 legata al Sole, all'Io, alla personalit\u00e0, alla costituzione fisica, al carattere, al temperamento e al rapporto con il mondo esterno, cio\u00e8 come ci si mostra agli altri.\nPunti cardinali.\nI quattro angoli del cielo, noti rispettivamente come \"Ascendente\" (il punto all'orizzonte ad oriente), il \"Discendente\" (il punto all'orizzonte ad occidente), il \"Medium Coeli\" e l\"Imum Coeli\" (i punti di intersezione con il meridiano e l'antimeridiano), sono considerati i punti cardinali di un tema natale. Il pianeta che occupa tali posizioni assume una posizione dominante nell'oroscopo. L'astrologo Andr\u00e9 Barbault ha per esempio rilevato, prendendo come riferimento uno studio di Michel Gauquelin, che determinati pianeti, per esempio Marte, Giove e Saturno, avevano un picco di frequenza in certe posizioni, particolarmente attorno al Medium Coeli e all'Ascendente, per soggetti appartenenti a determinate categorie. Per esempio su un campione di 3142 militari la posizione di Marte si concentra significativamente attorno alle posizioni dei quattro angoli del cielo. Situazione analoga per la posizione di Saturno su un campione di 3305 scienziati e quella di Giove su 1270 attori celebri.\nPrevisioni.\nL'astrologia cerca inoltre di prevedere gli avvenimenti della vita di un individuo mediante i transiti, vale a dire il raffronto tra tema natale e carta del cielo del momento da prendere in esame (noto come oroscopo progressivo), le progressioni primarie e secondarie oppure mediante il cosiddetto oroscopo solare, calcolato ogni anno quando il sole ritorna alla posizione di nascita.\nAnalisi interpersonale.\n\u00c8 detta sinastria la parte dell'astrologia che confronta due carte del cielo individuali per stabilire il grado di armonia fra due persone.\nPrincipali scuole astrologiche.\nCome accennato non esiste un unanime consenso tra gli studiosi di astrologia non solo sul significato dei simboli coinvolti ma le differenze vertono sia sull'oggetto dello studio astrologico che sugli elementi utilizzati per lo studio stesso.\nSi segnalano:\nAstrologia ed esoterismo.\nGli astrologi moderni, i quali accolgono generalmente molti concetti junghiani, tra i quali l'inconscio individuale e l'inconscio collettivo, sostengono che la simultaneit\u00e0 dell'influsso dei pianeti e dei segni tanto nella psiche personale che nell'ambiente circostante, se riconosciuta appropriatamente, realizza un ponte pressoch\u00e9 unico che pu\u00f2 collegare la comprensione di s\u00e9 stessi con la comprensione del mondo esterno Carl Gustav Jung stesso ha scritto diverse volte sull'astrologia in numerose sue opere. Tuttavia la psicologia ufficiale non riconosce alcun ruolo al metodo astrologico nelle tecniche di psicanalisi, molte guide relative al codice deontologico sconsigliano di accostare la psicologia e le tecniche di psicanalisi a discipline non riconosciute scientificamente.\nAstrologia popolare.\nDefinita anche come astrologia segnosolare, \u00e8 basata esclusivamente sulla qualit\u00e0 zodiacale del Sole (che comunemente definiamo segno zodiacale di appartenenza), i transiti che agiscono sul segno zodiacale danno all'oroscopista segnosolare indicazioni sulle ipotetiche inclinazioni future"}
{"id": "15367", "revid": "1798099", "url": "https://it.wikipedia.org/wiki?curid=15367", "title": "Fiumi della Bolivia", "text": "I pi\u00f9 importanti fiumi della Bolivia sono il Madeira, affluente di destra del Rio delle Amazzoni e lungo 3240\u00a0km, e il Mamor\u00e9, che unendosi al Beni forma il Madeira stesso. Il sistema fluviale costituito da Madera\u2014Mamor\u00e9\u2014Grande \u00e8 lungo complessivamente 4207\u00a0km ed \u00e8 uno dei pi\u00f9 lunghi fiumi del Sudamerica ed \u00e8 tra i 20 fiumi pi\u00f9 lunghi al mondo. Altri importanti corsi d'acqua sono lo Yata, lungo 1060\u00a0km, il Guapor\u00e9, affluente del Mamor\u00e9 che segna il confine tra Bolivia e Brasile, gli affluenti di quest'ultimo, l'Itonomas e il Rio Blanco (Bolivia), e un altro affluente del Mamor\u00e9, il Rio Grande, tutti con lunghezza superiore ai 1000\u00a0km.\nFiumi della Bolivia in ordine alfabetico:"}
{"id": "15369", "revid": "2061338", "url": "https://it.wikipedia.org/wiki?curid=15369", "title": "Montagne della Bolivia", "text": "Le montagne della Bolivia si trovano nella parte occidentale del paese e comprendono numerose cime superiori ai 6.000 m. sul livello del mare.\nL'altopiano andino (chiamato \"Altiplano\"), con un'altitudine compresa tra i 3.500\u00a0m ed i 4.000\u00a0m \u00e8 delimitato da due imponenti catene montuose: la \"Cordillera Occidental\" e la \"Cordillera Oriental\" (comprendente anche la Cordillera Real).\nAltiplano.\nL'altopiano andino boliviano \u00e8 costituito dal \"plateau\" tra le due cordigliere e comprende i 4 maggiori bacini originati dalle montagne della parte della \"Cordillera Occidental\" prossima a quella \"Oriental\". La parte orientale \u00e8 caratterizzata da un'area piana utilizzata da secoli come corridoio principale per attraversare la Bolivia.\nAll'interno dell'altipiano si trova il Lago Titicaca (8.562\u00a0km\u00b2) diviso tra Per\u00f9 e Bolivia. La parte boliviana occupa circa 3.770\u00a0km\u00b2 dell'intero lago.\nL'intero \"altiplano\" era originariamente una profonda fenditura tra le due cordigliere, riempita ed appianata da sedimenti altamente porosi provenienti dalle cime. Quest'origine sedimentaria spiega la sua graduale pendenza da nord a sud: le maggiori precipitazioni del nord hanno portato maggiori sedimenti sul suolo.\nCordillera Occidental.\n\u00c8 una catena costituita prevalentemente da vulcani spenti e da solfatare. Comprende la cima pi\u00f9 alta della Bolivia, il vulcano Sajama (m. 6.542). L'intera \"cordillera\" \u00e8 di origine vulcanica e costituisce un'estensione della regione vulcanica del sud del Per\u00f9.\nLa parte settentrionale della catena \u00e8 pi\u00f9 elevata (supera i 4.000 metri) e le precipitazioni sono relativamente abbondanti. La parte sud presenta un'altitudine minore, sebbene siano presenti comunque alte montagne (ad es. l'Ollag\u00fce, 5.865\u00a0m), e le precipitazioni sono praticamente assenti.\nCordillera Oriental.\n\u00c8 la cordigliera geologicamente pi\u00f9 vecchia. Si estende dalla parte nord del Lago Titicaca, in direzione sud-est fino al 18\u00ba parallelo sud fino a scendere verso sud fino al confine argentino.\nLa parte pi\u00f9 settentrionale della cordigliera, chiamata Cordillera Real \u00e8 costituita da numerose montagne di granito con la cima innevata. Molte di esse superano i 6.000 metri e due di queste, l'Illampu (m. 6.421) e l'Illimani (m. 6.402) hanno imponenti ghiacciai.\nLa parte della cordigliera a sud del 17\u00ba parallelo, fino ad arrivare al confine argentino, \u00e8 chiamata \"Cordillera Central\". \u00c8 costituita, nella parte orientale, da blocchi di crosta terrestre sollevatasi e rovesciatasi, nella parte occidentale da una serie di dirupi. La spina dorsale della cordigliera centrale \u00e8 una sorta di piano increspato, con un'altitudine dai 4.200 ai 4.400 metri, spezzato da alte vette."}
{"id": "15374", "revid": "416175", "url": "https://it.wikipedia.org/wiki?curid=15374", "title": "Distretto di Q\u0259b\u0259l\u0259", "text": "Il distretto di Q\u0259b\u0259l\u0259 (o Qabala, o Gabala; in azero: Q\u0259b\u0259l\u0259) \u00e8 un distretto azero la cui capitale \u00e8 la citt\u00e0 storica di Qabala, che un tempo fu capitale dell'Albania Caucasica.\nIn questo distretto si trova un radar costruito nel 1985 dall Unione Sovietica; per questa installazione il governo russo ha pagato un affitto stimato in circa 5 milioni di euro all'anno fino al 2012.\nVladimir Putin, presidente della Russia, ha proposto l'installazione di Qabala come uno dei possibili siti di difesa missilistica comune tra Stati Uniti d'America e Russia."}
{"id": "15376", "revid": "2", "url": "https://it.wikipedia.org/wiki?curid=15376", "title": "Numero binario", "text": ""}
{"id": "15377", "revid": "2", "url": "https://it.wikipedia.org/wiki?curid=15377", "title": "Numero esadecimale", "text": ""}
{"id": "15383", "revid": "7", "url": "https://it.wikipedia.org/wiki?curid=15383", "title": "Ernesto Guevara", "text": ""}
{"id": "15387", "revid": "104458", "url": "https://it.wikipedia.org/wiki?curid=15387", "title": "Publius Aelius Adrianus", "text": ""}
{"id": "15390", "revid": "104458", "url": "https://it.wikipedia.org/wiki?curid=15390", "title": "Publius Aelius Traianus Adrianus", "text": ""}
{"id": "15392", "revid": "104458", "url": "https://it.wikipedia.org/wiki?curid=15392", "title": "Publio Elio Adriano", "text": ""}
{"id": "15400", "revid": "1343317", "url": "https://it.wikipedia.org/wiki?curid=15400", "title": "Telescopio spaziale Spitzer", "text": "Il telescopio spaziale Spitzer (Spitzer Space Telescope o SST, chiamato, precedentemente, Space Infrared Telescope Facility o SIRTF), fu un osservatorio spaziale che osservava nell'infrarosso. Costruito dalla NASA, dal Jet Propulsion Laboratory e dal California Institute of Technology, e lanciato il 25 agosto 2003, questo telescopio spaziale, costato 670 milioni di dollari statunitensi, fu il quarto del progetto Grandi Osservatori della NASA. La sua missione \u00e8 finita il 30 gennaio 2020.\nIl telescopio \u00e8 stato rinominato il 18 dicembre 2003 dopo che le prime osservazioni avevano dimostrato la sua efficienza; dopo un concorso internazionale a cui hanno partecipato oltre 7000 saggi il nome scelto \u00e8 stato quello di Lyman Spitzer, uno dei pi\u00f9 influenti astrofisici del XX secolo, il primo a proporre la costruzione di un telescopio nello spazio.\nIl periodo di durata della missione era 2,5 anni, almeno fino a quando non si fosse esaurito l'elio, liquido che serviva per raffreddare il telescopio e necessario a mantenere basse le temperature della maggioranza degli strumenti. L'efficienza del telescopio ha fatto durare la missione principale molto di pi\u00f9, ovvero 5 anni e mezzo, fino a quando nel 2009 non si esaur\u00ec l'elio. Alcuni strumenti divennero inutilizzabili, tuttavia, i due moduli a lunghezza d'onda corta della camera IRAC sono rimasti sensibili come prima dell'esaurimento dell'elio, e il telescopio da quel momento \u00e8 utilizzato per la missione denominata Spitzer Warm Mission. La strumentazione \u00e8 stata riconfigurata per continuare le osservazioni \"a caldo\", e gli strumenti, che operano comunque a meno di 30 K, permettono ancora buone osservazioni nel vicino infrarosso, ovvero lunghezza d\u2019onda da 0,7 a 10 \"\u03bc\"m.\nAd agosto 2016 la NASA ha prolungato la sua missione, definita \"beyond\", a partire da Ottobre 2016 per altri 2 anni e mezzo estendendola sino al lancio del telescopio spaziale James Webb. Ad ottobre 2017 la NASA ha inoltrato una richiesta pubblica di informazioni per valutare l'affidamento scientifico dell'osservatorio a istituti privati statunitensi successivamente alla cessazione del supporto finanziario.\nDescrizione tecnica.\nIl telescopio ha uno specchio primario di 85\u00a0cm di diametro, raffreddato a 5,5 Kelvin, temperatura necessaria per abbattere la sua stessa emissione termica, che andrebbe a sovrapporsi alla radiazione infrarossa che si vuole osservare. La radiazione infrarossa raccolta viene misurata da tre strumenti: IRAC, IRS e MIPS.\nScopi della missione.\nLa maggior parte del tempo di osservazione \u00e8 riservata agli istituti che hanno partecipato alla costruzione e sviluppo di SST per grandi progetti di ricerca, ma il resto del tempo di osservazione \u00e8 a disposizione dell'intera comunit\u00e0 scientifica, e gli astronomi di tutto il mondo potranno avanzare proposte di osservazione. Gli obiettivi della missione sono molteplici: planetologia, studio del processo di formazione stellare, del mezzo interstellare della Via Lattea, ma anche osservazione delle altre galassie fino ad arrivare a quelle pi\u00f9 distanti e ancora in formazione.\nPrecedenti osservazioni infrarosse sono state fatte sia da terra che dallo spazio. L'atmosfera terrestre, per\u00f2, assorbe efficacemente la radiazione infrarossa, da qui la necessit\u00e0 di osservare dallo spazio. Tra i precedenti satelliti per osservazioni infrarosse, si ricordano IRAS (Infrared Astronomical Satellite) della NASA, che oper\u00f2 negli anni ottanta, e ISO (Infrared Space Observatory), dell'Agenzia Spaziale Europea, attivo negli anni novanta. SST segna un importante avanzamento rispetto a IRAS e ISO soprattutto per il grande miglioramento della sensibilit\u00e0 degli strumenti. Altre due importanti telescopi infrarossi spaziali sono stati lanciati: il telescopio spaziale Herschel (dell'ESA, lanciato il 14 maggio 2009) e ASTRO-F (della ISAS, ente spaziale giapponese, lanciato il 21 febbraio 2006).\nRisultati.\nDiverse sono state le osservazioni del SST degne di nota: una delle pi\u00f9 rilevanti fu nel 2005, quando per la prima volta fu direttamente catturata la luce di due pianeti extrasolari, i giganti gassosi HD 209458 b e TrES-1b. Prima di allora, la presenza di pianeti era stata dedotta solo dal comportamento della stella e delle variazione della velocit\u00e0 radiale. Sempre nel 2005, il telescopio Spitzer scopr\u00ec un disco circumstellare attorno alla giovane stella T Tauri CoKu Tau/4. Inoltre in quell'anno, 400 ore di osservazioni con Spitzer, permisero agli astronomi di affermare che la struttura della Via Lattea \u00e8 pi\u00f9 marcatamente barrata di quanto creduto in precedenza.\nNel maggio del 2007 grazie a Spitzer, gli astronomi hanno mappato per la prima volta la temperatura atmosferica di un esopianeta, il gioviano caldo HD 189733 Ab, rilevando tra l'altro molecole di vapore acqueo.\nNell'agosto del 2009, rilevamenti del telescopio Spitzer attorno alla stella HD 172555 e al suo disco circumstellare, permisero di scoprire che in passato era avvenuta una catastrofica collisione ad alta velocit\u00e0 tra due pianeti rocciosi, delle dimensioni di Mercurio e della Luna, che ha portato alla vaporizzazione del pi\u00f9 piccolo e notevoli danni al pi\u00f9 grande, formando il disco di detriti attorno alla stella.\nNell'ottobre del 2009, il telescopio Spitzer ha individuato l'anello pi\u00f9 grande del sistema solare appartenente al pianeta Saturno.\nNel 2012, Spitzer ha catturato direttamente, per la prima volta, la quantit\u00e0 di luce infrarossa emanata da una super Terra, 55 Cancri e."}
{"id": "15404", "revid": "399", "url": "https://it.wikipedia.org/wiki?curid=15404", "title": "Mario Lanza", "text": "Con le sue interpretazioni, in particolare nel film \"Il grande Caruso\" (1951), ebbe il merito di far conoscere e amare ai giovani la musica lirica; infatti, molti furono coloro che intrapresero lo studio del canto lirico dopo aver ascoltato le sue interpretazioni. I suoi dischi sono ancor oggi oggetto di collezione da parte di molti intenditori.\nBiografia.\nLanza - chiamato familiarmente Freddy - nacque da una famiglia di emigranti italiani: il padre Antonio Cocozza, emigrato negli Stati Uniti in giovane et\u00e0, era originario di Filignano, in provincia di Isernia (Molise), mentre la madre Maria Lanza era originaria di Tocco da Casauria, in provincia di Pescara (Abruzzo).\nFreddy crebbe nella casa del nonno materno, proprietario di una drogheria, il quale coltivava la passione per la pittura e possedeva una ricca raccolta di dischi di Enrico Caruso; Freddy divent\u00f2 presto un grande ammiratore del cantante e ascoltava spesso tutti i dischi del nonno, divertendosi a cantare le romanze con la sua naturale voce tenorile.\nLa madre, che possedeva una bella voce da soprano, non intraprese l'attivit\u00e0 di cantante perch\u00e9 il padre non glielo permise, ma - visto il naturale talento del figlio - pur di riuscire a fargli studiare canto, non si risparmi\u00f2 di lavorare per diverse ore al giorno. Freddy pot\u00e9 cos\u00ec studiare con l'ex cantante lirica Irene Williams, che nel 1940 gli procur\u00f2 un'audizione all'Academy of Music di Filadelfia e fece in modo che il maestro Serge Koussevitzky, giunto in quella citt\u00e0 per dirigere un concerto, riuscisse ad ascoltare la voce del ragazzo. Per l'occasione, Freddy cant\u00f2 l'aria \u00ab\"Vesti la giubba\"\u00bb, da \"Pagliacci\" e Koussevitzky, rimasto profondamente impressionato, pare avesse esclamato: \u00abQuesta \u00e8 davvero una voce eccezionale: devi venire con me nel Berkshire\u00bb. Con l'espressione \"nel Berkshire\" egli intendeva alludere ai corsi di perfezionamento annualmente tenuti al Festival di Tanglewood (Massachusetts) presso il Berkshire Music Center, ove si ritrovano musicisti e cantanti semiprofessionisti per studiare, perfezionarsi e riposarsi insieme.\nFreddy si impegn\u00f2 con seriet\u00e0 per migliorare e raffinare le sue doti naturali, distinguendosi come miglior allievo e riuscendo cos\u00ec esordire il 7 agosto 1942 ne \"Le allegre comari di Windsor\" di Nicolai, con il ruolo di \"Fenton\", riscuotendo unanimi consensi. Fra gli altri, il critico del \"New York Times\" lod\u00f2 in particolar modo \u00ab\"la superba potenza della sua voce\"\u00bb.\nCome Caruso.\nIn questo periodo assunse il nome d'arte di Mario Lanza, in onore della madre, e poco tempo dopo part\u00ec per il servizio militare presso la base aerea di Marfa (Texas). Qui intrattenne le truppe con alcuni spettacoli e venne soprannominato dai suoi commilitoni \"Il Caruso dell'Air Force\". Ingaggiato per un \"musical\" al Winged Victory a Hollywood, firm\u00f2 un contratto di cinque anni con la casa discografica RCA Victor. Inoltre, nello stesso periodo, partecip\u00f2 anche al musical \"On the Beam\". Terminato il servizio militare nel 1945, poco tempo dopo si spos\u00f2 a Beverly Hills con Elizabeth \"Betty\" Hicks.\nLanza si trasfer\u00ec a New York e continu\u00f2 a perfezionarsi nel canto grazie al sostegno economico del suo agente Sam Weiler, che gli fece studiare pianoforte e canto con Enrico Rosati, gi\u00e0 maestro di Beniamino Gigli; nel 1942, grazie alle sue doti canore, vinse una borsa di studio. Firm\u00f2 un contratto con la \"Columbia Concert\" e partecip\u00f2 a una tourn\u00e9e che lo port\u00f2 negli Usa, in Messico e in Canada, insieme al soprano Frances Yeend e al baritono George London.\nContratto con la MGM.\nNel 1947 venne chiamato dalla Metro-Goldwyn-Mayer per interpretare una serie di sette film musicali (il cui responsabile del doppiaggio fu Ercole Pace) che lo impegnarono per altrettanti anni; nel frattempo continu\u00f2 a tenere concerti, a incidere dischi e a partecipare a programmi televisivi. Inizi\u00f2 anche una serie di tour di concerti programmati dalla MGM, che culminarono con una grande performance il 24 luglio 1948, accanto al soprano Kathryn Grayson.\nNel 1949 interpret\u00f2 il suo primo film musicale, \"Il bacio di mezzanotte\", dove recit\u00f2 nel ruolo di un autotrasportatore di pianoforti. Al termine delle riprese, Lanza riusc\u00ec a coronare quello che era sempre stato il suo sogno: interpretare un'opera lirica. Fu interprete di Pinkerton nella \"Madama Butterfly\" di Puccini, cantando insieme al soprano Tomiko Kanazawa: nelle uniche due rappresentazioni, ottenne i favori della critica.\nRomanze da sogno.\nLa sua popolarit\u00e0 e gli impegni sempre pi\u00f9 pressanti non gli permisero di interpretare altre opere liriche e i critici riterranno che questa sar\u00e0 una vera perdita per il mondo del belcanto.\nIl 5 maggio 1949 incise un disco di romanze che sar\u00e0 considerato dalla \"National Records Critics Association\" come migliore registrazione dell'anno. Nel 1950 gir\u00f2 il film \"Il pescatore della Louisiana\", interpretando la sua pi\u00f9 famosa canzone, \"Be My Love\", e duettando con Kathryn Grayson in alcune romanze di celebri opere, tra cui \"Madama Butterfly\", in cui il cantante riprese il ruolo di Pinkerton.\nSubito dopo si produsse in quella che \u00e8 considerata la sua migliore interpretazione cinematografica, nel film \"Il grande Caruso\" (1951): la raccolta con i brani del film, comprendente circa quindici pezzi del repertorio di Caruso, vender\u00e0 in tutto il mondo pi\u00f9 di un milione di copie e gli varr\u00e0 il \"disco d'oro\".\nMario Lanza Show.\nIl 26 giugno 1951 firm\u00f2 un contratto con la Coca-Cola per interpretare uno spettacolo televisivo con cadenza settimanale, \"The Mario Lanza Show\", di cui vennero realizzate 59 puntate, trasmesse dalle reti CBC ed NBC.\nIn questo show, oltre ad ospitare personaggi famosi, Lanza mostr\u00f2 al suo pubblico - talmente entusiasta da non permettere l'effettuazione di riprese in diretta e da costringere la produzione a mandare in onda le puntate in differita \u2013 di essere in grado di interpretare canzoni di tutti i generi, da brani di Verdi alle canzoni popolari, da Cole Porter ai canti religiosi.\nNel 1954 ruppe con la MGM, che gli proibir\u00e0 di girare film con qualsiasi altra casa cinematografica, vietandogli inoltre di incidere dischi e partecipare a concerti. Solo due anni dopo Lanza riusc\u00ec a liberarsi dalle costrizioni della MGM e a firmare un contratto con la Warner Bros., per la quale interpret\u00f2 il film \"Serenata\", accanto a Joan Fontaine e Vincent Price.\nUltimi anni e morte.\nMa il suo amore rest\u00f2 sempre l'opera e, nel 1957, part\u00ec con la famiglia per l'Italia, dove nel 1958 gir\u00f2 \"Arrivederci Roma\", un film con Renato Rascel e Marisa Allasio; nell'occasione, incise anche la celeberrima canzone che d\u00e0 il titolo al film. Nel 1959 interpret\u00f2 il suo ultimo ruolo cinematografico nella pellicola \"Come prima\", a fianco di Zsa Zsa G\u00e1bor.\nIl mondo della lirica sembrava non voler rinunciare al talento di Lanza e gli propose alcune esibizioni: la Scala di Milano lo volle per il \"Rigoletto\", mentre il Teatro di San Carlo di Napoli gli diede l'opportunit\u00e0 di interpretare un'opera a sua scelta. Lanza scelse \"Pagliacci\" ma il destino non gli concesse di coronare il suo sogno: gi\u00e0 reduce da un attacco cardiaco alcuni mesi prima, il cantante venne ricoverato d'urgenza per un malore presso la clinica romana Valle Giulia, dove mor\u00ec a soli 38 anni, il 7 ottobre 1959; il decesso fu attribuito a embolia polmonare, in quanto il cantante era affetto da una flebite agli arti inferiori (condizione predisponente), ma non fu eseguita un'autopsia e la morte, secondo alcuni, potrebbe essere ascrivibile alla tachiaritmia da tireotossicosi provocata dalle massicce dosi di gonadotropina corionica assunte dal cantante allo scopo di perdere peso."}
{"id": "15406", "revid": "78273", "url": "https://it.wikipedia.org/wiki?curid=15406", "title": "Musica lirica", "text": ""}
{"id": "15407", "revid": "3279597", "url": "https://it.wikipedia.org/wiki?curid=15407", "title": "Bel canto", "text": ""}
{"id": "15408", "revid": "2184720", "url": "https://it.wikipedia.org/wiki?curid=15408", "title": "William Shakespeare", "text": "\u00c8 considerato il poeta pi\u00f9 rappresentativo del popolo inglese e soprannominato il \"Bardo dell'Avon\" (o semplicemente \"Il Bardo\") oppure il \"Cigno dell'Avon\"; delle sue opere sono stati ritrovati, incluse alcune collaborazioni, 37 testi teatrali, 154 sonetti e una serie di altri poemi. Le sue opere teatrali sono state tradotte in tutte le maggiori lingue del mondo e sono state inscenate pi\u00f9 spesso di qualsiasi altra opera; inoltre \u00e8 lo scrittore maggiormente citato nella storia della letteratura inglese e molte delle sue espressioni linguistiche sono entrate nell'inglese quotidiano.\nNonostante la cronologia esatta delle sue opere sia ancora al centro di numerosi dibattiti, cos\u00ec come la paternit\u00e0 di alcune di esse, \u00e8 possibile collocare con sufficiente certezza l'epoca di composizione della maggior parte dei suoi lavori nei circa venticinque anni compresi tra il 1588 e il 1613. Capace di eccellere sia nella tragedia sia nella commedia, fu in grado di coniugare il gusto popolare della sua epoca con una complessa caratterizzazione dei personaggi, una poetica raffinata e una notevole profondit\u00e0 filosofica.\nBench\u00e9 fosse gi\u00e0 popolare in vita, divenne immensamente famoso dopo la sua morte e i suoi lavori furono esaltati e celebrati da numerosi e importanti personaggi nei secoli seguenti. La scarsit\u00e0 di documenti pervenutici riguardanti la sua vita privata ha fatto sorgere numerose congetture riguardo al suo aspetto fisico, alla sua sessualit\u00e0, al suo credo religioso e persino all'attribuzione delle sue opere. Gli \u00e8 stato dedicato un asteroide: 2985 Shakespeare.\nBiografia.\nLe origini.\nShakespeare visse a cavallo fra il XVI e il XVII secolo, un periodo in cui si stava realizzando il passaggio dalla societ\u00e0 medievale al mondo moderno. Nel 1558 sul trono del regno era salita Elisabetta I d'Inghilterra, inaugurando un periodo di fioritura artistica e culturale che da lei prese il nome. Il padre di William, John, si trasfer\u00ec, alla met\u00e0 del Cinquecento, da Snitterfield a Stratford-upon-Avon, dove divenne guantaio e conciatore.\nJohn compare per la prima volta nelle documentazioni storiche nel 1552. Un documento ci informa che John Shakespeare aveva in affitto un'ala di quella che sarebbe poi diventata famosa come la casa natale del poeta, situata a Henley Street. Nel 1556 John accrebbe le sue propriet\u00e0, acquistando una propriet\u00e0 fondiaria e l'altra ala della casa natale, che a quel tempo era una struttura separata.\nJohn prese in moglie Mary Arden, figlia del ricco agricoltore Robert Arden. Mary era la figlia minore, tuttavia era probabilmente la prediletta del padre visto che quando questi mor\u00ec, verso la fine del 1556, le lasci\u00f2 la sua tenuta e il raccolto della sua terra. Il matrimonio avvenne tra il novembre del 1556, mese in cui fu redatto il testamento di Robert Arden, e il settembre del 1558, mese in cui nacque la prima figlia.\nA partire dall'autunno del 1558, inizi\u00f2 la carriera politica di John Shakespeare: prest\u00f2 giuramento come uno dei quattro connestabili. Dal 1565 fu aldermanno, cio\u00e8 un componente della giunta municipale di Stratford; nel 1568 ricopr\u00ec per un anno la carica pi\u00f9 importante della citt\u00e0, quella di balivo. Raggiunto il massimo riconoscimento cittadino, decise di rivolgersi al Collegio degli araldisti per ricevere uno stemma, ma non riusc\u00ec a ottenerlo. Tra il 1570 e il 1590, John Shakespeare, oppresso dai debiti, ebbe problemi di natura finanziaria, che portarono alla fine della sua carriera pubblica e alla vendita di alcuni possedimenti.\nLa giovinezza a Stratford.\nLa data di battesimo di William Shakespeare a Stratford-upon-Avon risulta essere il 26 aprile 1564; la trascrizione nel registro parrocchiale riporta: \"Gulielmus, filius Johannes Shakespeare\". Non \u00e8 documentata la data di nascita, che tradizionalmente si suppone sia avvenuta tre giorni prima, il 23 aprile, giorno in cui si festeggia San Giorgio, patrono dell'Inghilterra. William fu il terzo di otto figli. Nell'estate del 1564 la peste colp\u00ec Stratford, ma risparmi\u00f2 gli Shakespeare.\nSebbene nei registri scolastici di quel periodo non compaia il suo nome, per alcuni biografi Shakespeare frequent\u00f2 la \"King's New School\", istituto gratuito per i maschi della cittadina, dedicato a Edoardo VI e fondato dalla Gilda della Santa Croce, distante circa 400 metri dalla sua casa; l\u00ec avrebbe avuto modo di apprendere il latino e i classici della letteratura, e di essere forse sottoposto a frequenti punizioni corporali. Le lezioni erano impartite sei giorni alla settimana, cominciavano alle sei o alle sette di mattina e continuavano fino alle undici; dopo la sosta per il pranzo riprendevano all'una per poi concludersi alle sei di sera. Non risulta nessuna sua eventuale formazione universitaria.\n\u00c8 probabile che William abbia lavorato come apprendista nel negozio del padre; \u00e8 stato messo in rilievo come Shakespeare abbia fatto riferimento a svariati tipi di pelle e ad altre conoscenze tipiche dei conciatori. Il 27 novembre 1582, a diciotto anni, William spos\u00f2 a Stratford Anne Hathaway, di otto anni pi\u00f9 grande. Considerata la data di nascita della prima figlia, il matrimonio, testimoniato da Fulk Sandalls e John Richardson, fu forse affrettato dalla gravidanza della sposa.\nIl 26 maggio 1583 la prima figlia di Shakespeare, Susannah, fu battezzata a Stratford. Due anni dopo, il 2 febbraio 1585, furono battezzati due gemelli: un maschio, Hamnet, e una femmina, Judith. Gli Shakespeare chiamarono i figli come i loro vicini e inseparabili amici, Hamnet e Judith Sadler. Quando nel 1598 Judith e Hamnet Sadler ebbero un figlio, lo chiamarono William.\nHamnet era una variante morfologica, consueta a quel tempo, di Hamlet, ed \u00e8 stato supposto che per il nome del bambino si sia ispirato a quello del protagonista dell'opera omonima, bench\u00e9 il nome Hamnet o Hamlet fosse a quei tempi piuttosto comune. La figlia di Susannah e di John Hall, Elizabeth, sar\u00e0 l'ultima discendente della famiglia.\nGli anni perduti.\nTra il battesimo dei due gemelli e la sua comparsa sulla scena letteraria inglese, non vi sono documenti relativi alla vita di Shakespeare; per questo motivo, il periodo che va dal 1585 al 1592 \u00e8 definito dagli studiosi come \"lost years\" (anni perduti). Il tentativo di spiegare questo periodo ha dato vita a numerose supposizioni e fantasie; spesso nessuna prova suffraga queste storie se non le dicerie raccolte dopo la morte del drammaturgo. Nicholas Rowe, il primo biografo di Shakespeare, riporta una leggenda di Stratford secondo la quale Shakespeare abbandon\u00f2 la citt\u00e0, rifugiandosi a Londra, per sfuggire a un processo causato dalla caccia di frodo di un cervo di Thomas Lucy, un signorotto locale. Un altro racconto del XVIII secolo riporta che Shakespeare cominci\u00f2 la sua carriera teatrale badando ai cavalli dei clienti dei teatri di Londra.\nJohn Aubrey riport\u00f2 che Shakespeare divenne un insegnante di campagna pur non presentando nessuna prova a sostegno di questa ipotesi. Alcuni studiosi hanno suggerito la possibilit\u00e0 che Shakespeare sia stato assunto come tutore da Alexander Hoghton di Lancashire, un proprietario terriero cattolico che cita un certo \"William Shakeshafte\" nel suo testamento del 1581. Tuttavia non si hanno prove che qualche membro della famiglia del poeta us\u00f2 mai la variante \"Shakeshafte\". \u00c8 stato ipotizzato che Shakespeare abbia cominciato la sua carriera teatrale unendosi a una delle tante compagnie che visitavano Stratford annualmente. Nella stagione 1583-84 tre compagnie visitarono Stratford, nella stagione 1586-87 ben cinque, tra cui quella della regina, quella di Essex e quella di Leicester.\nLa comparsa a Londra e i primi successi.\nDiversi documenti del 1592 ci informano del successo di Shakespeare in ambito teatrale: sappiamo che sue opere sono gi\u00e0 state rappresentate dalle compagnie dei conti di Derby, di Pembroke e del Sussex; si ha notizia, inoltre, della rappresentazione del 3 marzo 1592 della prima parte dell\"Enrico VI\". La fama delle opere di Shakespeare era probabilmente in ascesa, tanto da attirarsi le gelosie dei colleghi pi\u00f9 anziani: proprio in quest'anno Robert Greene dedic\u00f2 la celebre invettiva che sembrerebbe rivolta a Shakespeare: \nGreene era uno scrittore dalla personalit\u00e0 focosa che entr\u00f2 in contrasto col letterato John Florio e che nel \"Groatsworth\" critic\u00f2 anche Marlowe e Nashe. Henry Chettle, il tipografo che aveva preparato per le stampe il manoscritto del \"Groatsworth\", sent\u00ec il bisogno, mesi dopo, di prendere le distanze da Greene nella prefazione alla sua opera \"Kind-Heart's Dream\" (\"Sogno di cuor gentile\"); nel passo in questione, sul quale gli studiosi hanno spesso speculato dal momento che tramanda il carattere di Shakespeare, Chettle si dispiace di non averlo risparmiato, apprezzando la \"rettitudine della sua condotta, che attesta della sua onest\u00e0, e della sua grazia arguta nello scrivere, che depone bene sulla sua arte\".\nNegli anni 1593-94, a causa di un'epidemia di peste, i teatri inglesi rimasero chiusi; Shakespeare, in questo periodo, pubblic\u00f2 due poemetti, \"Venere e Adone\" e \"Il ratto di Lucrezia\". Il primo, stampato nel 1593, \u00e8 dedicato a Henry Wriothesley, III conte di Southampton, all'epoca diciannovenne. Sono state fatte molte speculazioni intorno alla relazione tra Shakespeare e Southampton - alcuni critici lo identificano come il misterioso \"W.H.\" destinatario dei sonetti. Il volume ebbe molto successo ed ebbe numerose ristampe. Il successo dell'opera \u00e8 testimoniato anche da un'opera teatrale, stampata nel 1606 ma di qualche anno precedente, \"The Return from Parnassus\", rappresentata all'inizio del XVII secolo dagli studenti del St John's College di Cambridge. \"The Return from Parnassus\" \u00e8 la seconda di un ciclo di tre opere teatrali; al suo interno, un personaggio dice: \nTuttavia questa citazione manifesta solo la popolarit\u00e0 che il \"Venere e Adone\" aveva raggiunto in quegli anni; infatti, sebbene alcuni critici abbiano interpretato questa frase come un apprezzamento dell'ambiente universitario nei confronti di Shakespeare, altri hanno sottolineato che il personaggio che fa questo elogio \u00e8 uno stupido.\nA supporto dell'ipotesi che Shakespeare non fosse visto di buon occhio dall'ambiente universitario, \u00e8 possibile citare la terza e ultima parte del ciclo \"Parnassus\" degli studenti del St John's College, \"The Second Part of the Return from Parnassus\"; in questa, un personaggio che impersona William Kempe, parlando con un personaggio che impersona un altro membro della compagnia in cui si trovava Shakespeare, critica in maniera grossolana i drammaturghi con educazione universitaria e afferma che \"il nostro compagno Shakespeare li ha tutti umiliati\".\nNel 1594, Shakespeare d\u00e0 alle stampe il suo secondo poemetto \"Il ratto di Lucrezia\", anch'esso dedicato al conte di Southampton. Leggendo la dedica, la maggioranza degli studiosi sono d'accordo sull'accresciuta familiarit\u00e0 tra il poeta e il conte; tuttavia, la relazione tra i due resta di difficile interpretazione, dato che, escluse queste due dediche, Southampton non compare in nessun altro documento riguardante Shakespeare.\nI servi del Lord Ciambellano.\nNell'autunno 1594 la peste termin\u00f2 a Londra, e ci\u00f2 permise la riapertura dei teatri; Shakespeare si un\u00ec alla compagnia teatrale chiamata \"The Lord Chamberlain's Men\" (\"servi del Lord Ciambellano\"), della quale facevano parte anche Richard Burbage e William Kempe. La prima notizia dell'esistenza della compagnia si ebbe nel giugno 1594, attraverso un documento del libro dei conti del tesoriere privato della regina, che riportava la notizia di una rappresentazione della compagnia presso il palazzo reale di Greenwich, il giorno di S. Stefano (26 dicembre) e il giorno degli Innocenti (28 dicembre), di fronte a Elisabetta I.\nNel 1596 mor\u00ec l'unico figlio maschio, Hamnet, che fu sepolto a Stratford l'11 agosto. Nello stesso anno, John Shakespeare, grazie al successo avuto dal figlio, riusc\u00ec a ottenere il diritto di fregiarsi di uno stemma e del titolo di \"gentleman\" per s\u00e9 e per i suoi discendenti, nonostante il suo prestigio e la sua fortuna fossero notevolmente ridotti rispetto ad alcuni anni prima; il motto scelto \u00e8 \"Non sanz droict\", \"Non senza diritto\".\nNel 1597 Shakespeare compr\u00f2 da William Underhill per sessanta sterline una residenza a Stratford, \"New Place\", composta da \"due granai, due giardini, due frutteti, con annessi\". La casa, la pi\u00f9 grande di Stratford a quei tempi, era stata infatti costruita da un eminente cittadino della generazione precedente, Sir Hugh Clopton. L'acquisto testimonia i notevoli guadagni ottenuti da Shakespeare con l'attivit\u00e0 teatrale.\nNell 1598 Shakespeare si trasfer\u00ec nella diocesi di St. Helen's Bishopsgate. Nello stesso anno, Francis Meres pubblic\u00f2 il \"Palladis Tamia\", nel quale parlava di \"un Ovidio risorto nel mellifluo Shakespeare\", e aggiungeva che tra i drammaturghi inglesi era il migliore sia nella tragedia sia nella commedia, citando molti suoi titoli. Sempre nel 1598 il Bardo partecip\u00f2 come attore alla rappresentazione di \"Every Man in his Humour\" di Ben Jonson, nella parte di \"Kno'well\", un vecchio gentiluomo; nell'in-folio delle opere di Jonson del 1616, Shakespeare compariva infatti in cima alla lista degli attori.\nShakespeare divenne poi azionista dei \"The Lord Chamberlain's Men\", acquisendo circa il 10% della compagnia la quale, soprattutto grazie a lui, era talmente popolare da far s\u00ec che, dopo la morte di Elisabetta I e l'incoronazione di Giacomo I (1603), il nuovo monarca la adottasse, e si fregi\u00f2 cos\u00ec del titolo di \"King's Men\" (\"Gli uomini del re\"); in questa compagnia Shakespeare ricopr\u00ec anche il ruolo di amministratore, oltre a quelli di drammaturgo e attore. Vari documenti che registrano affari legali e transazioni economiche mostrano come la ricchezza di Shakespeare si fosse accresciuta molto nei suoi anni londinesi. Il 5 giugno 1607 sua figlia Susannah spos\u00f2 il medico John Hall nella chiesa della Holy Trinity di Stratford.\nIl ritorno a Stratford e la morte di suo fratello.\nIntorno al 1611 si ritir\u00f2 nella sua citt\u00e0 natale, Stratford. L'11 settembre \"Mr. Shakespeare\" figura sulla lista dei contribuenti che devono pagare l'imposta per la manutenzione delle strade reali. In quello stesso anno firm\u00f2 una petizione dei cittadini di Stratford che chiedeva alla Camera dei comuni di riparare le strade maestre. Il 3 febbraio 1612 fu sepolto Gilbert, un fratello di Shakespeare. A maggio Shakespeare fu convocato a Londra per testimoniare nella causa \"Mountjoy-Bellott\", che opponeva due fabbricanti di parrucche londinesi, Christopher Mountjoy e il genero Stephen Bellott. Gli atti del processo sono giunti fino a noi: al termine di quelli che contengono la deposizione di Shakespeare \u00e8 presente la sua firma.\nAgli inizi del 1613 mor\u00ec l'ultimo fratello di Shakespeare, Richard: degli otto figli di John Shakespeare rimanevano solo William e la sorella Joan.\nNel mese di marzo Shakespeare acquist\u00f2 una casa a Londra per 140 sterline (di cui 80 in contanti); era l'ex portineria dell'abbazia dei Frati Neri (\"Blackfriars\"), non lontano dall'omonimo teatro. A partire dal 1613 Shakespeare non produsse pi\u00f9 alcunch\u00e9. Nel novembre 1614 trascorse diverse settimane a Londra insieme al genero John Hall.\nIl 10 febbraio 1616 sua figlia Judith spos\u00f2 Thomas Quiney: quest'ultimo poco prima di sposarsi aveva messo incinta una ragazza di Stratford. Il 25 marzo seguente Shakespeare fece testamento: la maggior parte dei suoi beni and\u00f2 alla figlia Susanna e al marito; all'altra figlia, Judith, lasci\u00f2 alcune somme in denaro con clausole cautelative, mentre alla moglie lasci\u00f2 \"l'usufrutto della seconda camera da letto\" nella casa a New Place; lasci\u00f2 poi vari oggetti e piccole somme per l'acquisto di anelli ad alcuni conoscenti di Stratford e agli attori Richard Burbage, John Heminges e Henry Condell.\nWilliam Shakespeare mor\u00ec il giorno del suo 52\u00ba compleanno, il 23 aprile 1616; era rimasto sposato ad Anne fino alla fine. John Ward, un vicario di Stratford, mezzo secolo dopo raccont\u00f2 che Shakespeare, dopo aver passato una serata in campagna con Michael Drayton e Ben Jonson, in cui bevve molto alcol, mor\u00ec di una febbre contratta in quell'occasione. \u00c8 possibile che questa sia una delle numerose leggende relative alla vita del Bardo.\nFu sepolto nel coro della Holy Trinity Church, la chiesa parrocchiale di Stratford; questo privilegio non fu dovuto alla sua fama come scrittore ma al pagamento di una quota della decima della chiesa, 440 sterline. Su un muro nei pressi della sua tomba si trova un monumento, commissionato probabilmente dalla sua famiglia; \u00e8 un busto che mostra Shakespeare nell'atto di scrivere. L'epitaffio sulla sua tomba recita:\nOpere.\nL'opera poetica e drammaturgica di Shakespeare costituisce una parte fondamentale della letteratura occidentale ed \u00e8 continuamente studiata e rappresentata in ogni parte del globo. La cronologia delle sue opere \u00e8 incerta e rappresenta un argomento ancora dibattuto dagli studiosi. Nel \"First Folio\" del 1623, redatto da John Heminges e Henry Condell, sono comprese le 36 opere teatrali di Shakespeare, elencate in base alla loro classificazione come tragedie, commedie e drammi storici.\nNessun'opera poetica di Shakespeare \u00e8 stata inclusa nel \"First Folio\". Alla fine del XIX secolo, Edward Dowden ha definito quattro delle ultime commedie shakespeariane, \"Pericle, principe di Tiro\", \"La tempesta\", \"I due nobili congiunti\" e \"Il racconto d'inverno\", come \"romances\" e, anche se molti studiosi preferiscono chiamarle \"tragicommedie\", questo termine \u00e8 spesso usato.\nNel 1896 Frederick S. Boas coni\u00f2 il termine \"problem play\", \"drammi dialettici\", per descrivere quattro scritti di Shakespeare, \"Tutto \u00e8 bene quel che finisce bene\", \"Misura per misura\", \"Troilo e Cressida\" e \"Amleto\"; il termine, nonostante sia dibattuto, rimane in uso, anche se \"Amleto\" viene definitivamente classificato come una tragedia. Altre opere, attribuite talvolta al drammaturgo di Stratford, sono elencate come apocrife. Due sono le opere andate perdute, \"Cardenio\" e \"Pene d'amore vinte\".\nOpere teatrali.\nInizialmente, come era tradizione in et\u00e0 elisabettiana, Shakespeare collabor\u00f2 con altri drammaturghi alla stesura delle sue prime opere; tra queste vi sono \"Tito Andronico\", della quale un drammaturgo di fine Seicento disse \"egli si \u00e8 limitato soltanto a perfezionare con il suo magistrale tocco uno o due dei personaggi principali\". \"I due nobili congiunti\", scritta in collaborazione con John Fletcher, e \"Cardenio\", andata perduta, hanno una documentazione sull'attribuzione a Shakespeare precisa.\nLe prime opere di Shakespeare furono incentrate su Enrico VI; \"Enrico VI, parte I\", composto tra il 1588 e il 1592, potrebbe essere la prima opera di Shakespeare, sicuramente messa in scena, se non commissionata, da Philip Henslowe. Al successo della prima parte fanno seguito \"Enrico VI, parte II\", \"Enrico VI, parte III\" e \"Riccardo III\", costituendo a posteriori una tetralogia sulla guerra delle due rose e sui fatti immediatamente successivi; queste furono in diversa misura composte a pi\u00f9 mani attingendo copiosamente dalle \"Cronache\" di Raphael Holinshed, ma sempre pi\u00f9 segnate dallo stile caratteristico del drammaturgo, descrivendo i contrasti tra le dinastie York e Lancaster, conclusisi con l'avvento della dinastia Tudor da cui discendeva l'allora regnante Elisabetta I. Nel suo insieme, prima ancora che celebrazione della monarchia e dei meriti del suo casato, la \"tetralogia\" appare come un appello alla concordia civile.\nMolte opere risalenti al primo periodo della carriera di Shakespeare furono influenzate dalle opere di altri drammaturghi elisabettiani, in particolare Thomas Kyd e Christopher Marlowe, dalle tradizioni del dramma medievale e dalle opere di Seneca. Di datazione controversa, ma collocabili prima delle opere della maturit\u00e0, sono un piccolo gruppo di commedie, in cui \u00e8 forte l'influenza dell'eufuismo, dei testi dei letterati rinascimentali e delle ambientazioni italiane. Di questo periodo fanno parte \"I due gentiluomini di Verona\", \"La commedia degli errori\", in cui vi sono elementi riconducibili ai modelli classici e \"La bisbetica domata\", che secondo alcuni deriverebbe da un racconto popolare, ma che troviamo nelle novelle di Giambattista Cinzio che ispir\u00f2 anche Otello e Misura per misura.\nDal 1594 la peste e l'inasprirsi della censura provocarono la scomparsa di molte compagnie, mentre nacquero nuove realt\u00e0 teatrali, come \"The Lord Chamberlain's Men\", di cui fece parte come autore e attore. L'abilit\u00e0 del drammaturgo di identificare i temi pi\u00f9 richiesti e il suo talento nella riscrittura dei copioni perch\u00e9 non incappassero nei tagli del Master of the Revels, gli assicurarono in questo periodo una rapida ascesa al successo. Le prime commedie shakespeariane, influenzate dallo stile classico e italiano, con strette trame matrimoniali e precise sequenze comiche, dal 1594 cedono il passo all'atmosfera romantica, con toni a volte pi\u00f9 scuri e propri di una tragicommedia.\nIn tutte le opere di questa fase \u00e8 presente il \"wit\", gioco letterario basato sulle sottigliezze lessicali. Shakespeare riesce a rendere strumenti espressivi i giochi di parole, gli ossimori, le figure retoriche, che non sono mai fini a s\u00e9 stessi, ma inseriti a creare voluti contrasti tra l'eleganza della convenzione letteraria e i sentimenti autentici dei personaggi. Questo periodo caratterizzato quindi da commedie romantiche ha inizio tuttavia con una tragedia, \"Romeo e Giulietta\", una delle opere pi\u00f9 note di Shakespeare, proseguendo poi con \"Sogno di una notte di mezza estate\", che contiene diversi elementi inediti nelle opere del bardo come la magia e le fate, e \"Il mercante di Venezia\". Completano le opere di questa fase degli scritti shakespeariani l'ingegno e i giochi di parole di \"Molto rumore per nulla\", la suggestiva cornice rurale di \"Come vi piace\", la vivace allegria de \"La dodicesima notte\" e \"Le allegre comari di Windsor\".\nNegli stessi anni nacque la seconda serie di drammi storici inglesi; dopo la lirica \"Riccardo II\", scritta quasi interamente in versi, Shakespeare present\u00f2, alla fine del XVI secolo, alcune commedie in prosa, come \"Enrico IV, parte I\" e \"II\" ed \"Enrico V\". L'ultimo scritto di questo periodo fu \"Giulio Cesare\", basato sulla traduzione di Thomas North delle \"Vite parallele\" di Plutarco. La produzione di opere storiche riguardanti le origini della dinastia regnante and\u00f2 di pari passo con il successo suscitato da tale genere. \"Edoardo III\", attribuibile a Shakespeare solo in parte, offre un esempio positivo di monarchia, contrapposto a quello del \"Riccardo III\". \"Re Giovanni\", abile riscrittura shakespeariana di un copione pubblicato nel 1591, narra di un monarca instabile e tormentato e dei discutibili personaggi che lo circondano. In queste opere i suoi personaggi divennero pi\u00f9 complessi e teneri, mentre si passa abilmente tra scene comiche e serie, tra prosa e poesia, raggiungendo una notevole variet\u00e0 narrativa. Fu determinante per il successo dei drammi l'introduzione di personaggi fittizi a cui il pubblico si affezion\u00f2, come Falstaff.\nNei primi anni del XVII secolo, Shakespeare scrisse quelle che verranno definite da Frederick S. Boas \"problem play\", i \"drammi dialettici\" che segnano un nuovo modo di intendere la rappresentazione, in cui i personaggi esprimono compiutamente le contraddizioni umane, dando voce alle problematiche di un'epoca che si \u00e8 ormai distaccata completamente dagli schemi medioevali; di queste fanno parte \"Tutto \u00e8 bene quel che finisce bene\", \"Misura per misura\", \"Troilo e Cressida\" e alcune tra le sue tragedie pi\u00f9 note, come \"Amleto\"; l'eroe di quest'ultima \u00e8 probabilmente il personaggio shakespeariano pi\u00f9 conosciuto, discusso e studiato, soprattutto per il suo famoso monologo \"To be, or not to be\". Shakespeare inoltre ha probabilmente scritto parte della scena VI di \"Sir Tommaso Moro\", frutto della mano di almeno cinque diversi autori, mai rappresentato e stampato soltanto nel 1814.\nIl 1603 segna una svolta storica per il teatro inglese; salito al trono, Giacomo I promuove un nuovo impulso delle arti sceniche, avocando a s\u00e9 la migliore compagnia dell'epoca, i \"Chamberlain's Men\", che da quel momento si chiameranno \"King's Men\". A Giacomo I, Shakespeare dedic\u00f2 alcune delle sue opere maggiori, scritte per l'ascesa al trono del sovrano scozzese, come \"Otello\", \"Re Lear\" e \"Macbeth\", la pi\u00f9 breve e pi\u00f9 complessa delle tragedie di Shakespeare. A differenza dell'introverso Amleto, il cui errore fatale \u00e8 l'esitazione, gli eroi di queste tragedie come \"Otello\" e \"Re Lear\" furono sconfitti da affrettati errori di giudizio; le trame di queste opere fanno spesso perno su questi errori fatali, che sovvertono l'ordine e distruggono l'eroe e i suoi cari. Le tre ultime tragedie, che risentono della lezione di \"Amleto\", sono drammi che restano aperti, senza ristabilire un ordine ma generando piuttosto ulteriori interrogativi. Ci\u00f2 che conta non \u00e8 l'esito finale, ma l'esperienza. Ci\u00f2 a cui si d\u00e0 maggiore importanza \u00e8 l'esperienza catartica dell'azione scenica, piuttosto che la sua conclusione.\nLe sue ultime grandi tragedie contengono alcune delle pi\u00f9 note poesie di Shakespeare e sono state considerate le migliori da Thomas Stearns Eliot. I drammi di argomento classico sono l'occasione per affrontare il tema politico, calato nella dimensione della storia antica ricca di corrispondenze con la realt\u00e0 britannica. In \"Antonio e Cleopatra\" l'utilizzo di una scrittura poetica sottolinea la grandiosit\u00e0 del tema, le vicissitudini storiche e politiche dell'impero romano. \"Coriolano\" \u00e8 invece occasione per affrontare il tema del crollo dei potenti, l'indagine sui vizi e sulle virt\u00f9, dando voce a un'intera comunit\u00e0 come in una sorta di coro. \"Timone d'Atene\", probabilmente scritto in collaborazione con Thomas Middleton, contiene allo stesso tempo la coscienza dei rischi di un individualismo moderno e la denuncia della corruzione e del potere dell'oro.\nNegli ultimi anni della produzione shakespeariana, il mondo del teatro londinese subisce un cambiamento sensibile; il pubblico aristocratico e della nuova borghesia agiata non frequenta pi\u00f9 i grandi anfiteatri, ma teatri pi\u00f9 raccolti come il Blackfriars. Le richieste di tale pubblico andavano pi\u00f9 nella direzione dell'intrattenimento che non del coinvolgimento nella rappresentazione; alcuni commentatori hanno visto questo cambiamento di umore come prova di una pi\u00f9 serena visione della vita da parte di Shakespeare. Il Bardo, sempre attento ai cambiamenti del gusto e della sensibilit\u00e0 dei suoi spettatori, produce dei nuovi drammi, i cosiddetti \"romances\", \"drammi romanzeschi\", tornando in parte agli scritti romantici e alle tragicommedie; nascono dunque \"Pericle, principe di Tiro\", \"Cimbelino\", \"Il racconto d'inverno\", \"La tempesta\" e \"I due nobili cugini\".\nA differenza delle tragedie degli anni precedenti, queste spesso terminano con la riconciliazione e il perdono di errori potenzialmente tragici. In \"Enrico VIII\", l'ultimo grande rifacimento di un dramma storico gi\u00e0 in cartellone per le compagnie rivali, Shakespeare, aiutato probabilmente da Fletcher, arricchiva e perfezionava la vicenda, riprendendo i temi della produzione precedente, dalla cronaca storica e nazionale al dramma morale, riprendendo lo stile dell'et\u00e0 elisabettiana nel momento in cui quell'epoca era giunta al termine. Shakespeare abolisce le tre unit\u00e0 aristoteliche dalle proprie opere teatrali.\nRappresentazioni teatrali.\nNon \u00e8 chiaro per quali compagnie teatrali Shakespeare scrisse le sue prime opere; il frontespizio dell'edizione del 1594 del \"Tito Andronico\" rileva che la tragedia \u00e8 stata messa in scena da tre gruppi di attori diversi. Dopo la peste del 1592-1593, le opere di Shakespeare vennero affidate alla propria compagnia, \"The Lord Chamberlain's Men\", che si esibiva presso il The Theatre e il The Curtain di Shoreditch. Quando la compagnia si trov\u00f2 in conflitto con il proprietario del The Theatre, con conseguente riduzione del pubblico del teatro, Richard Burbage, capo dei \"The Lord Chamberlain's Men\", per salvare l'investimento fatto, decise di abbattere la struttura e utilizzare il legno rimanente per costruire il Globe Theatre. Il \"Globe\" venne aperto nell'autunno del 1599; uno dei primi copioni rappresentati nel nuovo teatro fu \"Giulio Cesare\", mentre negli anni successivi vennero messe in scena alcune delle maggiori opere shakespeariane, tra cui \"Amleto\", \"Otello\" e \"Re Lear\".\nNel 1603, i \"The Lord Chamberlain's Men\" entrarono nei favori di Re Giacomo I e cambiarono nome in \"King's Men\"; anche se le loro rappresentazioni non furono regolari e continue nel tempo, riuscirono a esibirsi sette volte a corte tra il 10 novembre 1604 e il 31 ottobre 1605. Dal 1608 si spostarono al \"Blackfriars Theatre\" in inverno (era infatti un teatro coperto) e al Globe, che venne distrutto da un incendio accidentale il 29 giugno 1613 mentre era in corso la rappresentazione dell\"'Enrico VIII\", in estate. Le scenografie interne, combinate con le elaborate maschere della moda giacobina, permisero a Shakespeare di introdurre dispositivi scenici pi\u00f9 complessi.\nTra gli attori della compagnia di Shakespeare vi erano Richard Burbage, William Kempe, Henry Condell e John Heminges. Burbage svolgeva il ruolo di primo attore nelle prime rappresentazioni delle opere di Shakespeare, tra cui \"Riccardo III\", \"Amleto\", \"Otello\" e \"Re Lear\". Il popolare attore comico William Kempe ricopr\u00ec il ruolo del servo Pietro in \"Romeo e Giulietta\" e di Dogberry in \"Molto rumore per nulla\", oltre ad altri personaggi. Alla fine del XVI secolo venne sostituito da Robert Armin, che fu Pietraccia in \"Come vi piace\" e il Fool\nin \"Re Lear\".\nOpere poetiche.\nNegli anni dal 1592 al 1594 a Londra infuri\u00f2 la peste, provocando la chiusura dei teatri. Shakespeare, nell'attesa di riprendere la sua attivit\u00e0 sul palcoscenico, scrisse due poemi di diverso stile, ma entrambi dedicati a Henry Wriothesley, III conte di Southampton; \"Venere e Adone\", pubblicato nel 1593, fu ristampato numerose volte ed ebbe un notevole seguito; \"Il ratto di Lucrezia\", registrato l'anno seguente, ebbe un successo molto inferiore. Influenzate da \"Le metamorfosi\" di Ovidio, le due opere, caratterizzate da forti tematiche erotiche, mostrano il senso di colpa e la confusione morale che derivano dalla lussuria incontrollata.\nNegli anni seguenti Shakespeare continu\u00f2 occasionalmente a scrivere poemi e sonetti, perlopi\u00f9 diffusi nella cerchia delle sue amicizie. Nel 1609 l'editore Thomas Thorpe stamp\u00f2 senza il consenso dell'autore \"Sonnets\", una raccolta di 154 sonetti del Bardo. Scritti prevalentemente tra il 1593 e il 1595, i sonetti rappresentano l'unica opera autobiografica di Shakespeare, da considerarsi anche come libro filosofico colmo di implicazioni meditative. La critica ha suddiviso sommariamente la raccolta in due parti: la prima \u00e8 dedicata a un non meglio specificato \"fair friend\" (\"bell'amico\", sonetti 1-126), la seconda a una \"dark lady\" (\"donna misteriosa\", sonetti 127-154); tra questi possiamo poi individuare la sequenza del \"poeta rivale\" (sonetti 76-86).\nUn terzo poema narrativo, \"A Lover's Complaint\", attribuito a Shakespeare dalla maggior parte degli studiosi, venne stampato e inserito nella prima edizione dei \"Sonetti\" nel 1609. Nel 1599, due prime stesure dei sonetti 138 e 144 vennero incluse ne \"Il pellegrino appassionato\", pubblicato sotto il nome di Shakespeare ma senza il suo permesso. \"La fenice e la tortora\", pubblicato in appendice a \"Love's Martyr\", un poema di Robert Chester, \u00e8 conosciuto come uno dei suoi lavori pi\u00f9 oscuri e ha portato a molti conflitti interpretativi.\nOpere apocrife.\nNel corso degli anni, un gruppo di opere teatrali e poetiche \u00e8 stato talvolta attribuito a Shakespeare, anche se il dibattito sulla paternit\u00e0 di questi lavori \u00e8 ancora aperto. Questa incertezza \u00e8 dovuta alla mancanza di alcune opere all'interno del \"First Folio\" e del \"Palladis Tamia\" di Francis Meres. Tra queste vi sono \"Arden of Feversham\", dramma del 1592 attribuito in parte a Shakespeare, che lo mise in scena almeno una volta insieme ai \"The Lord Chamberlain's Men\", \"Edoardo III\", opera edita anonimamente nel 1596, scritta almeno in parte, secondo gli studiosi, da Shakespeare, \"Locrine\", pubblicata nel 1595 con la scritta \"Appena redatta, supervisionata e corretta da WS\", \"Sir John Oldcastle\", edita nel 1600, per la quale Shakespeare fu indicato subito come l'autore (il diario di Philip Henslowe riporta invece che il lavoro fu opera di altri quattro scrittori), \"Thomas Lord Cromwell\", che venne data alle stampe nel 1602 e della quale, secondo moderni studi, il Bardo non contribu\u00ec alla stesura e \"To the Queen\", poesia ritenuta l'epilogo di Come vi piace.\n\"The London Prodigal\" venne stampata nel 1605 sotto il nome di Shakespeare, anche se, secondo alcuni studiosi, manca di alcuni elementi tipici delle opere shakespeariane, mentre \"The Puritan\", \"A Yorkshire Tragedy\" e \"The Second Maiden's Tragedy\", pubblicate rispettivamente nel 1607, nel 1608 e nel 1611 e attribuite a \"W.S.\", vennero in seguito ritenute tutte di Thomas Middleton. Tra gli scritti apocrifi del Bardo vi sono anche \"The Birth of Merlin\", pubblicata nel 1662 come opera del Bardo e di William Rowley, ma scritta probabilmente nel 1622, sei anni dopo la morte di Shakespeare, e \"Sir Tommaso Moro\", dramma incappato subito nella censura che ne impose numerosi tagli; tre delle pagine di quest'opera possono essere state scritte da Shakespeare e rappresentare quindi, l'unico documento autografo del Bardo (fatta eccezione per le firme poste su alcuni documenti) arrivato in et\u00e0 contemporanea.\nDiverse sono le opere attribuite a Shakespeare andate perdute; \"Cardenio\" (\"The History of Cardenio\") \u00e8 una commedia messa in scena dai \"King's Men\" nel 1613. Il libraio Humphrey Moseley inser\u00ec l'opera nel 1653 nello \"Stationers' Register\", attribuendola a Shakespeare e a John Fletcher. Il contenuto della commedia, la cui esistenza \u00e8 attestata da diversi documenti, non \u00e8 conosciuto, ma era probabilmente basato sulle disavventure che coinvolgevano il personaggio Cardenio del Don Chisciotte. Nel \"Palladis Tamia\", Meres inser\u00ec nella lista di opere di Shakespeare \"Pene d'amore vinte\" (\"Love's Labour's Won\"); alcuni lo ritengono un lavoro a noi non giunto, altri considerano la citazione di Meres un titolo alternativo di una commedia del Bardo a noi giunta. Alcuni studiosi ipotizzano inoltre la pubblicazione di \"Ur-Hamlet\", una prima versione di \"Amleto\".\nEdizioni e pubblicazioni.\nA differenza del suo contemporaneo Ben Jonson, Shakespeare non ha partecipato alla redazione e pubblicazione delle sue opere. Infatti, fatta eccezione per due poemetti giovanili (\"Venere e Adone\" e \"Lo stupro di Lucrezia)\", il Bardo non si \u00e8 mai curato di dare alle stampe le proprie opere; d'altra parte a quel tempo non vi era interesse a farlo, poich\u00e9 le opere teatrali erano di propriet\u00e0 della compagnia e pubblicarle avrebbe significato mettere nelle mani di compagnie rivali i propri copioni. I testi esistenti sono solitamente trascrizioni effettuate dopo le prime rappresentazioni oppure provengono direttamente dal manoscritto autografato dello scrittore o dagli stessi copioni.\nLe prime stampe furono destinate a un pubblico popolare e le copie erano fatte senza particolari accorgimenti estetici. Il formato utilizzato \u00e8 chiamato in quarto, le cui pagine sono ottenute piegando i fogli stampati in quattro parti; talvolta le pagine non erano ordinate correttamente. La seconda edizione fu destinata a un pubblico pi\u00f9 agiato, comportando quindi una maggiore attenzione per la presentazione; per questa stampa fu utilizzato il formato \"in folio\".\nNel 1598 Francis Meres pubblic\u00f2 \"Palladis Tamia\", primo resoconto critico delle opere di Shakespeare di natura enciclopedica, importante per la ricostruzione della cronologia dei drammi shakespeariani. \"Mr. William Shakespeare's Comedies, Histories &amp; Tragedies\", conosciuta comunemente come \"First Folio\", fu la prima raccolta delle opere di Shakespeare, pubblicata nel 1623 a cura di John Heminges e Henry Condell; contiene 36 testi, di cui 18 stampati per la prima volta, elencati come tragedie, commedie e drammi storici. Il \"First Folio\", che non comprende n\u00e9 poesie n\u00e9 poemi, rappresenta la sola fonte attendibile per circa venti opere e comunque una fonte molto importante anche per molte di quelle gi\u00e0 pubblicate in precedenza. Due opere non sono incluse nel \"First Folio\": \"I due nobili congiunti\" e \"Pericle, principe di Tiro\", tuttavia accettate come parte del canone shakespeariano, dal momento che numerosi studiosi hanno concordato sul notevole contributo di Shakespeare nella loro composizione.\nLa ricerca dei testi originali di Shakespeare \u00e8 diventata una delle principali preoccupazioni degli editori moderni. Refusi, errori di battitura, interpretazioni sbagliate del copista, dimenticanze di interi versi sono presenti nell\"'in quarto\" e nel \"First Folio\". Inoltre il drammaturgo spesso scriveva utilizzando ortografie diverse anche per la stessa parola, aggiungendo del suo alla confusione della trascrizione; gli studiosi devono dunque ricostruire i testi originali eliminandone gli errori. Critici moderni credono che lo stesso Shakespeare abbia rivisto le sue composizioni nel corso degli anni, facendo cos\u00ec coesistere versioni differenti di una determinata opera. Per arrivare a un testo accettabile, gli editori devono scegliere tra la prima e la versione rivista, che \u00e8 generalmente pi\u00f9 \"teatrale\"; in passato, gli editori risolvevano la questione con la fusione dei testi, ma per i critici questo processo \u00e8 contrario alle intenzioni di Shakespeare.\nStile.\nLe prime opere di Shakespeare vennero scritte seguendo lo stile convenzionale dell'epoca, utilizzando un linguaggio stilizzato che non sempre \u00e8 funzionale ai personaggi e alle opere. La poesia si basa su estese ed elaborate metafore e il linguaggio \u00e8 spesso retorico, scritto appositamente per declamare piuttosto che per parlare. Ben presto, per\u00f2, Shakespeare cominci\u00f2 ad adeguare lo stile tradizionale ai propri fini, riuscendo a coniugare le convenzioni e la scrittura del passato alle esigenze del pubblico; nel periodo della pubblicazione di \"Romeo e Giulietta\", probabilmente il migliore esempio di mescolanza dei due stili, di \"Riccardo II\" e di \"Sogno di una notte di mezza estate\", Shakespeare aveva iniziato a scrivere una poesia pi\u00f9 naturale e scorrevole, in cui comico e tragico coesistono nello stesso testo, relazionando le metafore e le figure retoriche alle esigenze dell'opera. L'originalit\u00e0 di Shakespeare non era negli intrecci, ma nell'ampiezza di respiro con cui faceva propri gli apporti pi\u00f9 diversi.\nLa forma poetica standard utilizzata da Shakespeare \u00e8 il \"blank verse\", mutuato nella letteratura inglese dalla tradizione classica tra XIII e XIV secolo e adottato anche da Christopher Marlowe; questo \u00e8 composto da un sistema giambico a cinque accenti (pentametro giambico). Questo significava che i suoi versi, costituiti solitamente da dieci sillabe, lasciando l'accento su ogni seconda sillaba, non erano in rima; tuttavia le frasi tendono a coincidere con le righe, aumentando il rischio di una lettura monotona. Il \"blank verse\" delle sue prime opere \u00e8 piuttosto diverso da quello dei suoi lavori pi\u00f9 maturi, riuscendo a modificare il ritmo delle sue opere, dando cos\u00ec maggiore forza, flessibilit\u00e0 e importanza ai propri versi.\nDopo \"Amleto\", Shakespeare modific\u00f2 ulteriormente il suo stile poetico, in particolare nei passaggi pi\u00f9 emotivi delle tragedie, sottolineando inoltre l'illusione del teatro. Il critico letterario A.C. Bradley ha descritto questo stile come \"pi\u00f9 concentrato, veloce, vario e meno regolare nella costruzione, non di rado contorta o ellittica\". Nell'ultima fase della sua carriera, Shakespeare adott\u00f2 molte tecniche letterarie per raggiungere questi effetti; tra queste vi sono gli enjambement, pause irregolari e notevoli variazioni nella struttura della frase e nella lunghezza dei versi, riuscendo a coinvolgere maggiormente il pubblico. Le opere della maturit\u00e0, con le variazioni della sequenza cronologica degli eventi e i colpi di scena nella trama, sono invece caratterizzate da frasi lunghe e brevi in sequenza, dall'inversione tra oggetto e soggetto e dall'omissione di parole, creando cos\u00ec maggiore spontaneit\u00e0. Shakespeare fu in grado di combinare il suo genio poetico con un senso pratico del teatro, strutturando le trame delle sue opere per creare vari centri di interesse e per mostrare diversi possibili punti di vista, senza schemi preordinati.\nFonti letterarie.\nLa grande maggioranza dei lavori di Shakespeare sono rielaborazioni di opere precedenti; inoltre, non raro \u00e8 il caso in cui Shakespeare attinga a gruppi separati di narrazioni per intrecciarle tra loro. Il primo punto di riferimento sono evidentemente le opere dei contemporanei, in particolare le opere del teatro elisabettiano. Alcuni esempi di opere utilizzate come fonte d'ispirazione sono i \"romances\" \"Rosalynde\" di Thomas Lodge per \"Come vi piace\", \"Pandosto o il trionfo del tempo\" di Robert Greene per \"Il racconto d'inverno\", \"Arcadia\" di Philip Sidney per \"Re Lear\", \"I due gentiluomini di Verona\" e \"Come vi piace\", oltre alle opere di autori stranieri riproposte da autori inglesi, come \"The tragical History of Romeus and Juliet\" di Arthur Brooke, riproposizione di una novella di Matteo Bandello rifacentesi a quella omonima di Luigi da Porto, per \"Romeo e Giulietta\" o il romanzo pastorale \"Diana Enamorada\" di Jorge de Montemayor, tradotto in inglese da Bartolomew Yong, per \"I due gentiluomini di Verona\" e per \"Sogno di una notte di mezza estate\". Anche Geoffrey Chaucer venne utilizzato da Shakespeare per \"Troilo e Cressida\" e \"Due nobili cugini\".\nPer i drammi storici la fonte principale sono le imponenti compilazioni cronologiche degli storici Tudor. La prima opera utilizzata da Shakespeare per i suoi drammi storici fu \"The Union of the Two Noble and Illustre Families of Lancastre and Yorke\" di Edward Hall, tuttavia \"ben presto Shakespeare avrebbe abbandonato l'opera di Hall a favore delle pi\u00f9 ricche e pittoresche \"Chronicles of England, Scotland and Ireland\" di Raphael Holinshed\". Oltre che ai drammi storici, queste cronache fornirono spunti importanti anche per \"Macbeth\", \"Cimbelino\" e \"Re Lear\". Sia Hall sia Holinshead hanno spesso attinto dalla \"Anglicae Historiae Libri XXVI\" dei Polidoro Virgili. Altre opere storiche certamente utilizzate da Shakespeare furono la \"Historia Regum Britanniae\" redatta in latino da Goffredo di Monmouth nel 1130 e poi ripresa da altri autori compreso Holinshed, utilizzata per \"Re Lear\" e \"Cimbelino\", e le \"Gesta Danorum\" di Saxo Grammaticus, fonte principale dell\"Amleto\".\nNumerose sono le riproposizioni di storie e tematiche presenti nella novellistica italiana; tuttavia \u00e8 probabile che Shakespeare sia arrivato a conoscenza di tali storie solo attraverso la mediazione di traduzioni e adattamenti francesi e inglesi. Le novelle di Matteo Bandello furono utilizzate per \"Romeo e Giulietta\", \"Molto rumore per nulla\" e \"La dodicesima notte\", mentre alcuni spunti del \"Decameron\" di Giovanni Boccaccio sono rintracciabili in \"Tutto \u00e8 bene quel che finisce bene\" e nel \"Cimbelino\". La traduzione inglese delle \"100 novelle degli Hecatommithi\" di Giambattista Giraldi Cinzio serv\u00ec a Shakespeare per alcuni elementi di \"Misura per misura\" e una novella in particolare fu la fonte principale dell\"Otello\" \"Il Pecorone\" di Giovanni Fiorentino serv\u00ec per \"Le allegre comari di Windsor\" e per \"Il mercante di Venezia\". La novella \"Le piacevoli notti\" di Gianfrancesco Straparola serv\u00ec anch'essa per \"Le allegre comari di Windsor\". La traduzione inglese di George Gascoigne de \"I suppositi\" di Ludovico Ariosto serv\u00ec per \"La bisbetica domata\". \"Gl'ingannati\", una commedia italiana allestita a Siena dall'Accademia degli Intronati nel 1531 e stampata a Venezia nel 1537, forn\u00ec la guida principale per la vicenda amorosa de \"La dodicesima notte\". La traduzione inglese di Thomas Hoby de \"Il Cortegiano\" di Baldassare Castiglione fu certamente letta da Shakespeare, attingendoci per \"Molto rumore per nulla\".\nShakespeare probabilmente non conosceva il greco, tuttavia aveva studiato il latino e letto i classici come Seneca alla \"King's New School\" di Stratford, non c'\u00e8 da stupirsi pertanto che molti spunti delle sue opere provengono da autori antichi. Le \"Vite parallele\" di Plutarco fornirono la fonte principale del \"Giulio Cesare\", \"Antonio e Cleopatra\", \"Coriolano\" e del \"Timone d'Atene\"; non conoscendo il greco \u00e8 probabile che Shakespeare abbia utilizzato la traduzione di Thomas North \"Plutarch's Lives of the noble Grecians and Romans\" stampata nel 1579 e nel 1595. I \"Menaechmi\" di Plauto servirono invece come spunto per \"La commedia degli errori\" e \"La dodicesima notte\"; la \"Mostellaria\" serv\u00ec invece per \"La bisbetica domata\". Le tragedie di Seneca fornirono alcuni elementi del \"Tito Andronico\". Ovidio era il modello dichiarato dei due poemetti giovanili di Shakespeare, \"Venere e Adone\" e \"Lo stupro di Lucrezia\". Le metamorfosi riecheggiano anche in \"Tito Andronico\", \"La commedia degli errori\", \"Le allegre comari di Windsor\", \"Sogno di una notte di mezza estate\" (con la vicenda di Piramo e Tisbe), \"Troilo e Cressida\" e \"La tempesta\".\nTemi del teatro di Shakespeare.\nSono temi ricorrenti nel teatro di Shakespeare: l'amore (passione disperata in \"Otello\", passione sensuale in \"Romeo e Giulietta\"), la lotta per il potere, la morte, il carattere illusorio e la fugacit\u00e0 della vita, la precariet\u00e0 dell'esistenza con i frequenti motivi dell'oscura presenza della morte e del dubbio che sembrano dominare il cammino terreno dell'uomo (si pensi al celeberrimo monologo di Amleto \"Essere o non essere, questo \u00e8 il problema\", scritto nella prima scena del terzo atto). Il tema della lotta per il potere \u00e8 frequente (\"Amleto\", \"Macbeth\", \"Re Lear\") anche per il fatto che l'autore vive in un'epoca in cui predomina la monarchia assoluta che, se da una parte pu\u00f2 assicurare l'ordine e la prosperit\u00e0, dall'altra crea grande brama di potere e di potenza, nonch\u00e9 rivalit\u00e0, invidie, gelosie.\nAltri temi fondamentali sono la presentazione dei sentimenti e degli stati d'animo umani nella loro variet\u00e0 e complessit\u00e0, senza escludere i problemi morali e psicologici nonch\u00e9 gli stati anomali della mente quali le contraddizioni nel comportamento, l'inquietudine, la follia (quest'ultima presente, ad esempio, in \"Amleto\"). Dalla tradizione popolare e medievale Shakespeare accoglie poi la dimensione fantastica e irrazionale (gli spettri in \"Amleto\" e \"Macbeth\", le streghe in \"Macbeth\", i folletti in \"La tempesta\", fate ed elfi nel \"Sogno di una notte di mezza estate\", ecc.). Tali figure soprannaturali rappresentano le angosce e le colpe insite nell'animo umano. L'\"eroe\" si presenta come una figura complessa che resta tale e spesso esce moralmente nobilitata anche dopo drammatici conflitti di coscienza e una sconfitta subita per opera degli eventi.\nIl fato nella tragedia classica era una forza soprannaturale, superiore anche agli dei, capace di determinare la sorte degli uomini. Nel teatro di Shakesperare esso non \u00e8 pi\u00f9 presente in quanto cede il posto al carattere, alle libere scelte e ai conflitti interiori dell'individuo. Quanto alle figure femminili, esse assumono una notevole importanza: sono dotate di autonomia e di forte individualit\u00e0. I loro caratteri e i loro comportamenti sono diversi: ad esempio la tenera Giulietta (\"Romeo e Giulietta\"), l'innocente Desdemona (\"Otello\"), l'intelligente Porzia (\"Il mercante di Venezia\"). Altre invece sono coinvolte nella lotta per il potere come la sinistra Lady Macbeth (\"Macbeth\") o le due perfide figlie di \"Re Lear\".\nIl drammaturgo inglese da una parte \u00e8 figlio del Rinascimento in quanto nelle sue opere interpreta l'uomo che afferma se stesso, la propria creativit\u00e0 e razionalit\u00e0 (antropocentrismo) contro i limiti posti dalla realt\u00e0 e dal destino; d'altra parte egli \u00e8 anche esponente della nuova sensibilit\u00e0 del barocco in quanto evidenzia le lacerazioni di coscienza dell'individuo, l'incertezza degli ideali, la mutevolezza della sorte, il mistero insondabile della vita accompagnato da un senso di smarrimento esistenziale. I drammi di Shakespeare si interrogano quindi sull'identit\u00e0 dell'uomo, sull'assurdit\u00e0 della vita, sui misteri profondi e inconfessabili dell'animo umano, senza per\u00f2 giungere a una verit\u00e0 unica capace di eliminare ansie e insicurezze. In Shakespeare troviamo poi un dubbio radicale, cio\u00e8 se la vita, oltre a essere breve, fragile e minacciata dalla continua presenza della morte, sia anche un sogno, un'illusione: ne sono testimonianza due celebri affermazioni, una nel \"Macbeth\" (V, 5) ed una ne \"La tempesta\" (IV, 1).\nMacbeth sostiene che \"la vita \u00e8 solo un'ombra che cammina, un povero commediante che si pavoneggia e si dimena per un'ora sulla scena e poi cade nell'oblio: la storia raccontata da un idiota, piena di rumore e di foga, che non significa nulla\". Nella seconda opera citata, il principe Prospero dice: \"noi siamo fatti della stessa sostanza dei sogni e la nostra breve vita \u00e8 cinta di sonno\". I personaggi del drammaturgo inglese tuttavia lasciano aperta la questione in quanto non forniscono una risposta definitiva a questa domanda contenente un'idea ricorrente nell'et\u00e0 barocca: si pensi al \"Don Chisciotte\" di Cervantes (realt\u00e0-illusione) e al capolavoro \"La vita \u00e8 sogno\" del grande drammaturgo spagnolo Pedro Calder\u00f3n de la Barca.\nFortuna.\nDurante la sua vita, bench\u00e9 non fosse venerato e apprezzato come dopo la morte, Shakespeare ricevette comunque numerose lodi per i suoi lavori. Nel 1598 Francis Meres lo ha inserito in un gruppo di scrittori inglesi, definiti come \"i pi\u00f9 eccellenti\". Gli autori del \"Parnassus\" del St John's College di Cambridge lo paragonarono a Geoffrey Chaucer, a John Gower e a Edmund Spenser. Anche Ben Jonson, nel \"First Folio\", dimostr\u00f2 apprezzamento per le sue opere.\nTra la restaurazione inglese e la fine del XVII secolo l'apprezzamento per le idee e i modelli classici fece s\u00ec che i critici del tempo apprezzavano John Fletcher e Ben Jonson piuttosto che Shakespeare. Thomas Rymer, ad esempio, critic\u00f2 il drammaturgo per la sua combinazione di comico e tragico; tuttavia, il poeta e critico John Dryden aveva grande considerazione di Shakespeare, dicendo di Jonson, \"Lo ammiro, ma amo Shakespeare\". Per alcuni decenni, il giudizio di Rymer non fu largamente diffuso, ma nel corso del XVIII secolo, i critici cominciarono a considerare l'importanza e il genio del Bardo. Una serie di critiche letterarie sulle sue opere, in particolare quella di Samuel Johnson del 1765 e di Edmond Malone del 1790, ha contribuito alla sua crescente reputazione. Nel 1800, Shakespeare divenne poeta nazionale. Tra il XVIII e il XIX secolo, la sua fama si diffuse anche all'estero; tra coloro che hanno apprezzato le sue opere vi sono Voltaire, Goethe, Stendhal e Victor Hugo.\nDurante l'et\u00e0 romantica venne ulteriormente riconosciuta l'importanza dei lavori di Shakespeare; venne elogiato dal poeta e filosofo Samuel Taylor Coleridge, mentre il critico Wilhelm August von Schlegel tradusse le sue opere nello spirito del romanticismo tedesco. Nel XIX secolo, l'ammirazione critica per il genio di Shakespeare spesso scivolava in eccessi e nell'adulazione; i vittoriani misero in scena le sue opere in modo sontuoso e su larga scala. George Bernard Shaw defin\u00ec il culto di Shakespeare come \"bardolatry\" (\"bardolatria\"), ritenendo che il nuovo naturalismo di Ibsen avesse fatto diventare le opere shakespeariane obsolete.\nLa rivoluzione modernista nelle arti del XX secolo utilizz\u00f2 con entusiasmo i suoi testi al servizio del Avanguardia. Gli espressionisti in Germania e i futuristi a Mosca organizzarono alcune rappresentazioni delle sue commedie; anche Bertolt Brecht mise in scena il suo teatro epico, influenzato dalle opere di Shakespeare. Il poeta e critico T. S. Eliot, insieme a G. Wilson Knight e al New Criticism, sostenne la necessit\u00e0 di una lettura pi\u00f9 attenta di opere di Shakespeare. Negli anni cinquanta, nuovi approcci critici hanno aperto la strada a studi post-moderni sul bardo. Negli anni ottanta, le sue opere cominciarono a essere utilizzate per nuovi movimenti come lo strutturalismo, il femminismo, il New Historicism, gli studi afro-americani e queer.\nInfluenza.\nI lavori di William Shakespeare hanno avuto una profonda influenza sul teatro e sulla letteratura successiva. In particolare, Shakespeare ampli\u00f2 il potenziale drammatico della caratterizzazione dei personaggi, dell'intreccio e del linguaggio. Ad esempio, i monologhi erano generalmente utilizzati per fornire informazioni sui personaggi o gli eventi; Shakespeare, invece, li utilizz\u00f2 per esplorare la mente dei personaggi.\nLe sue opere influenzarono profondamente anche la letteratura poetica successiva. La poesia romantica tent\u00f2 di far rivivere i versi drammatici shakespeariani, tuttavia con scarso successo. Il critico George Steiner descrisse tutti i versi drammatici inglesi da Coleridge a Tennyson come \"flebili variazioni di temi shakespeariani\". Shakespeare influenz\u00f2 i romanzieri come Thomas Hardy, William Faulkner, e Charles Dickens. I monologhi del romanziere statunitense Herman Melville devono molto a Shakespeare: il suo Capitano Achab di \"Moby Dick\" \u00e8 un classico eroe tragico, ispirato al \"King Lear\". Alcune opere liriche sono direttamente collegate con i lavori di Shakespeare, tra cui tre lavori di Giuseppe Verdi, il \"Macbeth\", l\"'Otello\" e il \"Falstaff\". Shakespeare ha inoltre ispirato molti pittori, inclusi i romantici, tra cui Henry Fuseli, e i preraffaelliti.\nAi giorni di Shakespeare, la grammatica, l'ortografia e la pronuncia inglese erano meno standardizzati rispetto a oggi, e il suo utilizzo del linguaggio aiut\u00f2 la formazione dell'inglese moderno. Samuel Johnson cit\u00f2 Shakespeare pi\u00f9 spesso di qualsiasi altro autore nel suo dizionario di lingua inglese, il primo lavoro autorevole di questo tipo. Espressioni come \"with bated breath\" (\"con il fiato sospeso\", da \"Il mercante di Venezia\") e \"a foregone conclusion\" (\"una conclusione inevitabile\", dall\"'Otello\") sono ormai presenti nell'inglese di tutti i giorni.\nShakespeare nella cultura di massa.\nDiversi elementi degli scritti di Shakespeare sono stati spesso utilizzati nella cultura popolare come modelli stilistici, sia per le sceneggiature, sia per le ambientazioni, sia per i personaggi. Numerose sono le opere letterarie il cui titolo si basa su frasi del Bardo; \"Beds in the East\" di Anthony Burgess si riferisce ad \"Antonio e Cleopatra\"; \"Under the Greenwood Tree\" di Thomas Hardy a \"Come vi piace\"; \"Time Must Have a Stop\" di Aldous Huxley a \"Enrico IV\"; \"Band of Brothers\" di Stephen Ambrose a \"Enrico V\"; \"The Dogs of War\" di Frederick Forsyth e \"There is a Tide\" di Agatha Christie a \"Giulio Cesare\"; \"Twice-Told Tales\" di Nathaniel Hawthorne a \"Re Giovanni\"; \"Pomp and Circumstance\" di No\u00ebl Coward a \"Otello\"; \"The Winter of Our Discontent\" di John Steinbeck e \"Tomorrow in the Battle Think on Me\" di Javier Mar\u00edas a \"Riccardo III\"; \"What's in a Name?\" di Isaac Asimov a \"Romeo e Giulietta\"; \"Absent in the Spring\" di Agatha Christie e \"Nothing Like the Sun\" di Anthony Burgess ai \"Sonetti\"; \"Brave New World\" di Aldous Huxley a \"La tempesta\"; \"Pale Fire\" di Vladimir Nabokov a \"Timone d'Atene\" e \"Cakes and Ale\" di William Somerset Maugham e \"Sad Cypress\" di Agatha Christie a \"La dodicesima notte\"; \"Brief Candles\" di Aldous Huxley, \"By the Pricking of My Thumbs\" di Agatha Christie, \"The Moon is Down\" di John Steinbeck, \"Something Wicked this Way Comes\" di Ray Bradbury, \"The Sound and the Fury\" di William Faulkner, \"Tomorrow and Tomorrow and Tomorrow\" di Kurt Vonnegut, \"Wyrd Sisters\" di Terry Pratchett a \"Macbeth\"; \"The Glimpses of the Moon\" di Edith Wharton; \"There are More Things\" di Jorge Luis Borges, \"Time Out of Joint\" di Philip K. Dick, \"Mortal Coils\" di Aldous Huxley, \"Infinite Jest\" di David Foster Wallace ad \"Amleto\".\nAltre opere shakespeariane sono state di grande influenza per diversi poeti, soprattutto in lingua inglese, come \"Childe Roland to the Dark Tower Came\" di Robert Browning, \"Macbeth\" per \"Out, Out\u2014\" di Robert Frost, \"Amleto\" per \"Very Like A Whale\" di Ogden Nash e \"La tempesta\" per \"Full Fathom Five\" di Sylvia Plath. Anche diverse rappresentazioni teatrali hanno attinto in qualche modo alle opere del Bardo, in particolare \"Amleto\"; la tragedia venne infatti utilizzata, tra gli altri, come base le sceneggiature da Ivor Novello per il musical \"Perchance to Dream\", da Agatha Christie per \"The Mouse Trap\", da Tom Stoppard per \"Rosencrantz &amp; Guildenstern Are Dead\" e da Elmer Rice per \"Cue for Passion\". Inoltre \"Journey's End\" di R.C. Sherriff si basa su \"Otello\", \"The Isle Is Full of Noises\" di Derek Walcott su \"La tempesta\" e \"Present Laughter\" di No\u00ebl Coward e \"Improbable Fiction\" di Alan Ayckbourn su \"La dodicesima notte\". Si ipotizza inoltre che oltre 20\u00a0000 brani musicali sono collegati con i lavori di Shakespeare.\nIl cinema \u00e8 uno dei campi che ha maggiormente risentito dell'opera di Shakespeare, sia in forma integrale sia come adattamenti. \"Romeo e Giulietta\" \u00e8 l'opera che \u00e8 stata riprodotta sul grande schermo il maggior numero di volte; tra gli adattamenti pi\u00f9 famosi vi sono \"Giulietta e Romeo (1936)\", \"Giulietta e Romeo (1954)\", \"West Side Story\", \"Romeo e Giulietta (1968)\", \"Romeo + Giulietta di William Shakespeare\", \"Shakespeare in Love\" e \"Romeo and Juliet (2013)\". Tra le altre pellicole che hanno tratto dai lavori del Bardo vi sono \"Falstaff\" da \"Le allegre comari di Windsor\"; \"Amleto (1948)\", \"Amleto (1964)\", \"Amleto (1990)\" e \"Amleto (1996)\" da \"Amleto\"; \"Cleopatra\" da \"Antonio e Cleopatra\"; \"La bisbetica domata\" e \"10 cose che odio di te\" da \"La bisbetica domata\"; \"Belli e dannati\" da \"Enrico IV\"; \"Enrico V (1944)\" e \"Enrico V (1989)\" da \"Enrico V\"; \"Macbeth (1948)\", \"Il trono di sangue\", \"Macbeth (1971)\", \"Macbeth (2015)\" da \"Macbeth\"; \"Otello (1951)\", \"Otello (1965)\", \"Otello (1995)\" e \"O come Otello\" da \"Otello\"; \"Ran\" da \"Re Lear\"; \"Riccardo III (1955)\", \"Riccardo III (1995)\" e \"Riccardo III - Un uomo, un re\" da \"Riccardo III\"; \"Sogno di una notte di mezza estate (1935)\", \"Sogno di una notte di mezza estate (1999)\" e \"Una commedia sexy in una notte di mezza estate\" da \"Sogno di una notte di mezza estate\"; \"Titus\" da \"Tito Andronico\". \"Come vi piace\", \"La dodicesima notte\", \"Giulio Cesare\", \"Il mercante di Venezia\", \"Molto rumore per nulla\", \"Pene d'amore perdute\" e \"La tempesta\" sono invece adattamenti delle rispettive opere.\nTeorie su Shakespeare.\nAttribuzione e identit\u00e0.\nLa maggior parte degli studiosi shakespeariani ritiene senza alcun dubbio che lo Shakespeare nato a Stratford on Avon sia l'autore materiale delle opere che gli furono attribuite. Tuttavia, a causa della scarsit\u00e0 di notizie sulla sua vita, la sua istruzione, assenza di documenti o lettere a lui intestate, sono stati avanzati diversi dubbi sull'identit\u00e0 del drammaturgo. A partire dal XVIII secolo questi temi sono stati ampiamente e intensamente dibattuti da studiosi e non. In campo accademico, tali ipotesi non hanno avuto riconoscimenti dagli studiosi shakespeariani.\nIn particolare, come autore delle opere shakespeariane sono state avanzate le candidature di Francis Bacon, celebre filosofo e scrittore, che avrebbe scritto le opere teatrali sotto uno pseudonimo, di Christopher Marlowe, autore teatrale, morto nel 1593, ma che secondo alcuni avrebbe svolto attivit\u00e0 di spionaggio per la corona e avrebbe continuato la propria attivit\u00e0 letteraria con un falso nome, di Edward de Vere, 17\u00ba conte di Oxford, colto nobiluomo della corte elisabettiana che avrebbe continuato la propria giovanile attivit\u00e0 poetica sotto uno pseudonimo per motivi di decoro oppure di William Stanley, sesto Conte di Derby, genero di Edward de Vere.\nAltre ipotesi hanno messo in discussione l'identit\u00e0 inglese stessa di William Shakespeare, per cui il bardo sarebbe da identificarsi con il linguista e scrittore di origini italiane Giovanni Florio, conosciuto come John. Diversi studi hanno approfondito l\u2019influenza di Giovanni Florio sulle opere shakespeariane. John Florio ha coniato per la lingua inglese 1.149 parole e diversi proverbi e frasi scritti da John Florio compariranno in seguito nelle opere di William Shakespeare e diversi neologismi creati da Florio compariranno per la prima volta nel First Folio di Shakespeare. Inoltre, tre frasi di Florio diventarono titoli di tre commedie shakespeariane. John Florio \u00e8 stato proposto come redattore del First Folio da alcuni studiosi di Shakespeare, tra cui Saul Frampton e Stuart Kells.\nUn altro candidato proposto \u00e8 il teologo e predicatore toscano Michelangelo Florio, padre di John Florio. Sono stati fatti, tra gli altri candidati, anche i nomi di Ben Jonson, Thomas Middleton, sir Walter Raleigh, Mary Sidney contessa di Pembroke, e persino la regina Elisabetta I.\nCredo religioso.\nAlcuni studiosi affermano che i membri della famiglia Shakespeare fossero cattolici; sua madre, Mary Arden, proveniva infatti da una famiglia cattolica. Nel 1757, nella casa del padre di Shakespeare, fu trovato un testamento cattolico firmato da John Shakespeare; sebbene ne sia stato tramandato il contenuto, il testamento \u00e8 stato perduto, pertanto gli studiosi discutono ancora della sua autenticit\u00e0. Nel 1591 le autorit\u00e0 pi\u00f9 volte riportarono che John Shakespeare non andava alla funzione domenicale \"per paura di essere processato per debiti\", una comune scusa utilizzata dai cattolici per evitare di seguire le cerimonie protestanti; tuttavia, molti documenti sembrano indicare che effettivamente all'epoca John Shakespeare avesse problemi economici. Nel 1606 il nome della figlia di Shakespeare, Susanna, apparve in una lista di persone che non presero la comunione durante la Pasqua di quell'anno.\nGli studiosi hanno trovato prove sia a favore sia a sfavore del cattolicesimo di Shakespeare nelle sue opere, ma la verit\u00e0 sembra impossibile da trovare nell'uno e nell'altro caso. Rowan Williams, arcivescovo di Canterbury e primate della Comunione Anglicana, che \u00e8 anche uno studioso di letteratura, ha comunicato durante l'Hay Festival in Galles del 2011: \"Non penso che questo ci debba interessare molto, se posizionarlo tra i cattolici o i protestanti. Ma per quel che vale, penso che egli avesse probabilmente un retroterra cattolico e molti amici cattolici\".\nIl volto di Shakespeare.\nNumerosi sono i dipinti o le sculture che raffigurano William Shakespeare, tuttavia nella maggior parte dei casi si tratta di opere posteriori alla sua morte, realizzate da artisti che mai videro il vero volto di Shakespeare.\nUn tempo l'unica raffigurazione di cui era accettato il valore documentario \u00e8 la statua del monumento funebre a Stratford, ma la forma attuale risulta solamente dopo il 1720, in quanto precedentemente aveva dettagli diversi dalle caratteristiche attuali (nel monumento originale Shakespeare non teneva in mano una penna e un libro ma si appoggiava a un sacco di grano). La celebre presente sul \"First Folio\" del 1623 \u00e8 di fatto posteriore di alcuni anni alla morte di Shakespeare. Tra i ritratti la cui attendibilit\u00e0 \u00e8 discussa possiamo ricordare il \"Ritratto Chandos\", il ritratto dell\"'Ely Palace\", il \"ritratto Flowers\", la \"maschera mortuaria Kesselstadt\", il \"ritratto di Cornelius Janssen\", la \"miniatura di Nicholas Hilliard\" e il recente \"Ritratto Cobbe\"."}
{"id": "15419", "revid": "7", "url": "https://it.wikipedia.org/wiki?curid=15419", "title": "Science fiction", "text": ""}
{"id": "15420", "revid": "13873179", "url": "https://it.wikipedia.org/wiki?curid=15420", "title": "Feuilleton", "text": ""}
{"id": "15421", "revid": "125144202", "url": "https://it.wikipedia.org/wiki?curid=15421", "title": "55 (numero)", "text": "Cinquantacinque (cf. latino \"quinquaginta quinque\", greco \"\u03c0\u03ad\u03bd\u03c4\u03b5 \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 54 e prima del 56."}
{"id": "15422", "revid": "656701", "url": "https://it.wikipedia.org/wiki?curid=15422", "title": "91 (numero)", "text": "Novantuno (91) \u00e8 il numero naturale dopo il 90 e prima del 92."}
{"id": "15427", "revid": "7", "url": "https://it.wikipedia.org/wiki?curid=15427", "title": "Sistema Solare", "text": ""}
{"id": "15429", "revid": "339392", "url": "https://it.wikipedia.org/wiki?curid=15429", "title": "Al qaeda", "text": ""}
{"id": "15433", "revid": "125492409", "url": "https://it.wikipedia.org/wiki?curid=15433", "title": "Critica letteraria", "text": "La critica letteraria \u00e8 l'insieme di strumenti teorici e pratici, contenuti e studi, giudizi e spiegazioni, dedicati alla valutazione della letteratura, in generale o in riferimento a specifiche opere letterarie o insiemi di opere. Gli interventi estemporanei e la produzione di opere di critica letteraria si sono articolati attorno a diverse metodologie, che hanno segnato in epoche diverse numerosi spunti di definizione sistematica.\nDefinizione.\nCon riferimento all'esistenza di una metodologia della critica letteraria e all'impegno specifico di autori e studiosi della letteratura dal punto di vista della critica, la critica letteraria, e il saggio letterario nella fattispecie, sono un genere letterario. Se la critica letteraria sia un campo di indagine separato dalla teoria della letteratura, o meno, \u00e8 una questione controversa. \"The Johns Hopkins Guide to Literary Theory and Criticism\", ad esempio, non fa alcuna distinzione tra teoria letteraria e critica letteraria e usa i due termini come sinonimi per definire la medesima idea.\nIl metodo della critica letteraria \u00e8 influenzato direttamente dalla storia e della teoria critica. Il metodo \u00e8, allo stesso tempo, l'attualizzazione storica di una visione teorica della letteratura. Il formalismo, la filologia, gli studi culturali, la geocritica, la psicoanalisi sono metodi critici in quanto sono modi di lettura della letteratura fondati sulla teoria della psicoanalisi interconnessa alla storicit\u00e0 della lettura critica attraverso la quale si legge la letteratura.\nIl metodo nasce quindi dall'intersezione di una determinata storicit\u00e0 con un universo di riferimenti concettuali che maggiormente si avvicinano a quel vissuto storico. Il vissuto rientra a sua volta nell'indagine critica, tale da restituire, attualizzata alla lettura del critico, il prodotto di un'elaborazione personale, secondo gli schemi del metodo, che finiscono per restituirci indagini critiche di grande spessore.\nSecondo William Kurtz Wimsatt Junior e Cleanth Brooks, \"poich\u00e9 i poeti hanno una forte tendenza a formulare giudizi intorno alla propria arte e a far uso di questi giudizi come facenti parte del messaggio dei propri componimenti, potremmo rinvenire teorie letterarie di qualche sorta fin dall'epoca cui risalgono i primi componimenti poetici\". Ci\u00f2 vale anche per i narratori, poich\u00e9, secondo Roland Barthes, \"l'autore (materiale) di un racconto non pu\u00f2 minimamente confondersi con il narratore [...] \"chi parla\" (nel racconto) non \u00e8 \"chi scrive\" (nella vita) e \"chi scrive\" non \u00e8 \"chi \u00e8\"\". Esiste insomma un problema di definizione del soggetto autore di quell'artefatto verbale su cui si esercita una lettura critica gi\u00e0 al momento della scrittura.\nPur essendo autore, con l'immaginazione di un possibile lettore o fruitore della propria opera (quel che ha portato al concetto di lettore modello), chi scrive \u00e8 gi\u00e0 critico di s\u00e9 stesso. Secondo Umberto Eco, il testo letterario \u00e8 \"un prodotto la cui sorte interpretativa deve far parte del proprio meccanismo generativo\"..\nIn occidente, probabilmente, i primi componimenti di critica letteraria risalgono ai commenti medioevali sulla \"Bibbia\" e alla riscoperta dei classici, che porter\u00e0 all'esegesi biblica e all'Umanesimo, due manifestazioni di rispetto del testo, posto a livello superiore della propria lettura, quasi si trattasse di fare agiografia del testo. Uno dei fenomeni di valorizzazione del testo \u00e8 quello del Talmud, che nell'intreccio di parole tra Torah, Mishnah e Ghemarah offre anche una discussione di critica interpretativa.\nSi pu\u00f2 confrontare il fenomeno con lo sviluppo in ambito cristiano dell'allegoria, nella patristica e nella scolastica. Leggere equivale a commentare e fare filologia insieme a teologia, fino a quando, con il confronto tra latino e volgare, si pu\u00f2 anche inserire, nel tentativo di definire l'origine della critica, anche una preistoria della teoria della traduzione.\nIl metodo \u00e8 importante in materia di critica perch\u00e9 costituisce un supporto teorico all'analisi critica e allo stesso tempo produce conoscenza. L'oggetto della critica letteraria \u00e8 la produzione di conoscenza sull'arte della letteratura che, per quanto storica, costituir\u00e0 in s\u00e9 un \"unicum\" di conoscenza e un apporto importante all'interpretazione dei significati che l'umanit\u00e0 si pone come argomento dell'arte e della simbologia dell'essere.\nSecondo Francesco De Sanctis esistono due tipi di critica letteraria: la critica letteraria propriamente detta, ovvero il giudizio e la critica di libri che sono passati alla storia o che comunque hanno ottenuto un buon successo di lettori e che sono usciti da diverso tempo, e la critica pedante, ovvero la critica letteraria da parte di pensatori e opinionisti che giudica le nuove opere letterarie, cio\u00e8 i nuovi libri usciti in libreria, che affidano il loro talento critico per segnalare le opere belle e le opere brutte ai lettori comuni.\nCritica letteraria storicista e critica letteraria sociologica.\nLa critica storicista \u00e8 stata praticata da grandi studiosi come Francesco De Sanctis e Benedetto Croce. Essa mette a confronto lo scritta da esaminare con gli scritti e la societ\u00e0 che descrive.\n. Uno dei pi\u00f9 grandi critici sociologici \u00e8 stato sicuramente Arnold Hauser.\nCritica letteraria marxista.\nLa critica letteraria marxista \u00e8 fortemente influenzata dai pensieri di Karl Marx. Questa critica ha moltissimi obiettivi e finalit\u00e0. Il principale \u00e8 quello di correlare la critica storicista a quella sociologica, confrontando la struttura sociale descritta nel libro con la vera gerarchia sociale dell'epoca a cui il libro si riferisce. Due sono i concetti principali di questa critica: il primo \u00e8 quello di \"realismo\" (riproduzione fedele delle societ\u00e0 passate), il secondo \u00e8 quello di .\nI pi\u00f9 grandi critici letterari marxisti furono Gy\u00f6rgy Luk\u00e1cs, Lev Trotsky, Raymond Williams, Antonio Gramsci e Fredric Jameson.\nCritica letteraria linguistica, delle strutture formali e stilistica.\nI Formalisti erano coloro che si caratterizzavano per una rigorosa messa in luce del carattere artistico della letteratura. La teoria del metodo formale restitu\u00ec alla letteratura il ruolo di oggetto autonomo della ricerca, dato che liber\u00f2 la letteratura dal suo condizionamento storico e sottoline\u00f2 il suo rendimento funzionale come somma di tutti gli artifici stilistici adottati, facendo cadere la distinzione tra poesia e letteratura. Nella sua funzione pratica, la lingua rappresenta tutti gli altri condizionamenti storici e sociali dell'opera letteraria. La distinzione tra lingua poetica e pratica cre\u00f2 la percezione artistica che spezz\u00f2 il legame tra letteratura e realt\u00e0 della vita. La ricezione dell'arte non ha pi\u00f9 sede nella consapevolezza del bello, ma esige che si identifichi la forma dell'oggetto e il procedimento per la sua creazione. Un altro merito della scuola formalistica \u00e8 che la storicit\u00e0 della letteratura viene presa di nuovo in considerazione, l'opera d'arte viene percepita contro lo sfondo di altre opere ed in associazione con esse, e quindi la si deve considerare in rapporto con altre forme gi\u00e0 preesistenti. La scuola formalista cerca di una via per tornare al concetto di storia nella letteratura: l'analisi dell'evoluzione letteraria scopre nella storia della letteratura \u201cun'auto generazione dialettica di nuove forme\u201d, inoltre viene rifiutato lo spirito oggettivo. L'evoluzione letteraria consiste nella creazione di nuove forme letterarie che spingono alla periferia le precedenti e che a loro volte verranno messe da parte da forme letterarie pi\u00f9 evolute; quindi bisogna concepire l'opera d'arte nella sua storia, cio\u00e8 all'interno della sua storia letteraria definita in continua evoluzione. L'evoluzione della letteratura va determinato attraverso il suo rapporto con il processo generale della storia.\nCritica letteraria psicoanalitica.\nLa critica psicoanalitica nasce dai testi scientifici di Sigmund Freud, le cui scoperte sull'inconscio, furono applicate all'autore, per scoprire le cause pi\u00f9 intime che portavano quest'ultimo alla creazione di un'opera.\nPi\u00f9 che Freud, furono i suoi discipoli ad applicare il metodo.\nTroviamo come esempio di applicazione del metodo, il saggio di Marie Bonaparte del 1933 su Edgar Allan Poe, in cui attraverso una semplificazione eccessiva, si tese a estrapolare dal testo verso la psiche di Poe, tratti patologici per lo pi\u00f9 non verificabili come necrofilia e tendenza incestuosa.\nSi usava anche utilizzare l'analisi del personaggio, spesso guardato come reale. Un esempio \u00e8 la lettura chiave edipica dell'Amleto da parte di Ernest Jones(1949)\nIn Italia, il critico che pi\u00f9 assimil\u00f2 le visioni di Freud, fu Debenedetti, volto a ricostruire i motivi ispiratori di grandi opere, attraverso un'analisi a pi\u00f9 livelli: biografico, tematico e linguistico.\nItalia.\nTre sono i grandi personaggi che hanno influenzato il linguaggio della critica e della filologia in Italia nella prima met\u00e0 del Novecento: Benedetto Croce, Renato Serra e Giovanni Gentile (quest'ultimo in minor modo). Se nei primi decenni del Novecento le tendenze dominanti furono quelle derivate dal positivismo e dallo spiritualismo franco-tedesco ruotanti intorno alle posizioni crociane, dalla met\u00e0 degli anni trenta affior\u00f2 la critica \"ermetica\". Nel secondo dopoguerra ritrovarono vigore la filologia ed il metodo storico, mentre il pensiero marxista ha attraversato l'intero campo della critica influenzandone vasti ambiti."}
{"id": "15442", "revid": "125811532", "url": "https://it.wikipedia.org/wiki?curid=15442", "title": "Campionato mondiale di calcio 1966", "text": "Il Campionato mondiale di calcio FIFA 1966 o Coppa del Mondo Jules Rimet 1966 (in inglese: 1966 World Cup Jules Rimet), noto anche come Inghilterra 1966, fu l'ottava edizione del campionato mondiale di calcio per squadre nazionali maggiori maschili, organizzato dalla FIFA ogni quattro anni.\nSi svolse in Inghilterra dall'11 al 30 luglio 1966, con l'affermazione dei padroni di casa, vittoriosi in finale sulla al termine dei tempi supplementari. Questa \u00e8 stata la prima edizione ad inserire la mascotte ufficiale del campionato.\nQuesto \u00e8 tuttora l\u2019unico trofeo tra Mondiali ed Europei alzato dalla nazionale inglese.\nAssegnazione.\nIl si presentava in Inghilterra forte dei due mondiali consecutivi vinti, in Svezia nel 1958 e in Cile nel 1962. Tra le altre nazionali gi\u00e0 decorate e pretendenti al successo finale, la , gi\u00e0 campione nel 1954, l' e l', con due successi ciascuna (rispettivamente nel 1930 e 1950 e nel 1934 e 1938). Tra le outsider spiccavano invece l', il di Eus\u00e9bio e l', campione d'Europa nel 1960 e finalista nel 1964. Le rimanenti nazionali apparivano solo di contorno, sebbene la sorpresa pi\u00f9 grande venne proprio dal girone che ospitava l'unica asiatica del torneo, la .\nEssendo due dei sedici posti gi\u00e0 riservati al Brasile campione uscente e all'Inghilterra Paese organizzatore, a contendersi i 14 posti rimanenti furono 71 squadre nazionali. La FIFA assegn\u00f2 10 posti all'UEFA: oltre alla citata Inghilterra (qualificata di diritto), su 32 iscritte alle qualificazioni approdarono alla fase finale le nazionali di , , Germania Ovest, Italia, Portogallo, , , e URSS; 4 al Sudamerica (il citato Brasile, qualificato di diritto, Argentina, e Uruguay) su 9 iscritte; 1 al Centro-Nord America e Caraibi () su 9 iscritte e 1 all'Africa, Asia e Oceania su 19 iscritte in totale, dopo spareggio interzone tra Africa e Asia. Non esistendo all'epoca la federazione oceanica (istituita nel 1966) l' avrebbe disputato il girone di qualificazione asiatico. La federazione africana protest\u00f2 per l'ulteriore spareggio che la nazionale vincitrice del girone africano avrebbe dovuto affrontare per la qualificazione e, rimasta inascoltata, decisero di ritirarsi 15 squadre africane. Si un\u00ec al boicottaggio anche un'asiatica, la . Nel frattempo, il Sudafrica veniva squalificato dal Comitato Olimpico Internazionale da qualsiasi competizione sportiva per via del regime di apartheid l\u00ec vigente, e la FIFA si alline\u00f2 al CIO. Alla fine, ad approdare alla fase finale fu la Corea del Nord. Tra le squadre europee non qualificate spiccava tra tutte la Svezia, finalista dell'edizione del 1958, oltre al Belgio, la Cecoslovacchia e la Jugoslavia.\nFormula.\nFase eliminatoria: quattro gruppi di quattro squadre ciascuno (identificati dal numero 1 al numero 4).\nAlla fine di ogni girone le migliori due classificate passano ai quarti di finale. Per stabilire la priorit\u00e0, in caso di parit\u00e0 di punti, vale il criterio della differenza reti. In caso di ulteriore parit\u00e0, \u00e8 discriminante il numero di goal segnati nel girone. In caso di ulteriore parit\u00e0 si procede a sorteggio. Da questo punto in poi si disputano solo incontri a eliminazione diretta. Si giocano quattro quarti di finale, A, B, C, e D. Il quarto A vede accoppiate la prima classificata del gruppo 1 con la seconda del gruppo 2; il quarto B la seconda del gruppo 1 con la prima del gruppo 2; il quarto C la prima del gruppo 3 con la seconda del gruppo 4 e il quarto D la seconda del gruppo 3 con la prima del gruppo 4.\nIntroduzione.\nAl campionato del mondo del 1966 \u00e8 legato uno dei pi\u00f9 curiosi aneddoti riguardanti la Coppa Rimet. Come \u00e8 noto, \u00e8 uso che la federazione campione uscente rimetta il trofeo a disposizione della FIFA e del comitato organizzatore del campionato, affinch\u00e9 possa rimanere in esposizione fino all'assegnazione al vincitore successivo (nel 1966 campione uscente era il ). Il 20 marzo 1966, per\u00f2, la Coppa Rimet fu rubata da ignoti durante l'esposizione al pubblico. Dopo lunghe ricerche, fu ritrovata, in un parco pubblico londinese, avvolta in un foglio di giornale, grazie al fiuto di un cane (il meticcio Pickles, che mor\u00ec l'anno dopo strozzato dal suo stesso guinzaglio). Prima del ritrovamento del trofeo, la Federcalcio inglese ne aveva fatto produrre una copia, nell'eventualit\u00e0 che essa non venisse ritrovata in tempo. Attualmente la copia \u00e8 custodita ed esposta nel Museo nazionale del Calcio. Il campionato del 1966 fu anche il primo ad adottare una mascotte (il leone Willie) e un logo per finalit\u00e0 commerciali.\nL'assegnazione all'Inghilterra fu probabilmente facilitata dal fatto che l'allora capo della FIFA fosse l'inglese Arthur Drewry. La cosa suscit\u00f2 la prima di una lunga serie di polemiche per l'intero mondiale, fino alla finale. L'Inghilterra inizi\u00f2 il torneo con ambizioni di vittoria, come testimoniava la dichiarazione, datata 1963, di Ramsey, selezionatore dei reds, che promise di portare la Rimet nel paese patria del calcio; all'assegnazione del ruolo di Paese organizzatore all'Inghilterra contribu\u00ec anche il fatto che nel 1963 cadesse il centenario della fondazione della Football Association, la federazione calcistica inglese. L'ottavo campionato del mondo non si distinse per particolare spettacolarit\u00e0, anzi fu una delle edizioni con meno gol, in ragione dell'assetto pi\u00f9 difensivo e tattico delle squadre. La stessa , che avrebbe poi vinto il torneo, pass\u00f2 il primo turno con 4 gol all'attivo e nessuno al passivo.\nQuesta edizione della rassegna iridata, sebbene avesse in programma il cerimoniale delle bande musicali durante l'entrata in campo delle squadre, non vide la tradizionale esecuzione degli inni nazionali all'inizio dei match (tranne che nella partita inaugurale e in occasione della finale per il titolo). Tale decisione fu dettata dal fatto che il Regno Unito temeva la presenza al mondiale dei calciatori della Corea del Nord \u2013 nazione socialista e non riconosciuta dai britannici\u00a0\u2013 quale causa di possibili incidenti diplomatici con la controparte del Sud; a tal proposito, un appunto dell'allora \"Foreign Office\" sosteneva che il modo pi\u00f9 semplice per risolvere la questione sarebbe stato quello di \"negare il visto ai giocatori nordcoreani\".\nStadi.\nPer le partite di questa Coppa del Mondo furono scelti otto stadi in sette citt\u00e0. L'impianto di pi\u00f9 recente inaugurazione, e maggiormente utilizzato nel torneo, era lo stadio di Wembley, con i suoi 43 anni nel 1966. Come consuetudine in Coppa del Mondo, le squadre di ogni gruppo giocavano le proprie partite in stadi geograficamente vicini. Gli incontri del gruppo 1 (quello con i padroni di casa inglesi) si giocarono tutti a Londra: cinque a Wembley, che era lo stadio ufficiale della nazionale inglese e peraltro riconosciuto come il pi\u00f9 prestigioso stadio di calcio del mondo; uno al White City Stadium, nella zona ovest di Londra, utilizzato per\u00f2, e per una sola partita, come alternativa a Wembley. Accadde infatti che la partita della fase a gironi tra Uruguay e Francia, programmata a Wembley venerd\u00ec 15 luglio 1966, si dovette giocare al White City Stadium (originariamente costruito per le Olimpiadi estive del 1908), perch\u00e9 nello stesso giorno erano gi\u00e0 state programmate a Wembley delle corse di levrieri. Poich\u00e9 il proprietario di Wembley non volle sentire ragioni per cancellare l'evento, la partita venne trasferita nella sede alternativa a Londra. Le partite del gruppo 2 si giocarono all' Hillsborough Stadium di Sheffield e al Villa Park di Birmingham; le partite del gruppo 3 allo stadio Old Trafford a Manchester e al Goodison Park dell'Everton FC; le partite del Gruppo 4 infine si giocarono al Middlesbrough FC Ayresome Park a Middlesbrough e al Sunderland AFC Roker Park a Sunderland, citt\u00e0 entrambe situate nel nord dell'Inghilterra.\nCon nove incontri disputati, la sede pi\u00f9 utilizzata fu lo stadio di Wembley. Vi si giocarono tutte le sei partite dell'Inghilterra, compresa la finalissima con la Germania Ovest, oltre alla finale per il terzo posto. Goodison Park venne utilizzato per cinque partite; Roker Park e Hillsborough ospitarono ciascuno quattro partite. Infine l'Old Trafford, il Villa Park e l'Ayresome Park ospitarono ciascuno tre partite, ma nessuna partita ad eliminazione diretta.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nRiassunto del torneo.\nFase a gironi.\nIl campo rispett\u00f2 quasi per intero i pronostici, con qualche esclusione di rilievo: nel primo gruppo, l'Inghilterra si spart\u00ec la posta con l'Uruguay prima di superare con due classici 2-0 Francia e Messico. A ruota segu\u00ec la stessa \"Celeste\", cui bast\u00f2 un 2-1 ai francesi e un pari con i messicani per qualificarsi.\nNel gruppo 2 la Spagna, campione d'Europa uscente, non and\u00f2 oltre una vittoria con poco scarto contro la Svizzera (sfavorita tra l'altro dall'arbitro sovietico Bakhramov, che annull\u00f2 il gol regolare del 2-2 svizzero), mentre Germania Ovest e Argentina passarono a pari punti, con i tedeschi primi per differenza reti.\nLe sorprese vennero dai gruppi 3 e 4. Nel gruppo 3 vi fu un'inaspettata eliminazione dei verdeoro brasiliani, campioni del mondo in carica: dopo aver superato la partita molto fisica con la Bulgaria con due punizioni (una di Pel\u00e9 e una di Garrincha, nell'ultima partita giocata assieme), il Brasile, privo dell'infortunato Pel\u00e9 cadde contro l'Ungheria, mentre contro il Portogallo, pur schierando il proprio fuoriclasse, i verdeoro furono sconfitti dai lusitani guidati da Eus\u00e9bio. Il recrimin\u00f2 per gli arbitraggi (sia per la partita contro la , arbitrata dal tedesco Kurt Tschenscher, che per quelle contro e , arbitrate dagli inglesi Ken Dagnall e George McCabe) sostenendo che non vennero sanzionati molti falli fatti a danno dei giocatori chiave \"verdeoro\".\nNel gruppo 4 l'Italia, vincendo 2-0 contro il Cile, si prese la rivincita della battaglia di Santiago di quattro anni prima, ma inciamp\u00f2 nell'URSS, venendo sconfitta 1-0. Nella decisiva partita contro la Corea del Nord perse nuovamente 1-0, con un gol di Pak Doo-Ik. Questa sconfitta caus\u00f2 grande scalpore in Italia, dato che la Corea del Nord era considerata una squadra facile da battere. Per questo motivo, quando i giocatori italiani rientrarono in patria dopo la sconfitta, furono accolti da circa seicento tifosi inferociti accorsi all'aeroporto di Genova per contestarli con insulti e lancio di pomodori. Il turno fu passato da URSS e Corea del Nord e i tifosi di Middlesbrough, citt\u00e0 operaia del nord dell'Inghilterra, adottarono la Nazionale asiatica e la seguirono a Liverpool per i quarti di finale.\nQuarti di finale.\nA dar colore ai quarti di finale ci pensarono Argentina e Inghilterra. A Wembley gli inglesi erano impegnati in una tesa partita contro i sudamericani; si scrisse che dopo mezz'ora c'erano gi\u00e0 quattro ammonizioni argentine (Perfumo, Solari, Ratt\u00edn e Artime), mentre all'inglese Stiles fu concessa ogni tipo di entrata. I cartellini furono introdotti ad opera di Ken Aston per la prima volta durante il Mondiale 1970 in Messico ma le ammonizioni esistevano da molto tempo prima, anche senza l'uso dei cartellini. Al 36\u00ba il capitano argentino Antonio Ratt\u00edn, gi\u00e0 ammonito per un fallo su Bobby Charlton qualche minuto prima, venne espulso dall'arbitro tedesco Rudolf Kreitlein per proteste. Nonostante gli inviti dell'arbitro tedesco a lasciare il campo, l'argentino fece finta di non capire e pretese un interprete. Alla fine lasci\u00f2 il terreno di gioco e si sedette sul tappeto rosso riservato ai membri della casa reale inglese, prendendo i fischi di tutto lo stadio e ricevendo l'appellativo di \"Animale\". Facilitata dall'espulsione, l'Inghilterra alla fine approd\u00f2 in semifinale vincendo 1-0 con gol di Hurst. Gli argentini, ormai innervositi, protestarono (timidamente) per un presunto fuorigioco che per\u00f2 pare non esserci stato. L'espulsione di Rattin venne definita in patria come \"el robo del siglo\" (il furto del secolo), il giornale sportivo francese L'\u00c9quipe intitol\u00f2 \u00abLo scandalo \u00e8 entrato a Wembley\u00bb e il suo inviato Jean Cornu scrisse \u00abScandaloso l'arbitro, Stiles meritava una sanzione pi\u00f9 di Rattin...\u00bb. In seguito l'arbitro tedesco Rudolf Kreitlein dichiar\u00f2 di aver espulso Ratt\u00ecn per una serie di falli scorretti, le continue proteste ad ogni sua decisione e perch\u00e9, anche se non capiva la lingua del giocatore, intu\u00ec dalle sue espressioni che lo stava insultando reiteratamente.\nAl Goodison Park di Liverpool, lo stadio dell'Everton, invece, la Corea del Nord riusc\u00ec a portarsi sul 3-0 in poco meno di mezz'ora prima che il Portogallo riuscisse a serrare le file e riorganizzare il gioco. L'ingenuit\u00e0 tattica degli asiatici e l'abilit\u00e0 dei portoghesi fecero poi la differenza e la squadra di Eus\u00e9bio (quattro gol e un assist in quella partita) vinse 5-3 e raggiunse in semifinale l'Inghilterra.\nL'URSS elimin\u00f2 l'Ungheria 2-1, mentre nella gara Germania Ovest-Uruguay, dopo che l'arbitro inglese Jim Finney neg\u00f2 nei primi minuti un calcio di rigore ai sudamericani per un intervento di mano di Schnellinger in area di rigore su colpo di testa di Rocha, arriv\u00f2 il vantaggio tedesco all'11\u00b0 con Helmut Haller; all'inizio del secondo tempo vennero espulsi gli uruguaiani Horacio Troche ed H\u00e9ctor Silva e, in 11 contro 9, i tedeschi vinsero 4-0, eliminando facilmente l'Uruguay.\nSemifinali.\nLe due semifinali si giocarono a un giorno di distanza, il 25 e 26 luglio a Liverpool (Germania Ovest-URSS) e a Londra (Inghilterra-Portogallo).\nSotto la direzione dell'italiano Concetto Lo Bello i tedeschi sconfissero i sovietici. A segnare per la Germania Ovest furono Haller e Beckenbauer, ma anche in questa gara ci furono critiche rivolte all'arbitro poich\u00e9 i sovietici furono costretti a giocare in 9 uomini a causa dell'infortunio di Sabo (all'epoca non si effettuavano cambi) e per l'espulsione dell'attaccante Igor' \u010cislenko; l'inviato de \"L'\u00c9quipe\" Robert Vergne scrisse \u00abContro l'URSS la Germania ha mostrato il peggior calcio di questi mondiali. Chi parla di complotto a favore dei tedeschi e degli inglesi pu\u00f2 sostenere questa tesi con le cifre: nelle ultime tre partite disputate la Germania ha giocato contro squadre di dieci e nove giocatori. L'Argentina, nel girone eliminatorio in dieci (uno espulso), l'Uruguay nei quarti, in nove (due espulsi), e l'URSS in semifinale, in nove (uno ferito severamente, uno espulso)\u00bb.\nA Londra, invece, ci vollero due gol di Bobby Charlton per aver ragione di un Portogallo in forma, che tenne aperta la partita fino all'ultimo grazie a un goal di Eus\u00e9bio su rigore nel finale.\nFinali.\nEntrambe le finali si disputarono allo stadio londinese di Wembley.\nIl terzo posto finale del Portogallo, allenato da Otto Gl\u00f3ria, era all'epoca il massimo risultato a livello mondiale conseguito dai lusitani, fatto questo che permise a Eus\u00e9bio di onorare al meglio il Pallone d'oro vinto l'anno prima grazie ai suoi successi con la maglia del Benfica.\nNella finale per l'assegnazione del titolo, fra i padroni di casa e la Germania Ovest, agli ordini di sir Alf Ramsey scesero in campo per l'Inghilterra Banks; Cohen, Wilson; J. Charlton, Moore, Stiles; Ball, Hunt, Hurst, R. Charlton, Peters. Il CT tedesco Helmut Sch\u00f6n schier\u00f2 invece Tilkowski, H\u00f6ttges, Weber; Schnellinger, Schulz, Beckenbauer; Haller, Emmerich, Held, Overath, Seeler. Da notare come l'Inghilterra chiudesse il torneo nello stesso stadio, Wembley, dove aveva giocato tutte le partite.\nHaller segn\u00f2 quasi subito, al 12\u00ba, ma il vantaggio tedesco dur\u00f2 solo sei minuti, in quanto Hurst pareggi\u00f2 al 18\u00b0. La partita si svolse su un piano di sostanziale equilibrio finch\u00e9 al 78\u00ba Peters realizz\u00f2 il gol del 2-1 che sembrava aver chiuso l'incontro. Su una contestata azione a palla ferma, Weber riusc\u00ec tuttavia a segnare il 2-2 quando ormai mancava un minuto alla fine. Gli inglesi contestarono un fallo di mano del tedesco Schnellinger, ma Dienst convalid\u00f2. Al 101\u00b0, undici minuti dopo l'inizio dei tempi supplementari, Hurst lasci\u00f2 partire un tiro che sbatt\u00e9 contro la faccia inferiore della traversa e rimbalz\u00f2 sulla linea prima di tornare in campo. Le riprese televisive dimostrarono che la palla aveva battuto sulla linea e non aveva, come richiesto dal regolamento, superato completamente la linea di porta. Non sapendo cosa decidere, Dienst chiese il parere dell'assistente Tofik Bakhramov, che convalid\u00f2 la rete.\nIl commentatore della BBC Kenneth Wolstenholme si premur\u00f2 di far sapere che il guardalinee sovietico \u00abparlava solo russo e turco\u00bb, ragion per cui il dialogo con il direttore di gara poteva avvenire solo a gesti. Inutili le proteste tedesche e l'attacco finale, che dur\u00f2 per tutto il secondo tempo supplementare: proprio allo scadere Hurst segn\u00f2 il suo terzo gol personale e il quarto per l'Inghilterra, che vinse 4-2 e si laure\u00f2 campione del mondo per la prima\u00a0\u2013 e tuttora unica\u00a0\u2013 volta nella sua storia. Durante l'azione del 4-2, tre persone invasero il terreno di gioco mentre Hurst stava andando a segnare l'ultima rete: la marcatura sarebbe stata da annullare ma l'arbitro convalid\u00f2 ugualmente. Geoff Hurst \u00e8 attualmente l'unico calciatore ad aver segnato tre gol in una finale di un Campionato del mondo."}
{"id": "15443", "revid": "1846281", "url": "https://it.wikipedia.org/wiki?curid=15443", "title": "Campionato mondiale di calcio 1970", "text": "Il Campionato mondiale di calcio FIFA 1970 o Coppa del Mondo Jules Rimet 1970 (in spagnolo: Copa del Mundo Jules Rimet 1970, in inglese: 1970 World Cup Jules Rimet), noto anche come Messico 1970, \u00e8 stata la nona edizione del campionato mondiale di calcio per squadre nazionali maggiori maschili, organizzato dalla FIFA ogni quattro anni.\nSi tenne in Messico dal 31 maggio al 21 giugno 1970 e fu l'ultima edizione del campionato del mondo a chiamarsi \"Coppa del Mondo Jules Rimet\"; fu infatti vinta dal che, battendo in finale l', se la aggiudic\u00f2 definitivamente, avendola vinta per tre volte. Dall'edizione successiva (1974) il campionato del mondo prese il nome di \"Coppa del Mondo FIFA\". Fu anche la prima edizione del campionato mondiale ad essere trasmessa dalla televisione a colori, grazie alla diffusione del satellite: cinquanta Stati poterono seguire l'evento.\nInoltre, per la prima volta, l'arbitro formalizz\u00f2 le sanzioni disciplinari a carico dei giocatori tramite i cartellini: il giallo per l'ammonizione ed il rosso per l'espulsione (anche se in trentadue partite, in realt\u00e0, non venne comminata alcuna espulsione). L'Adidas Telstar, la classica palla con dodici pentagoni neri e venti esagoni bianchi presente gi\u00e0 nell'Europeo 1968, divenne il primo pallone ufficiale dei Mondiali prendendo il posto del classico pallone di cuoio scuro, poich\u00e9 il disegno e i colori ne facilitavano la visibilit\u00e0 nelle televisioni in bianco e nero. Fu infine il primo torneo mondiale in cui furono concesse due sostituzioni a partita: la prima squadra ad avvalersene fu l' nel match inaugurale.\nAssegnazione.\nIl Messico venne scelto come Paese ospitante in seguito ad una votazione tenutasi a Tokyo l'8 ottobre 1964; in lizza c'era anche l'Argentina.\nFormula.\nNel mondiale 1970 la fase a gironi si compose di quattro gruppi: 1, 2, 3 e 4. Le prime due classificate di ciascun girone accedevano alla fase seguente; in caso di parit\u00e0 in classifica, i criteri seguiti erano:\nL'albero della fase a eliminazione diretta era organizzato come segue:\nLe squadre vincitrici delle semifinali si contendevano il titolo, mentre le perdenti disputavano la finale per il terzo e quarto posto.\nStadi.\nL'organizzazione selezion\u00f2 cinque stadi in cinque diverse citt\u00e0 per ospitare le partite della Coppa del Mondo, considerando anche sedi alternative nello stato di Hidalgo e nella citt\u00e0 portuale di Veracruz. Le partite di ogni gruppo furono concentrate in una sola citt\u00e0, ad eccezione delle partite del gruppo 2 (quello dell'Italia), con Puebla e Toluca. A parte lo stadio Luis Dosal, tutti gli altri stadi erano di recente costruzione, in quanto il Messico si preparava ad ospitare sia la Coppa del Mondo che i Giochi olimpici estivi del 1968. I quattro stadi pi\u00f9 piccoli costano complessivamente 11 milioni di dollari statunitensi, lo Stadio Azteca 20 milioni di dollari statunitensi.\nL'altitudine e l'importanza dell'acclimatamento furono fattori giustamente presi in considerazione dalle squadre partecipanti. Di conseguenza, a differenza del precedente torneo giocato in Inghilterra, la maggior parte delle squadre arriv\u00f2 nella regione con largo anticipo, per prepararsi a dovere. Alcune compagini avevano gi\u00e0 sperimentato le condizioni locali durante il torneo calcistico delle Olimpiadi estive del 1968. Ad un'altitudine superiore a 2.660 metri sul livello del mare, Toluca era la sede di gioco pi\u00f9 alta; Guadalajara invece la pi\u00f9 bassa a 1.500 m.\nDei cinque stadi utilizzati per le trentadue partite giocate, quello con maggiore capienza ed anche pi\u00f9 utilizzato, fu lo stadio Azteca a Citt\u00e0 del Messico. Sul suo terreno di gioco vennero ospitate dieci partite totali, compresa la finalissima e la finale per il terzo posto, e tutte le partite del Gruppo 1 (quelle della squadra di casa). Lo stadio Jalisco di Guadalajara ospit\u00f2 otto partite, comprese tutte le partite del Gruppo 3 e una semifinale. L'Estadio Nou Camp di Le\u00f3n ospit\u00f2 sette partite, ossia tutte quelle del Gruppo 4 e una partita dei quarti di finale. L'Estadio Luis Dosal di Toluca ospit\u00f2 quattro partite e l'Estadio Cuauht\u00e9moc di Puebla tre partite, unico stadio dei cinque utilizzati per il torneo a non ospitare scontri ad eliminazione diretta.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nIl nono campionato mondiale di calcio, giocato in Messico dal 31 maggio al 21 giugno 1970, presentava alcune novit\u00e0: innanzitutto, erano presenti tutte le squadre che lo avevano vinto almeno una volta (ci\u00f2 era gi\u00e0 accaduto nell'edizione del 1950 giocata in Brasile e in quella del 1954 che si tenne in Svizzera, dove c'erano le uniche vincitrici di allora, e ; in questo momento il loro numero era per\u00f2 salito a cinque). Anzi, tre di queste, , Italia e Uruguay, lo avevano gi\u00e0 vinto per due volte. Ad esse si aggiungevano i campioni uscenti dell', che avevano vinto quattro anni prima in casa di fronte alla Regina Elisabetta, battendo la grazie ad un gol dubbio; c'erano, infine, gli stessi tedeschi occidentali, trionfatori nel 1954 in Svizzera. Comunque sia, in semifinale arrivavano proprio tutte le tre squadre bi-campioni del mondo, con un'alta probabilit\u00e0 quindi che la Coppa Rimet potesse trovare un padrone definitivo proprio qui: sarebbe stata infatti assegnata alla prima Nazionale vittoriosa per tre volte, anche non consecutive.\nAltra novit\u00e0 fu l'introduzione dei cartellini colorati per segnalare le ammonizione e le espulsioni; tale strumento, voluto dall'arbitro della \"Battaglia di Santiago\", Ken Aston, non venne per\u00f2 mai utilizzato nel corso del torneo. Infine, ci fu l'introduzione delle sostituzioni dei \"giocatori di movimento\": fino all'edizione precedente era infatti possibile la sola sostituzione del portiere in caso d'infortunio.\nCome avrebbe ricordato Gigi Riva molti anni dopo, questa edizione del campionato del mondo non si distinse per particolari novit\u00e0 tattiche, ma solo come campo di confronto tra quattro scuole la cui tradizione si era cristallizzata nel tempo: quella sudamericana, di carattere pi\u00f9 difensivista, rappresentata dall'Uruguay, quella brasiliana, fatta di ritmo, fantasia e tecnica, che vedeva in Pel\u00e9 il suo miglior interprete, e, infine, quella europea; c'era la versione pi\u00f9 atletica, impersonata dagli inglesi, campioni uscenti, e dai tedeschi, che ancora non avevano digerito la sconfitta del 1966 a Wembley, e c'era infine quella pi\u00f9 tattica del gioco all'italiana, basata su una difesa attenta e su veloci contropiede. Outsider di lusso l', che gi\u00e0 si era ben comportata all'ultimo mondiale e che ben figurava da anni nelle manifestazioni continentali (aveva infatti gi\u00e0 vinto il Campionato europeo del 1960; arriv\u00f2 poi seconda dietro la nell'edizione 1964 e fu superata dall'Italia in semifinale all'Europeo 1968 solo per sorteggio). Pochi dubbi tuttavia sul fatto che a disputarsi il titolo sarebbero state, alla fine, le \"solite note\".\nIn particolare, l'Italia guardava a questa edizione del Mondiale con rinnovata speranza: sebbene mai nel dopoguerra la Nazionale avesse passato il primo turno di qualificazione, le squadre di club italiane avevano conseguito prestigiose vittorie nelle competizioni europee e in quelle intercontinentali. Da un lato quattro anni prima in Inghilterra la Nazionale azzurra era stata sorprendentemente eliminata al primo turno dei mondiali dalla , dall'altro due anni dopo aveva raggiunto con merito il primato continentale. Nel 1958, per\u00f2, gli \"Azzurri\" erano stati addirittura esclusi dal campionato in Svezia perch\u00e9 nella fase di qualificazione persero a Belfast la partita decisiva contro l'.\nA dar fiducia alle speranze azzurre, oltre al recente titolo europeo, vi era una generazione di giovani calciatori gi\u00e0 assurti alle glorie in campo continentale e mondiale con i loro club: su tutti Gianni Rivera, campione d'Europa e del mondo con il Milan nell'ultimo anno, oltre che Pallone d'oro 1969, e Sandro Mazzola, due volte campione d'Europa con l' ed altrettante volte vincitore della Coppa Intercontinentale. Proprio in Messico il commissario tecnico Ferruccio Valcareggi \"invent\u00f2\" la celebre \"staffetta\" tra i due giocatori: primo tempo per Mazzola, poi sarebbe entrato Rivera. Questo almeno a partire dalla terza partita, quella pareggiata con , mentre non venne utilizzata nella finale della manifestazione, che vide il milanista in campo solo negli istanti finali (i famosi \"sei minuti di Rivera\"). C'era infine Gigi Riva, cannoniere principe del campionato italiano, che con i suoi gol aveva sospinto il Cagliari a vincere l'ultimo campionato appena concluso. Mancino naturale (tanto che il suo allenatore al Cagliari, Manlio Scopigno, sosteneva che il suo piede destro gli fosse utile solo per salire sul tram), per la sua potenza di tiro Gianni Brera coni\u00f2 per lui il soprannome di \"Rombo di Tuono\".\nQualificazioni.\nLe qualificazioni al campionato mondiale di calcio di Messico 1970 videro l'iscrizione di settantatr\u00e9 squadre nazionali, mentre il torneo finale ne prevedeva la partecipazione di sole sedici. Essendo gi\u00e0 qualificate di diritto il , paese organizzatore, e l', campione in carica, erano disponibili solo quattordici posti. Questi sarebbero stati come al solito assegnati alle selezioni nazionali vincitrici dei vari raggruppamenti di qualificazione.\nFurono assegnati nove posti alla zona UEFA, uno di questi per\u00f2 gi\u00e0 occupato dai campioni in carica. Tra le squadre presenti alla manifestazione figur\u00f2 l', fresca campione d'Europa ma non la , finalista perdente, qui arrivata seconda nel gruppo 6 alle spalle del , che tornava invece dopo sedici anni. Non mancarono neanche la e l', rispettivamente la seconda e la quarta classificata di quattro anni prima, ma lo stesso non si pot\u00e9 dire per il di Eus\u00e9bio, terzo in Inghilterra ma ora giunto addirittura ultimo nel gruppo 1, che fu vinto invece dalla . Questa nazione ebbe nuovamente accesso alla fase finale dopo un'assenza che durava dall'edizione del 1938; tornarono dopo un'assenza pi\u00f9 o meno lunga anche la , la cui ultima partecipazione risaliva invece al mondiale di casa, e la , la cui ultima presenza era datata 1962 e avvenne dopo aver vinto lo spareggio con l'; torn\u00f2 invece la , alla terza partecipazione consecutiva.\nUn'altra sorpresa arriv\u00f2 dal CONMEBOL, dove il , assente dal 1930, si qualific\u00f2 a spese dell', per il resto giunsero in Messico i campioni continentali dell' ed il sempre presente . Prima partecipazione assoluta per le altre tre squadre: drammatica la qualificazione di per il Nord e Centro America, che scaten\u00f2 indirettamente una guerra dopo il confronto con l', mentre in Asia e Oceania la rivelazione dell'edizione precedente, la , si rifiut\u00f2 di giocare con , e alla fine fu proprio quest'ultima squadra a rappresentare i due continenti. Le squadre africane pretesero invece un girone solo per loro al posto di quello con anche Asia ed Oceania di quattro anni prima, che caus\u00f2 molti ritiri; dalle qualificazioni giunse quindi il .\nRiassunto del torneo.\nFase a gironi.\nLa prima fase rispett\u00f2, sostanzialmente, i pronostici.\nGruppo 1.\nNel gruppo uno, che giocava a Citt\u00e0 del Messico, erano state inserite il , l', il ed .\nQui i padroni di casa inaugurarono la manifestazione il 31 maggio pareggiando per 0-0 contro i sovietici, e furono cos\u00ec entrambe superate dai belgi, vittoriosi sui salvadoregni per 3-0. Nella seconda giornata i \"Diavoli Rossi\" vennero per\u00f2 sonoramente battuti dall'URSS (4-1) grazie anche alla doppietta di Anatolij By\u0161ovec, e pure il Messico vinse con ampio margine (4-0) contro i colleghi di confederazione. Si arriv\u00f2 quindi all'ultimo turno con El Salvador, senza pi\u00f9 speranze di passaggio, che perse anche contro i sovietici (2-0, con altri due gol di By\u0161ovec), mentre i messicani, sospinti da 105.000 spettatori, ebbero ragione sui belgi ancora in corsa segnando una rete su calcio di rigore ad inizio partita.\nPassarono cos\u00ec alla fase ad eliminazione diretta l'URSS ed il Messico; le due nazionali terminarono con gli stessi punti e identica differenza reti, ma i padroni di casa finirono al secondo posto per sorteggio (il criterio del numero di gol segnati non era stato ancora adottato) e persero quindi il diritto di giocare nella capitale.\nGruppo 2.\nNel gruppo 2, che giocava a Puebla e Toluca, erano state inserite l', l', la ed .\nNella prima giornata si registrarono le vittorie di Uruguay (2-0 su Israele) ed Italia (1-0 sulla Svezia, con una \"ciabattata\" di Angelo Domenghini, come scrisse Gianni Brera), mentre i due incontri del secondo turno terminarono in pareggio. Si arriv\u00f2 quindi a due partite dalla fine con tutte le squadre pi\u00f9 o meno in lizza per la qualificazione: se per\u00f2 la \"Celeste\" fu battuta 1-0 dagli scandinavi, gli \"Azzurri\" portarono invece a casa un altro 0-0, stavolta contro Israele. Quest'ultimo incontro caus\u00f2 indirettamente le proteste dell'ambasciata etiope verso l'Italia: durante la telecronaca Nicol\u00f2 Carosio fu accusato, peraltro ingiustamente, di aver pronunciato un insulto razziale nei confronti del guardalinee dello Stato africano in occasione di un gol annullato alla nazionale \"di casa\". L'episodio, mai del tutto chiarito, port\u00f2 comunque all'avvicendamento dello stesso Carosio con Nando Martellini.\nIn base a tali risultati, l'Italia si qualific\u00f2 come prima, mentre l'Uruguay pass\u00f2 come seconda grazie alla miglior differenza reti sulla Svezia. Il girone, nonostante l'esiguo numero di gol segnati (appena sei in altrettante gare) si rivel\u00f2 il pi\u00f9 competitivo, avendo espresso due delle quattro semifinaliste.\nGruppo 3.\nNel gruppo tre, che giocava a Guadalajara, erano state inserite il , l', la e la .\nData l'assenza nel sorteggio di criteri di \"merito\" erano presenti in questo girone due \"big\" quali Brasile e Inghilterra, la cui qualificazione alla fase successiva non fu mai messa veramente in discussione. L'arrivo in Messico del capitano dei campioni in carica, Bobby Moore, fu per\u00f2 ritardato dall'arresto di cui fu vittima a Bogot\u00e0: il calciatore venne infatti accusato di un furto in una gioielleria, dal quale fu per\u00f2 in seguito completamente scagionato.\nLe due squadre vinsero comunque all'esordio, 1-0 gli inglesi sulla Romania e 4-1 i sudamericani contro la Cecoslovacchia: la squadra europea pass\u00f2 addirittura in vantaggio, ma in seguito segnarono Rivelino, Pel\u00e9 e due volte Jairzinho. Nella seconda giornata i brasiliani batterono gli inglesi grazie ad un'altra rete di Jairzinho; tuttavia, la partita \u00e8 ricordata anche oggi per lo spettacolare intervento di Gordon Banks (talvolta indicato come \"parata del secolo\") che neg\u00f2 a Pel\u00e9 un gol praticamente fatto. Intanto, i romeni vinsero il loro incontro per 2-1, ma vennero battuti nell'ultimo turno dal Brasile per 3-2, grazie ad una doppietta di Pel\u00e9 ed un altro gol di Jairzinho; nuova sconfitta infine per i cecoslovacchi, che persero anche contro i campioni in carica per 1-0.\nRisultato: Brasile primo a sei punti, Inghilterra seconda a quattro.\nGruppo 4.\nNel gruppo quattro, che giocava a Le\u00f3n, erano state inserite il , la , la ed il .\nAnche qui fu chiaro fin dall'inizio quali fossero le squadre candidate al passaggio ai quarti: nella prima giornata vinsero sia il Per\u00f9 (3-2 contro la Bulgaria, ma gli europei si erano portati sul 2-0 all'inizio del secondo tempo), sia la Germania Ovest (2-1 contro l'esordiente Marocco, ma anche qui avversari subito in gol e vittoria arrivata con le reti di Uwe Seeler e di Gerd M\u00fcller). Un po' pi\u00f9 agevole il secondo turno, con le due squadre che si scambiano gli avversari: al 3-0 dei sudamericani risposero i tedeschi con un 5-2, ottenuto nuovamente in rimonta.\nSi arriv\u00f2 quindi alle ultime due gare, utili solo per la classifica: la Germania Ovest liquid\u00f2 con una tripletta di M\u00fcller un Per\u00f9 parimenti qualificato, mentre l'altro incontro termin\u00f2 1-1.\nQuarti di finale.\nL'equilibrio del torneo continu\u00f2 anche nei quarti di finale, che si giocarono il 14 giugno alle ore 12:00 locali: a Le\u00f3n ci fu la riedizione dell'ultima finale mondiale, ma questa volta vinse la : sotto per 2-0 fino al 68' (reti di Mullery e Peters), i tedeschi riportarono in parit\u00e0 la gara grazie alle reti di Franz Beckenbauer e di Uwe Seeler e, nei tempi supplementari, eliminarono l' con un gol di Gerd M\u00fcller. A Guadalajara il ebbe invece ragione, sia pure con qualche difficolt\u00e0, sul , superato per 4-2: per i \"Verdeoro\" segnarono Rivelino, Tost\u00e3o due volte e Jairzinho; da segnalare il quinto gol nella manifestazione per Te\u00f3filo Cubillas. Nel frattempo, a Citt\u00e0 del Messico, l' elimin\u00f2 l' con una rete al 116' di gioco, mentre a Toluca il , passato in vantaggio in avvio di partita, venne sconfitto per 4-1 dall': gli \"Azzurri\" sbloccarono il loro attacco e batterono i padroni di casa grazie ad un'autorete, a due gol di Gigi Riva e ad uno del Pallone d'oro Gianni Rivera. Quest'ultimo giocatore entr\u00f2 spesso all'inizio del secondo tempo a causa della celebre \"staffetta\" con Sandro Mazzola (Rivera era per\u00f2 solo alla seconda presenza nella manifestazione).\nSemifinali.\nFurono le semifinali, giocate il 17 giugno, a costituire il vero \"clou\" della manifestazione: l'incontro tra e , giocato nell'Estadio Azteca della capitale, fu non a caso ribattezzato \"partita del secolo\". La gara inizi\u00f2 con il gol di Roberto Boninsegna ed il risultato si mantenne immutato fino al novantesimo, quando i tedeschi raggiunsero il pareggio con il difensore Karl-Heinz Schnellinger; nel frattempo, Franz Beckenbauer rimedi\u00f2 una lussazione alla spalla e fu pertanto costretto a giocare con un braccio al collo. Ai tempi supplementari Gerd M\u00fcller port\u00f2 in vantaggio i tedeschi, che vennero poi raggiunti grazie ad un'altra rete di un difensore, Tarcisio Burgnich. A questo punto, gli \"Azzurri\" passarono in vantaggio per merito di Gigi Riva, poi segn\u00f2 nuovamente M\u00fcller per i tedeschi; infine, Gianni Rivera fiss\u00f2 il risultato sul definitivo 4-3, nonostante le numerose occasioni create dai tedeschi.\nGianni Brera, su Il Giorno del 18 giugno 1970, scrisse:\nL'altra semifinale si sarebbe dovuta giocare all'Atzeca, ma i politici di Guadalajara chiedono e ottengono che il Brasile giochi nella loro citt\u00e0: il , dopo essere andato in svantaggio, sconfisse l' per 3-1; questo grazie anche al sesto gol di Jairzinho in altrettante gare. La sfida passa alla storia per la \u00abmossa di Pel\u00e9\u00bb: su un passaggio filtrante di Tost\u00e3o verso l'area di rigore uruguaiana, l'attaccante si ritrova di fronte a Ladislao Mazurkiewicz, finge di toccare il pallone e lo lascia scorrere, sorprendendo e aggirando il portiere \u2013\u2013 che rischia di rompersi la caviglia nel tentativo di riprendere la posizione \u2013\u2013 e ritrovandosi a calciare a porta vuota, sbagliando per\u00f2 il tiro.\nFinale terzo posto.\nLa finale per il terzo posto si disput\u00f2 il 20 giugno a Citt\u00e0 del Messico e vedeva opposte le semifinaliste perdenti, ovvero la e l': vinsero i tedeschi grazie al gol di Wolfgang Overath al ventiseiesimo minuto di gioco.\nFinale.\nAvendo e vinto due coppe Rimet a testa, il trofeo sarebbe stato definitivamente assegnato domenica 21 giugno allo Stadio Azteca. Gli azzurri non partivano come favoriti a causa della stanchezza accumulata nella semifinale prolungatasi ai tempi supplementari; la situazione era anche aggravata dal grande caldo tropicale e dall'orario di inizio della partita, fissato per mezzogiorno. L'avversario era inoltre considerato la squadra pi\u00f9 forte di tutti i tempi: il Brasile di Pel\u00e9 che, oltre all'asso del Santos, schierava campioni come Jairzinho, Carlos Alberto Torres e Tost\u00e3o. La tifoseria locale sosteneva i brasiliani, poich\u00e9 l'Italia aveva eliminato i padroni di casa nei quarti. I sudamericani giocarono con un modulo offensivo che prevedeva cinque avanti, numericamente vicino ad un 4-1-5.\nNel primo tempo, al gol iniziale di Pel\u00e9 (con un formidabile stacco di testa, in anticipo aereo, su Tarcisio Burgnich), l'Italia rispose trovando il pareggio al 37' con Roberto Boninsegna, che, sfruttando un'indecisione della difesa carioca, rimise in parit\u00e0 le sorti dell'incontro. Nell'occasione, l'attaccante dovette anticipare con decisione anche il suo compagno di reparto Gigi Riva.\nIl secondo tempo, per\u00f2, premi\u00f2 il calcio compassato dei brasiliani; l'altitudine, il caldo e la stanchezza accumulata bloccarono gli azzurri, incapaci di reagire al palleggio dei sudamericani, che passarono per altre tre volte con G\u00e9rson, Jairzinho e Carlos Alberto. L'ingresso in campo di Gianni Rivera a tempo quasi scaduto (\"i sei minuti di Rivera\") serv\u00ec solo a riaccendere le polemiche, pi\u00f9 che a riequilibrare una gara ormai dominata dagli avversari.\nIl trofeo and\u00f2 quindi al Brasile. Al ritorno in patria, a Fiumicino, i giocatori azzurri furono accolti con un'ovazione, mentre a Ferruccio Valcareggi ed all'accompagnatore Walter Mandelli vennero riservati insulti ed un nutrito lancio di pomodori."}
{"id": "15446", "revid": "567560", "url": "https://it.wikipedia.org/wiki?curid=15446", "title": "Alfred Baeumler", "text": "Profondo conoscitore e studioso di cultura tedesca e di estetica, fu interprete di Nietzsche e Bachofen e ader\u00ec nel 1933 al Partito Nazista.\nTra le sue opere il saggio \"Bachofen und Nietzsche\" (1929), l'importante interpretazione nietzschiana \"Nietzsche der Philosoph und Politiker\" (1931), \"Aesthetik\" (1934), \"Studien zur deutschen Geistesgeschichte\" (1937), \"Das mythische Weltalter. Bachofens romantische Deutung des Altertums\" (1965)."}
{"id": "15448", "revid": "697352", "url": "https://it.wikipedia.org/wiki?curid=15448", "title": "Om", "text": ""}
{"id": "15451", "revid": "30610", "url": "https://it.wikipedia.org/wiki?curid=15451", "title": "Ozzy Osbourne", "text": "Per la sua musica e per il suo carisma sul palcoscenico, Osbourne viene considerato un innovatore del genere. Il cantante \u00e8 anche noto per i suoi atteggiamenti trasgressivi, che hanno spesso suscitato le polemiche di gruppi religiosi e conservatori, e per i suoi eccessi che lo hanno spesso esposto a problemi di salute e con la legge e gli hanno fatto guadagnare un altro celebre soprannome, quello di \u00abprincipe delle tenebre\u00bb (\"Prince of Darkness\"); egli stesso aliment\u00f2 la propria fama in tal senso, presentandosi con quest'ultimo nomignolo durante i primi anni della sua carriera.\nNella sua carriera di musicista ha venduto oltre 50 milioni di dischi da solista in tutto il mondo, conto che sale a circa 100 milioni in totale, contando la sua carriera nei Black Sabbath dalla fondazione del gruppo nel 1970 al 1978, le sporadiche reunion del 1985 e del periodo 1997-2006 \u2013 nel quale per\u00f2 non pubblicarono alcun album di inediti \u2013 e infine dalla reunion del 2011 allo scioglimento definitivo del gruppo nel 2017.\nBiografia.\nInfanzia e adolescenza.\nJohn Michael Osbourne nacque a Birmingham il 3 dicembre 1948 in una famiglia di classe operaia. Suo padre, John Thomas Jack Osbourne, era un attrezzista della General Electric Company plc, mentre sua madre Lillian, di fede cattolica non praticante, era operaia in una fabbrica. Quarto di sei figli (due fratelli: Paul e Tony; tre sorelle: Jean, Iris e Gillian), le sue condizioni familiari erano disagiate (da bambino doveva arrangiarsi con un paio di sandali) e aveva problemi di linguaggio nel corso del suo periodo scolastico, essendo dislessico e balbuziente. Era anche affetto da una forma grave di disturbo da deficit dell'attenzione che gli impediva di concentrarsi su una cosa per poco pi\u00f9 di un minuto. I soprannomi che si guadagn\u00f2 a scuola furono \"Oz-brain\", \"Ozzie\" ed il pi\u00f9 noto \"Ozzy\"; i soprannomi derivano dal fatto che John non riusciva a pronunciare il proprio cognome senza esitare, dunque press'a poco \u00abOs-os-os-bourne\u00bb. Uno dei compagni di scuola che maggiormente detestava era Anthony Frank Iommi, noto in futuro come Tony Iommi: i due si picchiarono in molte occasioni per poi trovarsi successivamente nella stessa band.\nDurante la sua giovinezza Osbourne crebbe con la musica dei Beatles grazie alla canzone \"She Loves You\": essa lo spinse a cimentarsi come musicista. Il padre non voleva che suo figlio facesse questa professione, poich\u00e9 considerava il gruppo preferito da Ozzy una cattiva influenza per i giovani e desiderava che diventasse commerciante, per evitargli un futuro come operaio nelle fabbriche. Appena quattordicenne, Ozzy entr\u00f2 a far parte di una band chiamata \"The Black Panthers\" e partecip\u00f2 a serate musicali per guadagnare un po' di soldi e migliorare sia le sue condizioni di vita, sia quelle della sua famiglia.\nAbbandonata la scuola, all'et\u00e0 di quindici anni cominci\u00f2 a praticare vari lavori quali operaio edile di un cantiere, idraulico, attrezzista, operaio di una fabbrica di auto e macellaio presso un mattatoio, ma non si sentiva portato per questi mestieri. La sua adolescenza turbolenta, unita alle sue condizioni misere, lo condusse fino ad atti furtivi. Non ancora maggiorenne tent\u00f2 di rubare da un appartamento un televisore da 24 pollici, ma perse l'equilibrio a causa del peso dell'apparecchio, che gli fin\u00ec addosso bloccandolo; per questo reato venne incarcerato per sei settimane presso la \"Winston Green Prison\" di Birmingham. Mentre scontava la pena, Osbourne tatu\u00f2 il suo nomignolo \"OZZY\" sulle falangi inferiori della mano sinistra, con un ago e un pezzo di grafite. Uscito dal carcere Osbourne riprese la sua attivit\u00e0 di musicista, cercando di fare della musica la propria professione. Suon\u00f2 prima con la band \"Music Machine\", poi con gli \"Approach\" e si diede il nome d'arte \"Ozzy Zig\" e, ottenuto un prestito da suo padre, compr\u00f2 un amplificatore da 50 watt.\nL'esordio: i Black Sabbath.\nUn giorno, Ozzy si rec\u00f2 in un negozio di dischi della sua citt\u00e0 e attacc\u00f2 in una bacheca un annuncio che recitava: \u00ab\"Ozzy Zig requires gig. Owns own P.A.\"\u00bb (Ozzy Zig cerca concerti. Possiede un proprio amplificatore). Tony Iommi e Bill Ward, passando per quel negozio, videro l'annuncio. Iommi stent\u00f2 a credere che il suo acerrimo rivale durante il periodo scolastico facesse il cantante. I due si recarono a casa di Ozzy e, dopo aver parlato un po', decisero di aggregarsi a lui. Osbourne port\u00f2 con s\u00e9 anche il chitarrista Geezer Butler, che in seguito divenne bassista e che aveva militato con lui nei \"Rare Breed\", una band di breve vita.\nNacquero cos\u00ec i \"Polka Tulk Blues Band\" che in futuro, dopo alcuni cambi di nome e di membri, si diedero il nome di Black Sabbath, preso dal titolo americano del film di serie B I tre volti della paura, un horror a episodi del 1963. Con questa band Ozzy ebbe un grande successo con album come \"Black Sabbath\", \"Paranoid\", \"Master of Reality\" e \"Sabbath Bloody Sabbath,\" ma la fama lo fece sprofondare nell'abisso della droga e dell'alcool.\nSul finire degli anni settanta la serie positiva della band inizi\u00f2 a declinare. Inoltre Osbourne pass\u00f2 un periodo molto triste: la morte del padre Jack lo port\u00f2 ad una profonda depressione. Ozzy se ne and\u00f2 dalla band e venne quindi sostituito da Dave Walker dei Fleetwood Mac. Dopo l'allontanamento dai Sabbath, Ozzy volle fondare un progetto solista. Cos\u00ec nel 1977 decise di contattare alcuni musicisti per dare inizio alla sua nuova carriera. La formazione era composta dai membri della band Necromandus: Barry Dunnery alla chitarra, Dennis McCarten al basso e Frank Hall alla batteria. Questa formazione registr\u00f2 alcune demo nello stesso anno per un eventuale album. Prima che questo fosse realizzato la band si sciolse. Frank Hall entr\u00f2 poi nella band di Gerry Gillard. Lo stesso anno Ozzy cerc\u00f2 di riallestire una nuova formazione reclutando il chitarrista John Fraser-Binnie dalla band Dirty Tricks, il bassista Terry Horbury ed il batterista Andy Bierne. Anche questa formazione ebbe breve vita. Mentre Fraser-Binnie emerge poco dopo con la band \"Rogue Male\" e Andy Bierne entra nei Praying Mantis, Ozzy decise di tornare con i Black Sabbath e di riprendere il suo posto dopo l'uscita di Walker. La band, tornata con la formazione originaria, pubblic\u00f2 \"Never Say Die!\", ultimo lavoro del cantante con i Black Sabbath, ostracizzato da molti critici e fan.\nOltre che per il fallimento del disco, i rapporti di Ozzy con gli altri membri si logorarono per via dei suoi eccessi. Le divergenze divennero sempre di pi\u00f9 insostenibili e il cantante venne licenziato dai suoi colleghi per abuso di stupefacenti ed alcool. Nel corso della carriera dei Black Sabbath, Iommi picchi\u00f2 diverse volte Ozzy quando i suoi atteggiamenti oltrepassavano il limite. Ozzy si difese dicendo che il suo consumo di droghe non era n\u00e9 inferiore n\u00e9 superiore a quello degli altri membri.\nInizio carriera solista.\nCacciato da poco dai Black Sabbath il cantante, colto da psicosi maniaco-depressiva, si rinchiuse in una stanza d'albergo a Los Angeles e rimase l\u00ec per poco meno di un anno a bere e drogarsi, disperato per la fine della sua avventura con la band, riducendosi cos\u00ec all'ombra di se stesso. Ripresosi dalla tristezza Ozzy, con il supporto della futura moglie Sharon Arden, figlia di Don manager dei Black Sabbath, decise di formare nuovamente un progetto solista e si mise alla ricerca di nuovi membri con l'aiuto del suo bassista temporaneo Dana Strum, in seguito nei Vinnie Vincent Invasion e Slaughter.\nStrum raccomand\u00f2 a Ozzy Randy Rhoads, talentuoso chitarrista dei Quiet Riot. Rhoads si present\u00f2 alle audizioni e venne accettato nella band, soffiando il posto a George Lynch, futuro membro dei Dokken. Tra il cantante e Rhoads nacque un grande legame artistico e di amicizia e i due si misero subito a comporre le canzoni per il primo album di Ozzy da solista.\nIl gruppo, composto da Ozzy alla voce, Rhoads alla chitarra, Lee Kerslake (ex Uriah Heep) alla batteria, Bob Daisley (ex Rainbow) al basso e Don Airey (come membro esterno) alle tastiere, si chiamer\u00e0 inizialmente \"Blizzard of Ozz\", che sar\u00e0 il titolo del primo disco, poi semplicemente \"Ozzy Osbourne\". Con l'uscita del primo disco, appunto \"Blizzard of Ozz\" (1980) pubblicato dalla Jet Records, Osbourne ebbe il suo primo successo discografico da solista. L'album, trascinato dai singoli \"Crazy Train\" e \"Mr. Crowley\", raggiunse alte posizioni nelle classifiche inglesi e americana dove rimase per quasi due anni, guadagnando il disco di platino.\nSubito nacque il secondo album, \"Diary of a Madman\" (1981), anch'esso un successo, inciso con la stessa formazione del primo disco. Il titolo dell'album riprendeva l'autobiografia di Aleister Crowley, l'occultista che aveva ispirato Ozzy gi\u00e0 per il brano \"Mr. Crowley\". Il tour seguito all'album vide cambiare la formazione della band: Daisley e Kerslake lasciano per rientrare negli Uriah Heep e vennero sostituiti da Tommy Aldridge (ex Gary Moore) alla batteria e Rudy Sarzo (ex Quiet Riot) al basso. Il tour riscosse ovunque enorme successo.\nIl 19 marzo del 1982 il chitarrista Randy Rhoads mor\u00ec in un tragico incidente aereo. La scomparsa di Rhoads fu un evento molto triste per Ozzy, essendoci stato tra i due un rapporto di amicizia molto grande. Il tour comunque doveva proseguire e il cantante trov\u00f2 come sostituto Bernie Torme (ex Gillan). Due mesi dopo Ozzy viene a conoscenza dell'imminente pubblicazione del live album \"Live Evil\" dei Black Sabbath e decise di rispondere alla sfida registrando un disco dal vivo dal titolo \"Talk of the Devil\", infarcito di vecchie canzoni dei Sabbath. L'album, rinominato \"Speak of the Devil\" al di fuori della Gran Bretagna, venne registrato con l'apporto del chitarrista Brad Gillis.\nPeriodo intermedio.\nNel febbraio del 1982 Ozzy si rec\u00f2 in Texas per visitare Fort Alamo, dove i volontari texani nel 1836 avevano cercato di resistere all'esercito messicano fortificando una piccola missione di costruzione spagnola nei pressi di San Antonio (USA). Dopo essersi ubriacato nella sua stanza d'albergo, Ozzy usc\u00ec vestito da donna per scattare qualche foto. Sentendo il bisogno di urinare, lo fece contro un pezzo di muro diroccato, accorgendosi troppo tardi ch'esso fosse un pezzo di Fort Alamo. Venne cos\u00ec arrestato per aver urinato sul monumento e non gli venne permesso di tornare a suonare a San Antonio. Il bando cadr\u00e0 in prescrizione solamente nel 1992, quando torn\u00f2 a suonarci dopo aver donato 10.000\u00a0$ ai responsabili della manutenzione di Fort Alamo.\nTornando alla sua attivit\u00e0 musicale, Gillis entr\u00f2 nei Night Ranger e Osbourne si mise alla ricerca di un nuovo chitarrista. In origine scelse proprio George Lynch, musicista che aveva gi\u00e0 perso il posto nella sua band quando era entrato Rhoads. Lynch tuttavia sostitu\u00ec Gillis per soli tre giorni. Continuando la sua ricerca, Osbourne contatt\u00f2 Michael Schenker, ma a causa del suo rifiuto si rivolse a Dave Meniketti dei Y&amp;T. Anche quest'ultimo declin\u00f2. Tra gli altri possibili candidati v'erano Robert Sarzo, fratello del bassista Rudy, che per\u00f2 fall\u00ec le audizioni e successivamente fonder\u00e0 gli Hurricane, e Bill Tsamis (ex Warlord). Alle audizioni partecip\u00f2 anche Marq Torien, in seguito e per breve tempo membro dei King Kobra e poi frontman dei BulletBoys. Infine Osbourne arruol\u00f2 Jake E. Lee (Jake Williams), strumentista con un passato nei Ratt e nei Rough Cutt. Con Lee nacque \"Bark at the Moon\" (1983), che riscosse un grande successo di vendite negli USA (3 dischi di platino), ma non ebbe altrettanta fortuna in Gran Bretagna. Il lavoro vide anche il ritorno di Daisley al basso, la conferma di Don Airey alle tastiere e Tommy Aldridge alla batteria.\nSharon, la moglie di Ozzy diventata nel frattempo sua manager, lo convinse prima a cambiare casa discografica, passando alla CBS/Columbia, dopodich\u00e9 lo costrinse a farsi ricoverare in clinica per cercare di risolvere i gravi problemi di alcool e droga che lo affliggevano. Nel 1984 venne arrestato a Memphis (Tennessee) mentre barcollava ubriaco per le strade della citt\u00e0; nel Tennessee e in altri stati americani essere ubriachi in pubblico, anche se non alla guida di un veicolo, costituisce un reato. Il tour del 1985 venne portato a termine con difficolt\u00e0 a causa dei continui cambiamenti di formazione dovuti all'abbandono di Daisley, sostituito da Phil Soussan, e Carmine Appice, che suon\u00f2 nel tour del disco e che fu rimpiazzato in maniera provvisoria prima da Aldrige e poi da Randy Castillo (ex Lita Ford). Rimane memorabile la data del 13 luglio in cui Ozzy si riun\u00ec a Iommi, Butler e Ward nella formazione storica dei Black Sabbath per partecipare al Live Aid.\n\"The Ultimate Sin\" (1986), realizzato con la nuova formazione, present\u00f2 sonorit\u00e0 vicine all'hair metal, dove la presenza e il songwriting di Lee si fecero sentire in quasi tutto l'arco dell'album. Il disco ebbe una buona vendita, anche se molti sostenitori di Ozzy non lo apprezzarono granch\u00e9. Nonostante ci\u00f2, il singolo \"Shot in the Dark\" sfrecci\u00f2 in vetta alle classifiche americane di quel periodo. Il tour del disco venne intrapreso con i Metallica come band di supporto e tocc\u00f2 anche il Monsters of Rock di Castle Donington.\nNello stesso anno della pubblicazione del disco, Ozzy trov\u00f2 modo di partecipare anche a vari film \"horror\". Ad esempio in \"Trick or Treat\" (in Italia Morte a 33 giri), dove troviamo anche Gene Simmons dei KISS nei panni di un radiofonico chiamato \"Nuke\". Ozzy vi impersona una figura contraddittoria, ovvero la parte del reverendo \"Aaron Gilstrom\", un prete che vuole eliminare la musica Heavy metal perch\u00e9 considerata violenta e demoniaca. Parteciper\u00e0 in seguito come attore in altri film: \"The Jerky Boys Movie\", in cui \u00e8 un band manager ed \"Howard Sterns Private Parts\", in cui interpreta se stesso.\nL'arrivo di Zakk Wylde.\nJake E. Lee lasci\u00f2 la formazione per cause mai accertate (lo stesso Ozzy non ha spiegato chiaramente l'accaduto) e venne sostituito dal giovanissimo Zakk Wylde. Un altro musicista che prov\u00f2 per Ozzy in sostituzione di E. Lee, fu Gary Hoey che per\u00f2 fu scartato. Ozzy trov\u00f2 in Zakk il suo musicista ideale e l'intesa tra i due divenne rapidamente grande e il cantante fu anche il padrino di battesimo del primo figlio di Zakk. Wylde esord\u00ec con No Rest for the Wicked (1988), un album che abbandon\u00f2 gli elementi hair/glam del disco precedente e che presentava sonorit\u00e0 pi\u00f9 graffianti. Soussan, che aveva lasciato la band gi\u00e0 prima delle registrazioni dell'album, venne sostituito da Daisley, che si occup\u00f2 delle parti di basso del nuovo disco. Durante il tour del 1989, ove Ozzy richiama il suo ex collega nei Black Sabbath Geezer Butler al posto di Daisley, il gruppo partecip\u00f2 al \"Moscow Music Peace Festival\", uno show a scopo benefico tenutosi a Mosca, in compagnia di altre band come Scorpions, M\u00f6tley Cr\u00fce, Bon Jovi e Cinderella.\nPrima di quella storica data, Ozzy aveva inciso il brano \"Close My Eyes Forever\" (dall'album \"Lita\") in compagnia di Lita Ford. Nel mese di agosto dello stesso anno i problemi di Osbourne con la legge tornarono, quando tent\u00f2 di strangolare sua moglie Sharon mentre era ubriaco perch\u00e9 aveva bevuto quattro bottiglie di vodka. Dopo essere stato rilasciato Ozzy si riconcili\u00f2 con la moglie e segu\u00ec un programma di riabilitazione dall'alcool.\nNel 1990 Osbourne pubblic\u00f2 \"Just Say Ozzy\", un EP di 6 tracce che riassume il tour di \"No Rest for the Wicked\", effettuato con Geezer Butler al basso. A 4 anni dall'ultimo album in studio Ozzy e soci incisero \"No More Tears\" (1991), album di enorme successo e vincitore di 5 dischi di platino. Ozzy si fece aiutare nella stesura delle canzoni da Zakk Wylde, Randy Castillo, il nuovo bassista Mike Inez (in seguito negli Alice in Chains) e Lemmy Kilmister, leader dei Mot\u00f6rhead. Il gruppo vinse anche un Grammy come \"Best Metal Performance\", grazie al brano \"I Don't Want To Change The World\". Sempre nel 1990 partecipa al singolo \"Bomber\", dell'ex collega dei Black Sabbath, Bill Ward.\nDopo la pubblicazione fu il momento del tour mondiale, culminato nello storico concerto tenuto al \"Pacific Amphiteatre\" di Costa Mesa il 15 novembre 1992 in cui salirono sul palco Iommi, Butler e Vinny Appice, ma non Dio che si rifiut\u00f2 decretando la fine del suo rapporto con i Sabbath); insieme suonarono per oltre mezz'ora i classici dei Black Sabbath. Dal \"Theatre of Madness Tour\" venne anche tratto nel 1993 il doppio CD \"Live &amp; Loud\". Terminato il Tour Ozzy si prese un paio d'anni di pausa per disintossicarsi dalle droghe e dall'alcol e circol\u00f2 ufficialmente la voce del suo ritiro, tanto che lo stesso Wylde lasci\u00f2 la band tentando di aggregarsi ai Guns N' Roses. Sempre nel 1992 \u00e8 citato nel singolo dei Ramones \"Censorshit\" insieme a Frank Zappa. Vengono descritti come persone che non accettano compromessi e che dicono quello che pensano.\nFine anni novanta.\nNel 1995 Ozzy ritorn\u00f2 sulla scena, pensando di organizzare un nuovo \"tour\" mondiale intitolato \"Retirement sucks\", e pubblic\u00f2 \"Ozzmosis\" (con Deen Castronovo alla batteria in sostituzione di Castillo e Geezer Butler al basso), un album che divise fan e critica. In \"Ozzmosis\" c'\u00e8 una canzone, \"My Little Man\", dedicata a suo figlio Jack, nella quale Ozzy \u00e8 accompagnato dalla chitarra di Steve Vai. Dopo le incisioni, Wylde lasci\u00f2 temporaneamente il gruppo, dedicandosi ai suoi vari progetti (ad esempio i Pride &amp; Glory e successivamente la Black Label Society) e venne sostituito dall'ex Lizzy Borden, Joe Holmes con cui per\u00f2 incise una sola canzone: \"Walk on Water\", facente parte della colonna sonora del film Beavis &amp; Butt-Head alla conquista dell'America.\nDal 1996 Ozzy, assieme alla moglie-manager Sharon, organizza l\"'Ozzfest\", festival con la partecipazione di vari gruppi Heavy metal, da quelli storici come Slayer, Iron Maiden, Sepultura, Judas Priest, Pantera a quelli pi\u00f9 recenti come System of a Down, Marilyn Manson, Papa Roach, Biohazard, Coal Chamber, Korn. Come contorno viene offerta la possibilit\u00e0 di avere tatuaggi, piercing e chiromanzia. Nel 1997 venne pubblicata \"The Ozzman Cometh\", la prima raccolta ufficiale di Ozzy, mentre il cantante si ritir\u00f2 a vita privata, specie per disintossicarsi dall'alcool. Nel 1998 viene pubblicato l'album live dei Black Sabbath, Reunion, che \u00e8 la testimonianza su doppio LP della reunion della formazione originale dei Black Sabbath, (Butler-Iommi-Osbourne-Ward) per dei concerti, in questo caso nella nativa Birmingham, l'album contiene anche due inediti da studio, \"Psycho Man e Selling My Soul,\" che sono i primi due brani che Osbourne incide in studio con la sua vecchia band dai tempi di Never Say Die!. In questi due brani manca solo Bill Ward, batterista della formazione originale.\nGli anni 2000: \"The Osbournes\".\nNel Dicembre 2000 partecipa assieme al collega Bill Ward al brano \"Who's fooling who\", presente nell'album solista di Toni Iommi. Dopo una lunga interruzione compositiva il cantante torn\u00f2 in scena nel 2001 con la pubblicazione di \"Down to Earth\", un album molto duro con sonorit\u00e0 potenti e moderne. La formazione vide di ritorno Wylde e il reclutamento dell'ex Suicidal Tendencies Robert Trujillo al basso e dell'ex Faith No More Mike Bordin alla batteria. Dopo una serata al Budokan di Tokyo (in Giappone Ozzy \u00e8 particolarmente apprezzato), venne pubblicato \"Live at Budokan\".\nLa crescente popolarit\u00e0 del cantante lo port\u00f2 a firmare un contratto con MTV per il reality show \"The Osbournes\", in cui Ozzy e la sua famiglia, ad eccezione della prima figlia Aimee che rifiut\u00f2 di apparire nel programma per tutelare la sua privacy, interpretano loro stessi nella loro routine giornaliera. La serie \u00e8 stata accusata di eccessiva volgarit\u00e0, tant'\u00e8 che in alcuni paesi, tra cui gli Stati Uniti, ha dovuto subire delle censure, mentre in altri come Canada e Gran Bretagna viene trasmessa integralmente. Tuttavia il programma di Ozzy ebbe moltissimo successo in tutto il mondo e verr\u00e0 premiato con l'Emmy Award, ma suscit\u00f2 anche molto risentimento da parte dei suoi fan, con l'accusa di non interessarsi pi\u00f9 alla musica. Qualche anno pi\u00f9 tardi i figli dichiareranno, durante un documentario sulla vita del padre, che quel periodo fu il momento pi\u00f9 drammatico per la loro famiglia, poich\u00e9 gran parte dei componenti erano sotto effetto di droghe o, nel caso di Ozzy, continuamente ubriachi e questo non rendeva particolarmente piacevole vivere in quella situazione.\nNel 2003 Ozzy pubblica \"The Essential Ozzy Osbourne\", un altro doppio CD con tutti i suoi successi, orientato principalmente al pubblico che lo ha conosciuto attraverso la TV ma non ancora attraverso la sua musica.\nNel 2005 esce il cofanetto \"Prince of Darkness\", con moltissime rarit\u00e0 in quattro CD e un libretto fotografico. Sempre nel 2005 viene pubblicato Under Cover, il primo disco di sole \"cover\" eseguite da Ozzy, tra cui \"Sympathy for the Devil\" dei Rolling Stones e \"In My Life\" dei Beatles. Alla chitarra troviamo Jerry Cantrell degli Alice in Chains e Chris Wyse al basso, in seguito sostituito, nello stesso anno, da Jason Newsted. Esce anche un singolo cantato da Ozzy assieme a sua figlia Kelly, ossia il remake di \"Changes\" dei Black Sabbath in versione 2005 di cui verr\u00e0 realizzato anche un videoclip.\n\u00c8 di questo periodo la dichiarazione che Ozzy \u00e8 ricorso alla chirurgia plastica per cancellare i segni del tempo: ammetter\u00e0 infatti di essersi fatto il lifting e rifatto il naso, dichiarando: \"L'intervento mi ha aiutato a riguadagnare fiducia in me stesso\".\nDopo un breve periodo di ricerca d'un nuovo chitarrista solista, Ozzy richiam\u00f2 a s\u00e9 l'amico Zakk Wylde, dedicatosi ormai a tempo pieno ai suoi Black Label Society, per la stesura di \"Black Rain\", un nuovo album pubblicato nel mese di maggio del 2007. Ozzy durante un'intervista concessa ad un'emittente statunitense precis\u00f2 che Black Rain fu, in assoluto, il primo album da lui registrato in stato di sobriet\u00e0. La canzone \"I Don't Wanna Stop\" fu suonata in una puntata di SmackDown.\nOzzy inizi\u00f2 a registrare un nuovo album nell'agosto del 2008, partecipando all'album \"Slash\" del chitarrista Slash (ex Guns N' Roses) disponibile nel febbraio 2010. Ozzy \u00e8 stato inserito come personaggio nel videogioco Guitar Hero World Tour insieme a Zakk Wylde e a due canzoni, Crazy Train e Mr. Crowley. Quando si suonano queste canzoni, il gioco inserisce automaticamente anche Zakk, qualora il giocatore non suoni la chitarra. La sua seconda apparizione videoludica \u00e8 in Br\u00fctal Legend, in cui il cantante \u00e8 presente con voce e aspetto come il Guardiano del Metal, un venditore di equipaggiamento per il giocatore; interpretando 3 canzoni da solista e 3 con i Black Sabbath invita a partecipare alla colonna sonora. Nel 2009 si celebra il ritorno di Ozzy e della sua famiglia in uno show televisivo di sei puntate, intitolato \"Osbournes Reloaded\".\nIl 22 giugno 2010 \u00e8 uscito il suo ennesimo lavoro in studio dal nome \"Scream\", il primo album dal 1986 senza la presenza di Zakk Wylde alla chitarra, sostituito da Gus G.. Ad anticipare l'uscita dell'album \u00e8 stato il singolo \"Let me hear you scream\". Non sono mancate scene esilaranti durante questo periodo: un giorno, al celeberrimo museo delle cere di Madame Tussauds di Londra, Ozzy ha finto di essere una statua di cera spaventando i turisti che gli si sono avvicinati.\nGi\u00e0 dall'agosto 2011 circolava la notizia di una Reunion di Ozzy con i Black Sabbath nella formazione originaria. Dopo le smentite da parte di Tony Iommi e indiscrezioni varie, ecco che l'11 novembre 2011 alle 11:11 viene annunciata la notizia della riunione al Whiskey Go Go dove si \u00e8 tenuta una lunga conferenza stampa sull'evento. Nella conferenza fu annunciata la realizzazione di un nuovo album del gruppo, e le date del tour mondiale previste nel 2012, sebbene in seguito abbiano subito cambiamenti: il 9 gennaio 2012 \u00e8 stato diagnosticato a Tony Iommi un linfoma nello stadio iniziale che ha compromesso il normale svolgimento del tour. Infatti sono state cancellate le date europee della formazione originale dei Black Sabbath, al loro posto si esibiscono gli \"Ozzy &amp; friends\", composti da Zakk Wylde, Rob \"Blasko\" Nicholson, Gus G., Ozzy Osbourne, Geezer Butler, Adam Wakeman, Tommy Clufetos e \"Slash\". Nel 2013 ,i Black Sabbath pubblicano \"13\", il primo album con Ozzy Osbourne alla voce,dai tempi di \"Never say die\".Il 15 agosto 2010 si \u00e8 svolta la prima serata dell'evento legato a God Bless Ozzy Osbourne, il documentario che racconta la vita del Prince of Darkness. Dal 24 al 29 agosto il film fu proiettato in pi\u00f9 di 400 cinema negli USA. Il film \u00e8 anche disponibile in Italia in versione DVD blu-ray.\nNel dicembre 2010 divenne popolare un suo video su YouTube (ben 4.631.630 visualizzazioni) in cui a Ozzy viene posta la domanda, da Mark Hoppus presentatore del programma su Fuse, \"conosci Justin Bieber?\", domanda a cui Ozzy ha risposto \"Who the fuck is Justin Bieber?\", ovvero \"chi cazzo \u00e8 Justin Bieber?\". Nel 2011 Ozzy, Sharon Osbourne e lo stesso Justin Bieber parteciparno in una pubblicit\u00e0 per la Best Buy, marchio americano, in cui alla fine Justin mascherato parla con Ozzy che chiede \"che cos'\u00e8 un Justin Bieber?\" e Justin risponde \"non lo so, ma sembra una ragazza!\".\nNel 2020 esce il suo undicesimo album in studio \"Ordinary Man\", e sempre nello stesso anno dichiara di essere affetto da una forma lieve di malattia di Parkinson. Poco dopo la pubblicazione dell'album \"Ordinary Man\" ha dichiarato che sarebbe tornato in studio per incidere un nuovo album sempre in collaborazione con il produttore Andrew Watt.\nAccuse di messaggi subliminali.\nIl cantante, sin da quando militava nei Black Sabbath, \u00e8 stato sempre contestato per i suoi atteggiamenti e per la sua musica. Un noto e mesto evento che ha visto Ozzy come imputato fu il suicidio di un suo giovane fan. Il 26 ottobre 1984 John McCollum, un ragazzo di 19 anni, venne trovato morto dopo essersi sparato in volto con un colpo di fucile. Al momento del decesso, aveva un walkman e le cuffie nelle orecchie, con dentro una cassetta di Osbourne. Dopo varie indagini, si scopr\u00ec che il ragazzo, al momento del gesto, stava ascoltando \"Suicide Solution\", tratto dall'album \"Blizzard of Ozz\".\nLa \"Institute for Bio-Acoustics Research Inc.\", societ\u00e0 specializzata nella ricerca di suoni, sostiene che sia contenuta una frase che spinge a compiere questo atto, frase che si dice reciti \"Why Try? Why Try? Get the Gun and try it! Shoot! Shoot! Shoot!\" (Perch\u00e9 provare? Perch\u00e9 provare? Prendi la pistola e provala! Spara! Spara! Spara!). Ozzy si \u00e8 difeso dichiarando che la canzone, avendo come tema principale i problemi causati dall'alcol, intendeva \"suicide solution\" nel senso di un liquido che causa la morte, riferendosi all'alcolismo, e non nel senso di uccidersi di proposito. Inoltre dichiar\u00f2 di averla dedicata a Bon Scott, cantante degli AC/DC, morto soffocato dal suo stesso vomito. Tuttavia i genitori del ragazzo intentarono una causa contro Ozzy e la CBS, la sua label.\nIl 19 dicembre 1986 il giudice John L. Cole mise fine alle accuse nei suoi confronti rigettando il ricorso perch\u00e9, secondo la legislazione americana, non si pu\u00f2 essere perseguiti per una propria opera artistica. A causa del processo and\u00f2 a monte la sua partecipazione a un episodio della serie televisiva Miami Vice. In successive dichiarazioni contenute nell'home video \"Don't blame me\", Ozzy ammise la presenza di suoni che potevano ricordare una parola simile a \"shoot\", ma registrate per caso e avulse dal contesto. Inoltre il cantante ha sempre negato di aver pronunciato le parole \"get the gun\".\nAlcune persone sostengono che i messaggi subliminali a sfondo satanico si trovano anche in altri brani di Osbourne. Nella canzone \"Believer\" si ascolta la frase \"Watching the time go and feeling belief grow/ Rise above the obstacles\", ma riprodotta al contrario, sempre secondo la tesi \"subliminale\" si ascolterebbe la frase \"\"Won't you live? Believe me, for now suit yourself\" (\"Non vivrai? Credimi, per ora fai ci\u00f2 che ti piace\") che ricorda il motto dell'occultista Aleister Crowley \"Fai ci\u00f2 che ti piace\". Un altro messaggio subliminale si troverebbe in \"Bloodbath in Paradise\" ove, se riprodotto al contrario l'inizio della canzone, si ascolterebbe la frase \"Your mother sells welts in hell\", frase che compare nella versione americana del film \"L'esorcista\" la cui traduzione italiana significa \"Tua madre vende botte all'inferno\"\"."}
{"id": "15455", "revid": "1718925", "url": "https://it.wikipedia.org/wiki?curid=15455", "title": "14 (numero)", "text": "Quattordici (cf. latino \"quattuordecim\", greco \"\u03c4\u03b5\u03c3\u03c3\u03b1\u03c1\u03b5\u03c3\u03ba\u03b1\u03af\u03b4\u03b5\u03ba\u03b1\") \u00e8 il numero naturale che segue il 13 e precede il 15."}
{"id": "15456", "revid": "124681527", "url": "https://it.wikipedia.org/wiki?curid=15456", "title": "13 (numero)", "text": "Tredici (cf. latino \"tredecim\", greco \"\u03c4\u03c1\u03b5\u03b9\u03c3\u03ba\u03b1\u03af\u03b4\u03b5\u03ba\u03b1\") \u00e8 il numero naturale che segue il 12 e precede il 14."}
{"id": "15457", "revid": "1141066", "url": "https://it.wikipedia.org/wiki?curid=15457", "title": "64 (numero)", "text": "Sessantaquattro (cf. latino \"sexaginta quattuor\", greco \"\u03c4\u03ad\u03c3\u03c3\u03b1\u03c1\u03b5\u03c2 \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 63 e prima del 65."}
{"id": "15459", "revid": "73843", "url": "https://it.wikipedia.org/wiki?curid=15459", "title": "Norvegia", "text": "Il Regno di Norvegia, comunemente chiamata Norvegia (\"Kongeriket Norge\" in \"bokm\u00e5l\"; \"Kongeriket Noreg\" in \"nynorsk\"; \"Norgga gonagasriika\" in sami settentrionale; \"Vuona g\u00e5n\u00e5gisrijkka\" in sami di Lule; \"N\u00f6\u00f6rjen g\u00e5nkar\u00efjhke\" in sami meridionale), \u00e8 uno Stato monarchico di tipo parlamentare dell'Europa settentrionale che fa parte della NATO, ma non dell'Unione europea. \nIl territorio \u00e8 compreso in maggioranza nella penisola scandinava, fino a estendersi alle isole Svalbard (in prossimit\u00e0 del polo nord), all'isola di Jan Mayen (al largo delle coste groenlandesi) e all'isola Bouvet, vicina all'Antartide, che non \u00e8 rientrante nel trattato Antartico. Sono rivendicati anche i territori antartici della Terra della Regina Maud e dell'isola Pietro I. La Norvegia confina a est con la Svezia e a nord-est con la Finlandia e con la Russia, mentre a sud lo Skagerrak la separa dalla Danimarca. L'estesa costa norvegese, che si affaccia sull'oceano Atlantico e sul mare di Barents, \u00e8 incisa da fiordi famosi in tutto il mondo. Le isole Svalbard e quella di Jan Mayen sono classificate al penultimo posto nella lista degli stati e dipendenze per densit\u00e0 di popolazione in ordine decrescente.\nLa storia della Norvegia ha inizio con i grandi mutamenti geologici e le ere glaciali che diedero vita ai celebri fiordi norvegesi. Fu proprio in questo ambiente proibitivo che giunsero dalla Siberia i primi abitanti del Paese, ovvero gli antenati degli odierni sami. Tuttavia, la storia norvegese \u00e8 profondamente segnata dalla dominazione vichinga, che si estese ben presto in tutta l'area settentrionale dell'oceano Atlantico, gettando ombre e terrore anche sul mar Mediterraneo. Di grande importanza \u00e8 la storia della Norvegia, che per secoli sub\u00ec la dominazione della Danimarca e della Svezia. Prima la costituzione ottenuta nel 1814 \u2212 quando il Paese pass\u00f2 dalla dominazione danese a quella svedese \u2212 e poi l'indipendenza dalla Svezia nel 1905 hanno contribuito a creare un forte orgoglio nazionale tuttora esistente.\nLa nuova Norvegia indipendente (con Oslo come capitale) presentava condizioni di vita estremamente misere che costrinsero molti norvegesi all'emigrazione e a ci\u00f2 si aggiunse anche la difficilissima esperienza della seconda guerra mondiale segnata dall'occupazione tedesca. Nei decenni successivi la Norvegia \u00e8 passata dall'essere una societ\u00e0 rurale a una societ\u00e0 industriale urbanizzata: la svolta \u00e8 arrivata alla fine degli anni sessanta con la scoperta del petrolio e del gas naturale, che in breve tempo ha reso la Norvegia uno degli Stati pi\u00f9 ricchi del mondo.\nInfatti la Norvegia raggiunge le vette negli indici di vita, classificandosi prima per indice di sviluppo umano e per indice di progresso sociale.\nStoria.\nI primi insediamenti in Norvegia risalgono circa all'8000 a.C., testimoniati dai dipinti rupestri ritrovati ad Alta, fatti da cacciatori che vivevano al sud e si spostavano al nord durante l'estate. Tuttavia la Norvegia ebbe poca importanza fino ai tempi dei Vichinghi. Intorno al 700 questo popolo fond\u00f2 nel territorio norvegese 29 piccoli regni che si unificarono nell'872 sotto il re Harald I H\u00e5rfagre. Questo regno dur\u00f2 fino al 1319. In questo arco di tempo vennero acquisite dipendenze come l'isola di Man, la penisola di Kola, la Groenlandia e l'Islanda. Inoltre attraverso Olav Haraldsson (oggi santo patrono del paese) venne introdotto il Cristianesimo.\nNel 1319 il re Haakon mor\u00ec senza eredi e l'unica figlia spos\u00f2 il figlio cadetto di Magnus III re di Svezia. Il figlio dei due eredit\u00f2 cos\u00ec entrambi i regni, che vennero uniti nell'Unione di Kalmar alla Danimarca. La fusione dur\u00f2 dal 1397 al 1523, quando la Svezia ne usc\u00ec. La Norvegia rimase unita alla Danimarca fino al 1814, quando, dopo una guerra contro gli Svedesi, fu ceduta al regno di Svezia. Finalmente, il 26 ottobre 1905 venne riconosciuta in modo pacifico la sua indipendenza e Haakon VII divenne re. Per evitare futuri rischi di discordie tra i due paesi, le due case regnanti di Svezia e di Norvegia stipularono un accordo che prevede la rinuncia al trono da parte di uno dei due sposi in caso di matrimonio tra principi ereditari delle rispettive casate.\nLe due guerre mondiali.\nDurante la prima guerra mondiale la Norvegia rimase neutrale, anche se divenne fornitore di viveri alla Gran Bretagna, che le diede il titolo di \"alleato neutrale\". Anche durante la seconda guerra mondiale rimase neutrale; ci\u00f2 nonostante, a causa della sua posizione strategica, venne invasa il 9 aprile 1940 (con l'operazione Weser\u00fcbung) dalla Germania, che si impossess\u00f2 del territorio e costrinse il governo norvegese a svolgere la propria attivit\u00e0 in esilio a Londra. In Norvegia si insedi\u00f2 quindi Vidkun Quisling, che venne nominato \"F\u00f8rer\" di tutto il paese.\nDurante il 1945 per\u00f2 l'esercito norvegese guadagn\u00f2 posizioni sui Tedeschi, grazie all'aiuto di Francia e Gran Bretagna. Il 7 giugno dello stesso anno il re di Norvegia pot\u00e9 fare rientro in patria.\nNel 1949 il paese \u00e8 entrato a far parte dell'alleanza NATO.\nGeografia.\nSituata in Nord Europa, la Norvegia comprende la parte occidentale della Scandinavia. Le sue coste frastagliate sono rotte da enormi fiordi e migliaia di isole che si estendono per molti chilometri. La linea di confine \u00e8 condivisa con la Svezia per , con la Finlandia per e infine a est con la Russia per . In Norvegia si trova il punto pi\u00f9 a nord dell'Europa continentale.\nLa Norvegia \u00e8 lo stato europeo pi\u00f9 settentrionale, spingendosi alla latitudine di 71\u00b011' dove si trova il promontorio di Knivskjellodden, situato di poco pi\u00f9 a nord rispetto al Capo Nord. Occupa anche la parte pi\u00f9 occidentale della penisola scandinava, estendendosi per circa da nord a sud. \u00c8 attraversata dal circolo polare artico; per questo nelle zone settentrionali si possono osservare fenomeni come il sole di mezzanotte in estate e l'aurora boreale in inverno.\nFa parte della Regione biogeografica boreale.\nMorfologia.\nIl territorio della Norvegia continentale si estende per ed \u00e8 principalmente montuoso, essendo attraversato da nord a sud dai Monti Scandinavi. Il punto pi\u00f9 alto \u00e8 rappresentato dal Galdh\u00f8piggen situato nel massiccio del Jotunheimen; le altre cime pi\u00f9 alte sono il Glittertind fino a poco tempo fa considerato come la vetta maggiore, e lo Store Skagast\u00f8lstind . Nella parte meridionale ci sono molte zone costiere e pianeggianti.\nLegato geologicamente allo scudo baltico, il territorio norvegese ha una conformazione che di recente ha subito il sollevamento terziario e la creazione dei fiordi, avvenuta nell'ultima fase di erosione. Perci\u00f2 la struttura di base, che risale a ere molto antiche, \u00e8 formata da un penepiano - ovvero una superficie di riempimento quasi piatta che pu\u00f2 diventare pianura (se a livello del mare) o essere considerata altopiano - di rocce, su cui, durante l'orogenesi caledoniana, si innalz\u00f2 violentemente la catena montuosa che oggi \u00e8 la spina dorsale della penisola scandinava; la stessa catena montuosa \u00e8 poi il luogo di nascita di molti fiumi (diretti sia verso l'Oceano Atlantico e che quindi attraversano la Norvegia sia verso il Golfo di Botnia e che quindi attraversano la Svezia), nonch\u00e9 confine naturale e politico tra i due stessi paesi. Inoltre, nel Quaternario ebbe anche inizio l'opera di erosione e di modellamento delle glaciazioni, che scavarono profonde valli, arrotondarono i rilievi e consolidarono la rete fluviale.\nIn Norvegia sono frequentissimi gli altopiani, incisi dalle valli scavate dai ghiacciai; elemento dominante nel centro-sud del Paese, l'altopiano \u00e8 quasi assente nell'estremo nord. Nella zona pi\u00f9 settentrionale (Finnmark) il rilievo comprende un unico vasto altopiano alto dai 300 ai 500 metri, il cui paesaggio \u00e8 sporadicamente interrotto solo da alcuni gruppi collinari rari e non molto alti. Da qui si sviluppa lungo la costa la catena montuosa che corre verso sud-ovest e che attraversa tutto il paese. La parte centromeridionale \u00e8 la pi\u00f9 elevata e comprende anche alcuni ghiacciai oltre i 2\u00a0000 m.\nIn generale il versante occidentale \u00e8 ripido e scavato da valli che terminano sul mare formando i fiordi. Il lato interno dei Monti Scandinavi ha invece un'inclinazione pi\u00f9 dolce.\nA tutte le latitudini sorgono porti e citt\u00e0 ben riparati come Stavanger, Bergen (talmente protetta da essere una delle citt\u00e0 norvegesi pi\u00f9 piovose e meno nevose in assoluto), Trondheim, Bod\u00f8, Narvik e Troms\u00f8. Infine, di fronte alle coste emergono ovunque, tranne che nell'estremo tratto sud-orientale, isole e arcipelaghi come Senja e Kval\u00f8ya e gli arcipelaghi delle Vester\u00e5len e delle Isole Lofoten.\nIdrografia.\nI fiumi.\nI fiumi norvegesi hanno corso breve a causa dei rilievi. Il pi\u00f9 lungo \u00e8 il Glomma (570\u00a0km), che sfocia nell'Oslofjord, mentre altri importanti sono il Pasvikelva (145\u00a0km) e il Numedalsl\u00e5gen (352\u00a0km).\nI laghi.\nI laghi invece sono molto numerosi, circa , di cui solo 400 per\u00f2 con area superiore a . Il pi\u00f9 grande di questi \u00e8 il Mj\u00f8sa (), seguito da R\u00f8ssvatnet () e dal Femund ().\nCascate.\nIl Paese \u00e8 ricco di cascate; la pi\u00f9 alta \u00e8 Vinnufossen, situata nella contea M\u00f8re og Romsdal, e compie un salto di 865 m.\nCi sono diversi posti nell'area circostante il fiordo di Sogne in cui si possono ammirare maestose cascate che si gettano gi\u00f9 dai ripidi fianchi delle montagne. Alcune di queste cascate sono tra le pi\u00f9 alte della Norvegia.\nLa cascata Vettisfossen a \u00c5rdal ha un dislivello di 275 metri ed \u00e8 la cascata protetta pi\u00f9 alta della Norvegia. Altre cascate famose sono Kjosfossen nella Fl\u00e5msdalen, Feigumfossen a Luster e Kvinnafossen tra Leikanger e Hella.\nGhiacciai.\nIl ghiacciaio pi\u00f9 grande \u00e8 lo Jostedalsbreen, con una superficie di .\nLe coste.\nL'aspetto pi\u00f9 caratteristico del territorio norvegese \u00e8 l'estesissimo sviluppo delle sue coste: oltre comprendendo tutte le isole. Le coste sono molto frastagliate e intervallate dalle profonde insenature dei fiordi.\nClima.\nIl clima della Norvegia, atlantico e artico, \u00e8 relativamente mite rispetto alla latitudine: questo grazie alla Corrente del Golfo, che partendo dal Messico viene a riscaldare le acque marine delle coste atlantiche rendendo le temperature medie annuali superiori allo zero anche in zone molto pi\u00f9 a nord del Circolo polare artico. Questo evita la formazione di ghiacci marini, favorendo le attivit\u00e0 portuali e di pesca. Le temperature medie annue delle coste vanno dai circa della citt\u00e0 di Stavanger ai di Trondheim, fino ai di Vads\u00f8. Il rovescio della medaglia, per\u00f2, \u00e8 dato dalle tempeste che si formano in mare aperto intorno all'Islanda, per contrasto tra l'aria fredda continentale (proveniente da Groenlandia e isole canadesi) e le tiepide acque dell'oceano: queste tempeste, foriere di precipitazioni abbondanti, sono comuni soprattutto durante l'autunno e all'inizio dell'inverno. Durante l'estate inoltre possono esserci periodi particolarmente freschi e piovosi, oltre che con caratteristiche di spiccata variabilit\u00e0. La temperatura media del mese di luglio \u00e8 comunque superiore ai su tutta la fascia costiera centro-meridionale fino alla regione di Sogn og Fjordane.\nDiversa \u00e8 la situazione a Oslo, dove le estati sono tiepide: la temperatura media di luglio \u00e8 di e grazie alle molte ore di luce sono possibili temperature massime vicine ai tra giugno e luglio. Per contro gli inverni sono freddi (circa di media a gennaio) perch\u00e9 l'effetto mitigatore della Corrente del Golfo \u00e8 bloccato dalle montagne: nei mesi pi\u00f9 freddi si scende facilmente sotto i , e non \u00e8 raro avere minime intorno allo zero a maggio e settembre. Il vero \"freddo\" invernale si incontra nelle zone interne, soprattutto le contee di Oppland e Finnmark: in quest'ultima \u00e8 stato registrato il record minimo di temperatura, a Karasjok.\nLe precipitazioni sono piuttosto abbondanti sulle regioni atlantiche, specialmente nella zona montuosa sud-occidentale (da di pioggia e neve). Sono meno abbondanti al nord, ancora meno nelle zone coltivate e vicine alla capitale, con circa all'anno. Il picco massimo \u00e8 estivo o tardo-estivo nelle regioni pi\u00f9 continentali, Oslo compresa, mentre sulla costa atlantica sudoccidentale \u00e8 situato in autunno e anticipa sempre di pi\u00f9 man mano che si sale verso nord.\nPopolazione.\nEtnie.\nLa maggior parte degli abitanti \u00e8 di etnia norvegese, con forti minoranze Sami (nella citt\u00e0 di Kautokeino raggiungono il 70% degli abitanti) e finlandesi, specialmente al nord.\nOslo \u00e8 il centro maggiormente multietnico del paese, dove, oltre ai sami, vi sono immigrati che provengono principalmente da Pakistan, Marocco, Kurdistan e Iraq, oltre ai vicini danesi e svedesi. Gli immigrati in Norvegia sono circa , ossia il 7,4%, ma, considerando anche gli stranieri che hanno acquisito la cittadinanza, questa percentuale sale circa al 10%.\nAnche in virt\u00f9 del flusso migratorio maschile, il tasso di mascolinit\u00e0 in questo Paese supera quello di femminilit\u00e0. \nReligione.\nNel X secolo, con la salita al poter di re Harald Bluetooth, fu proibita la pratica del paganesimo norreno e inizi\u00f2 la conversione del popolo al cristianesimo. Al 2019 il 69% dei norvegesi appartiene alla Chiesa di Norvegia, che si basa sulla dottrina protestante luterana e che fino al 1\u00ba gennaio 2017 \u00e8 stata religione di Stato.\nTra quelle minoritarie, le pi\u00f9 diffuse sono l'Islam (2%) e il cattolicesimo (1,21%). Il resto della popolazione \u00e8 in larga misura non-religioso, formato da atei e agnostici.\nLingue.\nLa lingua ufficiale in Norvegia \u00e8 il norvegese, che \u00e8 per\u00f2 diviso in due differenti forme scritte: il bokm\u00e5l e il nynorsk. La prima, pi\u00f9 diffusa, \u00e8 utilizzata come prima lingua dall'85% dei norvegesi; la seconda \u00e8 utilizzata dal rimanente 15%, specialmente nelle contee del Vestlandet. Nelle scuole norvegesi vengono insegnate entrambe le forme. Ai comuni norvegesi \u00e8 lasciata la libert\u00e0 di scegliere quale forma utilizzare, anche se la maggior parte sceglie la neutralit\u00e0, ovvero utilizza sia il bokm\u00e5l sia il nynorsk.\nAlcune municipalit\u00e0 del Finnmark e del Troms utilizzano come lingua ufficiale anche il sami o il finlandese (le minoranze linguistiche pi\u00f9 forti).\nTutti i norvegesi comprendono sia il danese sia lo svedese per via della grandissima somiglianza fra le tre lingue. Anche l'inglese \u00e8 molto conosciuto, essendo parlato fluentemente da praticamente tutta la popolazione.\nMoneta.\nLa moneta in uso \u00e8 la Corona norvegese.\nOrdinamento dello Stato.\nSuddivisioni amministrative.\nAmministrativamente la Norvegia \u00e8 divisa in 11 contee, chiamate \"fylker\" (\"fylke\" al singolare). All'interno delle contee vi sono 356 comuni (a cui si aggiunge Longyearbyen). Vi sono inoltre due tipi di divisioni informali: 47 distretti all'interno delle contee e 5 regioni.\nLa Norvegia \u00e8 cos\u00ec divisa:\nIstituzioni.\nUniversit\u00e0.\nIl 2 settembre 1811 venne fondata da re Federico VI di Danimarca la pi\u00f9 antica universit\u00e0 della Norvegia: l'Universit\u00e0 di Oslo.\nOrdinamento scolastico.\nIn Norvegia la scuola \u00e8 obbligatoria dai 6 ai 16 anni. L'anno scolastico dura da met\u00e0 agosto a fine giugno.\nForze armate.\nLe forze armate norvegesi sono composte (dati 2009) da circa persone, inclusi gli impiegati civili. L'esercito venne istituito nel 1628 dal re Cristiano IV come difesa da attacchi stranieri.\nIl servizio militare \u00e8 obbligatorio per uomini e donne, dura 12 mesi e prevede dei periodi di addestramento supplementare.\nInoltre \u00e8 presente una forza di difesa locale, suddivisa in piccole unit\u00e0, addestrata per compiti speciali. Fa parte della NATO dal 1949 e ha partecipato all'ISAF, missione in Afghanistan.\nPolitica.\nLa Norvegia \u00e8 una monarchia parlamentare. Le funzioni del re, oggi Harald V di Norvegia, sono soprattutto cerimoniali. Il consiglio di stato \u00e8 composto dal primo ministro e dai suoi ministri, nominati formalmente dal re.\nIl parlamento norvegese, lo \"Storting\" (noto anche come \"Stortinget\", che significa \"il parlamento\"), ha 169 membri. I deputati vengono eletti ogni quattro anni dalle 18 contee con sistema proporzionale. Fino al 2009 lo \"Storting\" si divideva in due camere, \"Odelsting\" e \"Lagting\", anche se nella maggior parte dei casi funzionava come un parlamento unicamerale. La Costituzione della Norvegia risale al 17 maggio 1814,\nDal 2021 il Primo ministro \u00e8 Jonas Gahr St\u00f8re, leader del partito Partito Laburista, a capo di un governo di minoranza che comprende anche il Partito di Centro.\nUnione europea.\nLa Norvegia non aderisce all'Unione europea e pertanto tra la Norvegia e qualsiasi stato UE vi sono i controlli doganali. Secondo gli \"euroscettici\", se la Norvegia diventasse membro UE le industrie norvegesi della pesca e dell'agricoltura ne soffrirebbero, e l'adesione porterebbe a una maggiore centralizzazione e a un indebolimento dell'uguaglianza e dello Stato sociale.\nLa Norvegia ha indetto due referendum per l'entrata nell'Unione europea, ed entrambe le volte i cittadini hanno bocciato la proposta, sebbene con un lieve margine. Al primo referendum, tenutosi il 25 settembre 1972, il 53,5 percento dei votanti fu contrario all'adesione all'UE. Nel secondo referendum, tenutosi il 27 e 28 novembre 1994, la maggioranza scese al 52,2 percento dei votanti. In alcune zone, come Oslo, la maggioranza dei cittadini ha votato a favore dell'adesione all'UE. La Norvegia ha comunque firmato un accordo nel 1994 per la partecipazione alla Associazione Europea di Libero Scambio (EFTA) e allo Spazio Economico Europeo (SEE), e fa parte dell'area Schengen.\nA Oslo \u00e8 presente una delegazione ufficiale dell'Unione europea.\nElezioni politiche del 2009 e del 2013.\nIl 14 settembre del 2009 la coalizione guidata da Jens Stoltenberg vincendo le elezioni si \u00e8 riconfermata alla guida del paese: in Norvegia una coalizione uscente non veniva confermata dal 1993. I laburisti hanno ottenuto il 35,4% (64 seggi), il Partito del Progresso guidato da Siv Jensen il 22,9% (41 seggi) mentre i Conservatori il 17,2% (30 seggi). L'alleanza di centro-sinistra ha ottenuto in totale 86 seggi confermandosi alla guida del paese, oltre ai Laburisti hanno infatti ottenuto 11 seggi a testa tanto il Partito della Sinistra Socialista quanto il Partito di Centro, entrambi con il 6,2% dei voti. Nonostante il successo del centrosinistra nel corso delle elezioni del 2009 il centrodestra ha guadagnato qualche seggio allo Storting rispetto alle elezioni del 2005, soprattutto grazie al balzo in avanti dei Conservatori guidati da Erna Solberg.\nLe elezioni del 9 settembre 2013 hanno visto la vittoria della destra con un programma di decise misure di controllo sull'immigrazione e di forti tagli fiscali e di spesa pubblica. Il 16 ottobre 2013 si \u00e8 insediato il governo di coalizione di due partiti di destra, Conservatori (11 ministri) e Progressisti (7 ministri) guidato da Erna Solberg, seconda donna a diventare premier norvegese dopo Gro Harlem Brundtland.\nGiustizia.\nIn ogni contea ha sede un Tribunale di conciliazione, che giudica direttamente i casi di minore entit\u00e0.\nLa magistratura civile e penale \u00e8 invece unificata. La gerarchia ordinaria prevede i Tribunali distrettuali, le Corti d'Appello e la Corte suprema (con sede a Oslo). La Corte d'appello si occupa dei reati gravi (delitti, ecc.), mentre la competenza della Corte suprema nelle cause penali \u00e8 limitata alle questioni di diritto. Tutti i giudici sono nominati dal re.\nIn Norvegia dal 1963 \u00e8 stata istituita la figura dell'Ombudsman (eletto ogni quattro anni dal Parlamento), che ha il compito di assistere i cittadini vittime di errori o abusi della pubblica amministrazione. I componenti del Lagting e i membri ordinari dell'Alta corte (l'H\u00f8yestereth) formano un'Alta corte del Regno (il Riksrett), con la funzione di giudicare i ministri, i componenti della stessa Alta corte e dello Storting.\nEconomia.\nLa Norvegia, nel 2015, \u00e8 stato nominato il paese con l'indice di sviluppo umano pi\u00f9 alto del mondo. Il PIL procapite della Norvegia nel 2012 era di $, cio\u00e8 il terzo al mondo, anche se si riduce di quasi la met\u00e0 calcolandolo a parit\u00e0 di potere d'acquisto, visto l'alto costo della vita. Questo risultato si deve alla notevole espansione economica degli ultimi anni dovuta alla produzione di energia idroelettrica, allo sfruttamento dei giacimenti petroliferi del Mare del Nord e all'esportazione di materie prime come il legno (dalle numerose foreste), pesce e minerali.\nE in campo economico da ricordare l'importate contributo di Ragnar Frisch che fu assieme all'olandese Jan Tinbergen il primo vincitore del Premio Nobel per l'economia, nel 1969 \"per aver sviluppato e applicato modelli dinamici per l'analisi dei processi economici\"\nAllevamento.\nSi tratta innanzitutto di un'economia foraggera, caratterizzata dalla produzione del latte e dei suoi derivati (burro, formaggi, ecc.) praticata in piccole aziende a economia intensiva in cui si compensa l'area del clima e la necessit\u00e0 di usare razze bovine sufficientemente resistenti con una tecnica progreditissima di allevamento del bestiame. Tuttavia, molto utilizzati sono anche gli ovini e i suini per via della buona produzione di lana e carne. Le coltivazioni, destinate soprattutto all'alimentazione del bestiame (orzo e avena), occupano solo il 2,5% della superficie totale norvegese.\nTuttavia, se da una parte la superficie coltivata o tenuta a pascolo non raggiunge il 3% della superficie totale, dall'altra \u00e8 vero che la foresta occupa pi\u00f9 di un quarto della superficie del paese, costituendo una fonte di risorse sfruttate dall'industria della carta e del legno. Per\u00f2 la foresta norvegese \u00e8 disposta in lingue di bosco lungo i versanti ripidi dei fiordi e ci\u00f2 la rende molto pi\u00f9 difficile da sfruttare di quella svedese. Infine, il trasporto del legname \u00e8 assai difficoltoso per la conformazione del territorio: perci\u00f2 viene effettuato in genere via mare, tranne che nel sud del paese.\nAmbiente.\nLa caccia spietata alle balene, che la Norvegia permette nonostante i divieti internazionali, stona con l'immagine pulita che questo paese vuole dare di s\u00e9. Il numero di esemplari uccisi, in particolare femmine gravide, supera di gran lunga quello di Giappone e Islanda messi insieme. La carne dei cetacei viene per lo pi\u00f9 impiegata nell'allevamento degli animali da pelliccia.\nIn Norvegia ci sono oltre 33 parchi nazionali. La Norvegia tutela l'ambiente secondo la classificazione delle aree protette in: Paesaggi Protetti, Riserve Naturali, Monumenti Naturali.\nFlora.\nLa flora norvegese \u00e8 molto influenzata dalle condizioni climatiche: un quarto del territorio \u00e8 occupato da foreste, limitate alle zone interne sopra i di quota. A nord vi \u00e8 la tundra, cio\u00e8 aree formate da immense praterie erbose coperte di neve in inverno e di fiori nella breve estate. Le piante tipiche della zona sud-occidentale sono le latifoglie, in particolare querce, faggi, olmi e betulle.\nFauna.\nLa fauna \u00e8 caratterizzata a nord da animali come la renna, la lepre polare, la volpe e in particolare il lemming, mentre a sud vi sono cervi, alci, lupi e orsi. Buoi muschiati sono stati reintrodotti nel 1947, provenienti dalla Groenlandia. &lt;br&gt;\nI laghi e i fiumi sono ricchi di lucci, salmoni e trote. Nelle coste invece sono presenti animali molto importanti per l'economia norvegese: il merluzzo e l'aringa.\nCultura.\nArte.\nIl maggiore centro culturale del paese \u00e8 Oslo, dove sono presenti le principali universit\u00e0, biblioteche e musei come il Museo di storia naturale e la Galleria nazionale.\nIl pi\u00f9 famoso pittore norvegese \u00e8 Edvard Munch, esponente dell'espressionismo, celebre per il suo \"L'urlo\" (1893).\nA Oslo Gustav Vigeland ha realizzato un intero parco (Parco di Vigeland), composto da oltre 200 opere.\nPatrimoni dell'umanit\u00e0.\nOtto siti norvegesi sono stati iscritti nella Lista dei patrimoni dell'umanit\u00e0 dell' UNESCO.\nLetteratura.\nNel XX secolo fu assegnato il Premio Nobel per la letteratura a tre scrittori norvegesi: Bj\u00f8rnstjerne Bj\u00f8rnson nel 1903, Knut Hamsun nel 1920, e Sigrid Undset nel 1928. Nel XX secolo scrittori come Dag Solstad, Jon Fosse, Cora Sandel, Olav Duun, Olav H. Hauge, Gunvor Hofmo, Stein Mehren, Kjell Askildsen, Hans Herbj\u00f8rnsrud, Aksel Sandemose, Bergljot Hob\u00e6k Haff, Jostein Gaarder, Roald Dahl, Erik Fosnes Hansen, Jens Bj\u00f8rneboe, Kjartan Fl\u00f8gstad, Lars Saabye Christensen, Johan Borgen, Herbj\u00f8rg Wassmo, Jan Erik Vold, Rolf Jacobsen, Olaf Bull, Jan Kj\u00e6rstad, Georg Johannesen, Tarjei Vesaas, Sigurd Hoel, Arnulf \u00d8verland e Johan Falkberget hanno dato importanti contributi alla letteratura norvegese.\nMusica.\nTra gli strumenti musicali originari della Norvegia possiamo ricordare lo hardingfele, tipo di strumento a corda.\nIl pi\u00f9 celebre compositore classico norvegese \u00e8 Edvard Grieg, la cui musica \u00e8 stata la prima proveniente dalla Norvegia unita, anche se precedentemente, durante l'unione con la Svezia, erano vissuti Halfdan Kjerulf e il violinista Ole Bull i quali ebbero successo sia in Europa sia negli Stati Uniti d'America. Oggi i pi\u00f9 importanti rappresentanti della musica classica norvegese sono le due orchestre filarmoniche di Oslo e di Bergen.\nNati negli anni ottanta sono saliti alla ribalta internazionale il gruppo degli A-ha, esploso in tutto il mondo nel 1985 con il brano \"Take on Me\"; gli A-ha, sciolti nel 2010, dopo venticinque anni di successi, sono considerati a livello mondiale la pi\u00f9 importante band norvegese di esportazione e per tale motivo i suoi membri hanno ricevuto il pi\u00f9 alto riconoscimento concedibile dalla Corona norvegese: la Croce di Sant'Olav.\nPer la musica elettronica, il pi\u00f9 conosciuto \u00e8 sicuramente \u00d8rjan Nilsen, DJ e produttore di musica trance, ormai famoso in tutto il mondo, supportato da moltissimi grandi DJ e produttori del genere come Armin van Buuren, Ferry Corsten e John O'Callaghan. Sempre nell'ambito della musica elettronica sono famosi i DJ-produttori Alan Walker e Kygo.\nUn ruolo di primissimo piano nella musica jazz contemporanea \u00e8 certamento quello del sassofonista e compositore Jan Garbarek, autore di punta dell'etichetta ECM, celebre per le sue contaminazioni con le forme musicali etniche e il jazz di avanguardia.\nNell'ambito del rock alternativo grande riscontro europeo ha avuto la band Motorpsycho formatasi a Trondheim nel 1989 e oggi ancora attiva; noti all'estero, in ambienti di nicchia, sono i Supersilent, quartetto (e poi trio) di un personalissimo jazz d'avanguardia, totalmente improvvisato e ricco di elettronica.\nNegli anni novanta, i R\u00f6yksopp, una band synth-pop originaria di Troms\u00f8, ha raggiunto il palcoscenico internazionale, mentre della stessa citt\u00e0 possiamo citare Lene Marlin, la quale ha avuto enorme successo negli anni 2000 sulla scena pop internazionale.\nNell'ambito del rock pi\u00f9 underground, la Norvegia \u00e8 nota soprattutto per aver dato i natali al genere black metal. Quasi tutti i gruppi pi\u00f9 importanti del genere, nel suo periodo d'oro, sono norvegesi: esempi ne sono gruppi quali Mayhem, Immortal, Emperor, Burzum, Dimmu Borgir, Gorgoroth, Darkthrone, Ancient, Limbonic Art, Carpathian Forest, Satyricon, Gehenna, 1349, Taake, Keep of Kalessin e tanti altri ancora. Gli esponenti di alcuni di questi gruppi, in particolare Varg Vikernes, balzarono alla cronaca anche per aver compiuto gesti criminali e delittuosi (fra cui il rogo di alcune chiese storiche negli anni novanta), forse connessi con il Black Metal Inner Circle, una presunta setta la cui effettiva esistenza \u00e8 tuttora oggetto di controversie.\nSempre negli anni novanta nacquero molte band metal appartenenti a generi pi\u00f9 o meno underground. Questi gruppi ebbero enorme importanza a livello internazionale, imponendo uno \"stile norvegese\" ancora oggi riconoscibile. Un esempio \u00e8 il Gothic metal con artisti come Theatre of Tragedy, Sirenia, Tristania, e molti altri; ma anche il doom metal, sia influenzato dal gothic (The 3rd And The Mortal), sia il Funeral Doom, con gruppi come i Funeral (da cui il genere prende il nome). Naturalmente la Norvegia \u00e8 molto importante per la scena Viking Metal, con gruppi seminali come i Borknagar, i Kampfar, i Windir e gli Enslaved.\nLa Norvegia \u00e8 stata protagonista dell\"'Eurovision Song Contest\" in quattro occasioni: vincendo nell'edizione del 1985 con il brano \"La det swinge\" cantato dal duetto Bobbysocks, nell'edizione del 1995 con il delicato brano strumentale \"Nocturne\" del duo Secret Garden, nell'edizione del 2009 con \"Fairytale\" di Alexander Rybak e nel 2021 con il cantautore Andreas Haukeland, noto con lo pseudonimo Tix, classificatosi al 18\u00ba posto portando la canzone \"Fallen Angel\", versione inglese del brano \"Ut av m\u00f8rket\".\nUn altro gruppo che ha raggiunto il successo internazionale \u00e8 il gruppo indie pop Kings of Convenience.\nRiguardo alla musica pop e rap si possono citare i Madcon, Katastrofe, Karpe Diem, Innertier, Freddy Kalas e Marcus &amp; Martinus. Altri cantanti noti sono Lene Marlin, Ketil Stokkan, i KEiiNO e il disc jockey Alan Walker.\nCinema.\nIl Premio Amanda \u00e8 un premio che viene assegnato annualmente per promuovere il cinema norvegese. Tra i film premiati ricordiamo Reprise (2006), diretto da Joachim Trier vincitore di tre premi Amanda e di un Tulipano d'oro come miglior film. Altri registi noti sono Liv Ullmann, anche attrice, e Erik Poppe che ha diretto il film Ut\u00f8ya 22. juli (2018), sul Massacro sull'isola di Ut\u00f8ya, avvenuto nel 2011.\nScienza e tecnologia.\nMedicina.\nNel 1873 venne scoperto il bacillo della lebbra, (Mycobacterium leprae), dal dermatologo norvegese Gerhard Armauer Hansen\nMatematica.\nIn ambito matematico nel XIX secolo si distinse Niels Henrik Abel, noto per il suo contributo nel campo dell'algebra: dal matematico Abel prende il nome il Premio Abel, assegnato annualmente dal re di Norvegia ad un matematico straniero che si \u00e8 distinto in questa disciplina.\nLe grandi esplorazioni.\nNel XX secolo si distinse, in particolare, l'opera di due grandi esploratori norvegesi:\nLa Norvegia nello spazio.\nNell'ambito delle missioni spaziali ricordiamo il lancio, il 20 maggio 1997, del satellite Thor 2, il primo satellite della Norvegia.\nSport.\nLo sport in Norvegia \u00e8 molto praticato, soprattutto nell'ambito degli sport invernali. Infatti, la Norvegia occupa la seconda posizione nel medagliere dei Giochi olimpici invernali con un totale di 368 medaglie (132 d'oro, 125 d'argento e 111 di bronzo), dietro solo la Germania se si sommano quelle ottenute nel periodo della separazione in Germania Ovest e Germania Est che ha un totale di 408 medaglie (150 d'oro, 145 d'argento e 113 di bronzo).\nBiathlon e sci di fondo.\nNell'ambito invernale, particolarmente popolari sono il biathlon e lo sci di fondo; infatti, i due atleti pi\u00f9 titolati ai Giochi olimpici invernali, Ole Einar Bj\u00f8rndalen, vincitore di 6 medaglie d'oro, 4 d'argento e 1 di bronzo, e Bj\u00f8rn D\u00e6hlie, vincitore di 8 medaglie d'oro e 4 d'argento, sono entrambi norvegesi. Sempre Bj\u00f8rn D\u00e6hlie, tra le altre cose, ha conquistato 6 Coppe del Mondo di sci di fondo tra il 1991 e il 1999, mentre Ole Einar Bj\u00f8rndalen ha conquistato 36 medaglie ai Campionati del mondo di biathlon (16 d'oro, 11 d'argento e 9 di bronzo), con in aggiunta 6 Coppe del Mondo, di cui 5 tra il 2002 e il 2009.\nNuoto.\nIn ambito estivo, solamente negli ultimi anni sono emersi atleti norvegesi capaci di mettersi in luce nelle manifestazioni internazionali pi\u00f9 importanti. Tra questi rientrano il nuotatore Alexander Dale Oen, specializzato nei 100 metri rana e vincitore della medaglia d'argento ai Giochi olimpici di Pechino 2008 e della medaglia d'oro ai Mondiali di Shanghai 2011,\nAtletica leggera.\nNella disciplina dell'atletica leggera, Andreas Thorkildsen, specializzato nel lancio del giavellotto, \u00e8 vincitore di due medaglie d'oro alle Olimpiadi, rispettivamente ad Atene 2004 e Pechino 2008, una medaglia d'oro e tre d'argento ai Campionati mondiali e due medaglie d'oro ai Campionati europei rispettivamente a G\u00f6teborg 2006 e Barcellona 2010.\nI 3 fratelli Ingebrigtsen, Jakob, Henrik e Filip, hanno raggiunto importanti risultati nella specialit\u00e0 dei 1500 metri essendosi tutti laureati campioni d'Europa nella specialit\u00e0. Alle Olimpiadi di Tokio 2020, Jakob Ingebrigsten ha vinto la medaglia d'oro nei 1500 metri.\nNei 400 metri ostacoli primeggia Karsten Warholm, che ha vinto due ori mondiali a Londra 2017 e a Doha 2019. Alle Olimpiadi di Tokio 2020, ha vinto la medaglia d'oro nella stessa specialit\u00e0, stabilendo il nuovo record mondiale.\nCanottaggio.\nPer il canottaggio ricordiamo invece Olaf Tufte.\nCalcio.\nIl calcio ha raggiunto una discreta popolarit\u00e0 in ambito maschile: la nazionale di calcio della Norvegia ha ottenuto finora il miglior risultato con la conquista della medaglia di bronzo ai Giochi olimpici di Berlino 1936, mentre \u00e8 abbastanza praticato in ambito femminile, la cui nazionale di calcio femminile della Norvegia, campione del mondo nel 1995, \u00e8 arrivata a conquistare l'oro olimpico ai Giochi olimpici di Sydney 2000.\nNel 1990 \u00e8 stato istituito il Premio Kniksen, assegnato, ogni anno, al miglior calciatore norvegese: il Premio \u00e8 intitolato al calciatore norvegese Roald Jensen, soprannominato \"Kniksen\".\nGiochi olimpici.\nLa Norvegia \u00e8 al primo posto nel medagliere complessivo per nazioni ai Giochi olimpici invernali. I norvegesi occupano i primi tre posti nella graduatoria per medaglie vinte alle Olimpiadi invernali: nell'ordine, Marit Bj\u00f8rgen, Ole Einar Bj\u00f8rndalen e Bj\u00f8rn D\u00e6hlie.\nIl primo oro olimpico per la Norvegia fu conquistato nel Tiro ai Giochi della IV Olimpiade - Carabina libera a squadre di Londra 1908 e la prima in assoluto fu la medaglia di bronzo vinta da Carl Albert Andersen nel salto con l'asta, a Parigi nel 1900.\nTradizioni.\nIl Natale norvegese \u00e8 molto sentito, soprattutto in Lapponia dove si trova la \"Casa di Babbo Natale\" nella quale ogni anno arrivano lettere da tutti i bambini del mondo. Le citt\u00e0 sono invase da luminarie di tutti i tipi durante il periodo natalizio.\nGastronomia.\nLa cucina norvegese si basa in particolare sull'utilizzo del pesce e delle carni.\nFestivit\u00e0.\nLa Festa dell'Indipendenza, celebrata il 17 maggio (data in cui nel 1814 la Norvegia ottenne una Costituzione propria), \u00e8 la ricorrenza pi\u00f9 importante del calendario norvegese.\nTra le tradizioni norvegesi pu\u00f2 essere citato il Russefeiring, un periodo di festeggiamenti degli studenti dell'ultimo anno del liceo che si svolge nella prima met\u00e0 di maggio."}
{"id": "15460", "revid": "919135", "url": "https://it.wikipedia.org/wiki?curid=15460", "title": "81 (numero)", "text": "Ottantuno (cf. latino \"octoginta unus\", greco \"\u03b5\u1f37\u03c2 \u03ba\u03b1\u1f76 \u1f40\u03b3\u03b4\u03bf\u03ae\u03ba\u03bf\u03bd\u03c4\u03b1\") \u00e8 il numero naturale dopo l'80 e prima dell'82."}
{"id": "15461", "revid": "396099", "url": "https://it.wikipedia.org/wiki?curid=15461", "title": "Turchia", "text": "La Turchia, ufficialmente Repubblica di Turchia (), \u00e8 uno Stato transcontinentale il cui territorio si estende per la maggior parte nella penisola anatolica, nell'Asia occidentale, e comprende anche una parte europea: l'estrema parte orientale della Tracia, detta anche Turchia europea. \u00c8 cinta a sud dal Mar di Levante, a ovest dal Mar Egeo e a nord dal Mar Nero; il Mar di Marmara separa la Turchia europea dalla penisola anatolica. Confina a nord-ovest con la Grecia e la Bulgaria, a nord-est con la Georgia, a est con l'Armenia, l'Azerbaigian e l'Iran, a sud-est con l'Iraq e a sud con la Siria. In Turchia si trova l'estremit\u00e0 pi\u00f9 occidentale del continente asiatico.\nL'attuale territorio turco, specialmente la parte occidentale, ponte naturale tra oriente e occidente, \u00e8 stato sede di una ricca variet\u00e0 di popolazioni e civilt\u00e0. Fin dal 6500 a.C. si sono succeduti Hatti, Ittiti, Frigi, Urartici, Lici, Lidi, Ioni, Persiani, Macedoni, i regni ellenistici (Regno di Pergamo, il Regno Seleucide, il Regno di Bitinia, il Regno del Ponto, il Regno tolemaico), Romani, Parti, Sasanidi, Bizantini, i crociati e le repubbliche marinare di Venezia e Genova, Selgiuchidi e Ottomani, i quali hanno assunto un importante posto nella storia della Turchia moderna.\nAntichi e suggestivi siti archeologici e rovine in tutto il paese attestano che ogni civilt\u00e0 \u00e8 stata caratterizzata da elementi diversi. Oltre a quella ottomana, la principale civilt\u00e0 fiorita in Turchia fu quella bizantina, il cui dominio dur\u00f2 per pi\u00f9 di mille anni, fino alla conquista della capitale bizantina Costantinopoli (l'attuale Istanbul), per opera dei turchi nel 1453. Numerosissime sono le testimonianze, i reperti e le costruzioni bizantine sparse in tutta l'Anatolia, e in particolare nell'antica capitale, come la basilica di Santa Sofia.\nLa Turchia si estende su una superficie di 783.562\u00a0km\u00b2, ed ha all'incirca 85 milioni di abitanti, professanti per lo pi\u00f9 la religione musulmana; sono presenti piccole minoranze cristiane (soprattutto ortodosse, ma anche cattoliche) ed ebraiche, mentre poco diffuso \u00e8 l'ateismo. Dal 1923 \u00e8 una Repubblica.\nLa capitale \u00e8 Ankara, una delle tre grandi citt\u00e0 turche insieme a Smirne e \u0130stanbul; quest'ultima \u00e8 la pi\u00f9 grande metropoli dello stato, nonch\u00e9 il maggior centro industriale e commerciale. La lingua ufficiale \u00e8 il turco, ma sono presenti numerose minoranze linguistiche. La moneta ufficiale \u00e8 la lira turca. Il presidente della Repubblica \u00e8 Recep Tayyip Erdo\u011fan. Nel 2017 la Turchia risultava l'ottavo stato pi\u00f9 visitato al mondo.\nEtimologia.\nIl nome della Turchia, \"T\u00fcrkiye\" in lingua turca, pu\u00f2 essere diviso in due componenti: \"T\u00fcrk\", che \u00e8 un sostantivo etnico per \"turco\", e \"iye\", che \u00e8 un suffisso aggettivale che significa \"relativo a\", \"correlato a\" (derivato dal suffisso arabo \"-iyya\", che \u00e8 simile ai suffissi greci e latini \"-ia\"). Il primo uso documentato del termine \"T\u00fcrk\" o \"T\u00fcr\u00fck\" come sostantivo etnico \u00e8 contenuto nelle iscrizioni rinvenute nella valle del fiume Orkhon nell'attuale Mongolia, ed eseguite dai G\u00f6kt\u00fcrk (turchi celesti) attorno all'VIII secolo. La parola italiana \"Turchia\" deriva dal latino medievale \"Turchia\" (c. 1369).\nLa parola greca affine a questo nome, \"Tourkia\" (in greco: \u03a4\u03bf\u03c5\u03c1\u03ba\u03af\u03b1), fu originariamente utilizzata dai Bizantini nel medioevo per descrivere l'Ungheria, poich\u00e9 tale paese era stato occupato da trib\u00f9 proto-turche e turche come gli Unni, gli Avari, i Bulgari, i Cabardi, i Peceneghi e i Cumani. Allo stesso modo, l'impero medievale dei Cazari, uno stato turco sulle sponde settentrionali del Mar Nero e del Mar Caspio, \u00e8 stato indicato come \"Tourkia\" (terra dei Turchi) da fonti bizantine. Tuttavia, i Bizantini in seguito iniziarono a utilizzare questo nome per definire i Selgiuchidi che avevano preso il controllo di parti dell'Anatolia nei periodi successivi alla battaglia di Manzicerta del 1071.\nStoria.\nI Turchi, una societ\u00e0 la cui lingua appartiene alla famiglia delle lingue turche, cominciarono a spostarsi dalle loro terre originarie alla moderna Turchia nell'XI secolo. In realt\u00e0 il processo di spostamento e assimilazione di altri popoli da parte dei turchi era iniziato secoli prima, quando ancora turchi, mongoli, genti ugro-finniche e sciti erano uniti nell'indistinta confederazione di popoli nota a noi come unni e in Cina come xiongnu. I turchi che si diressero in Anatolia nell'XI secolo appartenevano al ceppo oghuz e provenivano dall'area situata tra il lago d'Aral e il mar Caspio, nell'attuale Kazakistan sud-occidentale. Erano affini agli attuali turkmeni e infatti furono chiamati turcomanni e i discendenti di questa ondata migratoria rimasti in iraq sono noti come turcomanni iracheni. Dopo che l'Impero Selgiuchide turco sconfisse le forze dell'Impero Bizantino nella Battaglia di Manzicerta, il processo fu accelerato, e il Paese venne chiamato \"Turchia\" in Europa gi\u00e0 dal XII secolo. L'Impero ottomano che ne segu\u00ec, croll\u00f2 con la sconfitta nella prima guerra mondiale.\nIl Trattato di Losanna del 24 luglio 1923 port\u00f2 al riconoscimento internazionale della nuova \"Repubblica di Turchia\" come Stato successore dell'Impero ottomano, e la repubblica fu ufficialmente proclamata il 29 ottobre 1923, nella nuova capitale Ankara. Mustafa Kemal divenne il primo presidente della repubblica.\nAvendo le terre una storia antica, la migrazione turca \u00e8 relativamente recente.\nNella Repubblica Turca sono avvenuti diversi colpi di stato militari. Ultimo il fallito colpo di stato del 2016 per il quale il presidente Erdo\u011fan accus\u00f2 il magnate Fethullah G\u00fclen di esserne il promotore. Erdo\u011fan poco dopo ha rimosso circa 3000 magistrati e altrettanti militari. Nei mesi successivi sono stati arrestati diversi esponenti di opposizione, giornalisti, insegnanti, accusati di terrorismo.\nGeografia.\nGeologia.\nGeologicamente, la Turchia si trova in gran parte sulla placca anatolica, a sud e a ovest della placca eurasiatica, a nord dalla placca araba e a nord-est dai confini della placca africana. A causa della faglia anatolica settentrionale, una struttura geologica con movimento e orientamento est-ovest, la Turchia \u00e8 una delle regioni del mondo pi\u00f9 soggette a terremoti. I terremoti pi\u00f9 forti degli ultimi anni si sono verificati nella provincia di Koaceli, vicino \u0130zmit, nel 1999, e a Van nel 2011.\nMorfologia, idrografia, clima e geografia.\nGeograficamente la Turchia si estende su due continenti. La parte pi\u00f9 occidentale del continente asiatico \u00e8 costituita dalla massiccia ed elevata penisola dell'Anatolia che divide il Mar Nero dall'Egeo e dal Mediterraneo orientale, occupando il 97% del territorio nazionale turco. La parte europea nel nord-ovest, corrispondente alla Tracia orientale, copre circa il 3% dell'area in cui si trova la parte principale della metropoli di Istanbul.\nAppartengono al territorio turco anche alcune isole dell'Egeo e i bacini del Mar di Marmara. Il confine terrestre con gli otto paesi confinanti ha una lunghezza totale di 2816 km. A nord-ovest, la Turchia confina con la Grecia (192 km) e la Bulgaria (223 km), a nord-est con Georgia (273 km), Armenia (311 km), Azerbaigian (exclave e Repubblica Autonoma di Nakhchivan, 17 km), a est con l'Iran (534 km) e a sud con l'Iraq (367 km) e la Siria (899 km). L'isola di Cipro, politicamente divisa tra la Repubblica di Cipro e la non riconosciuta a livello internazionale Repubblica turca di Cipro del Nord, si trova a circa 70 chilometri dalla costa meridionale.\nIl paese ha una estensione di 783.562\u00a0km\u00b2, divisi tra Europa e Asia dallo Stretto del Bosforo, dal Mar di Marmara e dallo Stretto dei Dardanelli.\nIl territorio della Turchia \u00e8 quindi vasto oltre due volte e mezza quello dell'Italia.\nLa Turchia \u00e8 occupata da catene montuose che vanno da est ad ovest: i Monti del Ponto (\"Karadeniz S\u0131rada\u011flar\u0131\") a nord e i Monti del Tauro a sud.\nLa massima altitudine \u00e8 raggiunta dal monte Ararat (5165\u00a0m); altre montagne sono l'Elmada\u011f, il Karab\u00fck e il Bozda\u011flar. La catena montuosa dell'Abant Da\u011flar\u0131 (altitudine massima 1.794\u00a0m) si trova nella parte settentrionale del paese. Tra le vette del paese c'\u00e8 anche il vulcano Erciyes Da\u011f\u0131, ormai spento. Due sono le formazioni vegetali diffuse: la steppa all'interno e la foresta sulle catene e sul litorale.\nLe coste del paese sono coperte da foreste dense, soprattutto nella parte orientale della costa del Mar Nero. La foresta che ricopriva l'interno dell'Anatolia ha subito, sin dall'et\u00e0 del bronzo, un'opera sistematica di disboscamento da parte dell'uomo. Solamente in questi anni \u00e8 stato messo in atto un processo inverso, grazie ad un progetto ecologico-ambientale.\nI fiumi pi\u00f9 importanti sono il Tigri e l'Eufrate, a cui si aggiungono il K\u0131z\u0131l\u0131rmak, il Meri\u00e7, l'Ergene e il Gediz.\nI bacini idrografici si dirigono verso molti mari, e una parte del territorio \u00e8 occupata da bacini senza sbocco al mare. Questi ultimi bacini (endoreici) si suddividono in bacini con laghi tettonici, poco profondi, di acqua salata e privi di fauna, e in bacini con laghi carsici, di acqua dolce e pescosi.\nI bacini fluviali verso l'Egeo sono in genere pi\u00f9 vasti di quelli verso il Mar Nero e il Mediterraneo.\nIl territorio si suddivide in tre diverse zone climatiche: La costa della Turchia che si affaccia sul Mar Mediterraneo e il Mar Egeo ha un clima mediterraneo, con estati calde e secche e inverni miti. La costa della Turchia che si affaccia sul Mar Nero ha un clima oceanico, con estati calde e umide e inverni freddi e umidi. Al suo interno il clima \u00e8 di tipo continentale e, dato che le catene montuose fermano le influenze del mar Mediterraneo e del Mar Nero, comprende estati calde e secche e inverni freddi e nevosi; le precipitazioni sono scarse: nella zona pi\u00f9 arida del paese esse superano raramente i 300\u00a0mm.\nVi \u00e8 disparit\u00e0 anche nelle precipitazioni: oltre 2500\u00a0mm annui nella zona del Mar Nero, 1000\u00a0mm annui di pioggia sulle catene montuose mentre ad Ankara scendiamo a 415\u00a0mm annui.\nAree geografiche.\nLa Turchia \u00e8 geograficamente divisa in 7 aree o regioni. Quattro regioni sono chiamate come i mari adiacenti: Regione del Mar Nero, Regione di Marmara, Regione del Mar Egeo e del Regione del Mar Mediterraneo. Tre regioni prendono il nome dalla loro posizione in Anatolia: Regione dell'Anatolia Centrale, Regione dell'Anatolia Orientale e Regione dell'Anatolia Sud orientale. Queste aree geografiche differiscono notevolmente in termini di vegetazione e condizioni climatiche.\nLa regione di Marmara racchiude il Mar di Marmara ed \u00e8 quindi in parte sia in Europa che in Anatolia che appartiene all'Asia. La parte europea nel nord del Mar di Marmara \u00e8 la Tracia turca (Tracia orientale). Il fiume Meri\u00e7 (Evros in greco) segna il confine con la Grecia. Il paesaggio della regione di Marmara \u00e8 collinare e coperto da cespugli e foreste. L'area metropolitana di Istanbul costituisce il centro economico della Turchia. La citt\u00e0 di Bursa \u00e8 una localit\u00e0 famosa per le sue sorgenti sulfuree e termali; si trova ai piedi dei monte Uluda\u011f che rappresenta una destinazione popolare tutto l'anno.\nLa regione dell'Egeo \u00e8 anche utilizzata per l'agricoltura intensiva. Il paesaggio collinare si estende lungo la costa occidentale tra \u00c7anakkale e Bodrum. La regione costiera \u00e8 una delle regioni turistiche meglio sviluppate della Turchia. In questa regione ci sono molti siti antichi risalenti alla colonizzazione greca come ad esempio Troia, Assos (Behramkale), Pergamo (Bergama), Efeso (Efes), Priene, Mileto, Didima ed Euromos.\nLa regione del Mar Nero comprende la fascia costiera settentrionale della Turchia ed \u00e8 caratterizzata da un clima mite e umido e da grandi foreste che si estendono sul suo paesaggio montuoso. Gran parte della regione storica del Ponto si estendeva in questa area geografica.\nLa regione dell'Anatolia centrale comprende gli altipiani anatolici interni. Qui si trovano il lago salato Tuz G\u00f6l\u00fc e alcune catene montuose, che in alcuni punti raggiungono i 3900 metri (Erciyes Da\u011f\u0131). A est si trova la Cappadocia, famosa per le sue grotte di tufo e per le sue chiese rupestri. L'Anatolia interna \u00e8 prevalentemente caratterizzata da un paesaggio steppico ed \u00e8 una delle zone pi\u00f9 aride dell'Anatolia; nella regione intorno al Tuz G\u00f6l\u00fc il clima mostra caratteri semidesertici.\nAlcune delle montagne pi\u00f9 alte della Turchia, come l'Ararat e il monte S\u00fcphan, caratterizzano i paesaggi di alta montagna dell'Anatolia orientale. Qui si trovano anche le sorgenti dell'Eufrate, del Murat e del Karasu \u00c7ay\u0131, cos\u00ec come l'Aras, che scorre a est verso il Mar Caspio. Il lago Van, a 1640 metri sul livello del mare, \u00e8 il pi\u00f9 grande lago interno del paese. Le citt\u00e0 pi\u00f9 grandi sono Elaz\u0131\u011f, Erzincan, Erzurum, Malatya e Van.\nLa regione mediterranea \u00e8 delimitata a nord dai Tauri e ad est dai monti Nur. L'Anatolia sudorientale \u00e8 la pi\u00f9 antica regione culturale della Turchia ed \u00e8 racchiusa dalle montagne del Tauro; da qui scorrono l'Eufrate e il Tigri.\nSociet\u00e0.\nLe Nazioni Unite riportano che nel 2020 la popolazione totale della Turchia ammontava a abitanti. Secondo i dati della registrazione delle nascite quasi tre quarti di questi vivono in citt\u00e0. Secondo le stime del 2009, la popolazione \u00e8 in aumento del 1,5% ogni anno. La Turchia ha una densit\u00e0 media di popolazione di 96 abitanti per km\u00b2. Le persone all'interno del gruppo di et\u00e0 tra i 15 e i 64 anni rappresentano il 67% della popolazione totale, la fascia di et\u00e0 0-14 corrisponde al 26%, mentre gli anziani con un'et\u00e0 superiore ai 65 anni il 7%. Nel 1927, quando fu realizzato il primo censimento nella Repubblica di Turchia, la popolazione era 13,6 milioni.\nL'aspettativa di vita \u00e8 di 71 anni per gli uomini e di 75 anni per le donne, con una media complessiva di 73 anni per la popolazione. L'istruzione \u00e8 obbligatoria e gratuita nell'et\u00e0 compresa tra i 6 e i 15 anni. Il tasso di alfabetizzazione \u00e8 del 96% per gli uomini e dell'80,4% per le donne, con una media complessiva dell'88,1%. Le cifre basse relative alla popolazione femminile sono dovute principalmente agli usi tradizionali degli arabi e curdi che vivono nelle province del sud-est del Paese.\nL'articolo 66 della Costituzione turca definisce turco \"chiunque sia legato allo Stato turco per mezzo del vincolo della cittadinanza\"; pertanto, l'uso legale del termine \"turco\", come cittadino della Turchia, \u00e8 diverso dalla definizione etnica. Tuttavia, la maggioranza della popolazione turca \u00e8 di etnia turca. Essi sono stimati al 70-75% dalla CIA e al 76,0% da un sondaggio del quotidiano \"Milliyet\", compiuto nel 2007.\nI curdi, un gruppo etnico distinto e concentrato soprattutto nelle province del sud-est del paese, rappresentano la pi\u00f9 grande etnia non-turca, stimata in circa il 18% della popolazione, secondo la CIA e al 15,7% secondo un sondaggio condotto dal giornale quotidiano Milliyet.\nI tre principali gruppi ufficialmente riconosciuti come minoranze etniche (per il trattato di Losanna) sono: armeni, greci ed ebrei. Un accordo bilaterale, firmato il 30 gennaio 1923, di scambio di popolazioni tra Grecia e Turchia su base religiosa \u00e8 entrato in vigore nel 1920, con quasi 1,5 milioni di ortodossi passati dalla Turchia alla Grecia e circa 500.000 musulmani provenienti dalla Grecia verso la Turchia. Altri gruppi etnici includono abcasi, albanesi, arabi, assiri, bosniaci, circassi, georgiani, hem\u015fin, lazi, bulgari, rom.\nCitt\u00e0 principali.\nSecondo una stima del 2010, le aree metropolitane della Turchia con la popolazione pi\u00f9 numerosa sono Istanbul (13,1 milioni), Ankara (4,4 milioni), Smirne (in turco \u0130zmir) (3,4 milioni), Bursa (1,9 milioni), Adana (1,6 milioni), Gaziantep (1,3 milioni), Konya (1,0 milioni) e Antalya (1,0 milioni). Si stima che circa il 71% della popolazione viva in centri urbani.\nLingue.\nLa lingua ufficiale della Turchia \u00e8 il turco, una lingua asiatica parlata dal 85% della popolazione e usato perlopi\u00f9 nella forma standard stabilita negli anni 1930 del XX secolo nel corso della riforma linguistica della lingua turca. Esistono rare forme dialettali da questa derivate; pi\u00f9 rare, ma presenti e variamente comprese, le varianti dialettali dell'ottomano.\nAttualmente la Turchia non riconosce e non tutela le numerose minoranze etno-linguistiche entro i propri confini.\nLe lingue storicamente parlate nella attuale nazione turca, derivanti dall'origine dei popoli assoggettati all'impero Ottomano e oggigiorno, a causa dell'assimilazione, sempre pi\u00f9 seconde lingue o a rischio scomparsa per le svariate minoranze presenti, sono: l'abcaso, l'albanese, l'arabo, l'armeno, l'aramaico, l'azero, il bosniaco, il bulgaro, il circasso, il georgiano, il greco-pontico, il giudeo-spagnolo (ladino), il laz, il slavo-macedone, il polacco e lo zazaki.\nDiscorso diverso per il curdo, parlato da circa 20 milioni di persone, concentrati quasi in tutto il sud-est del paese, lungo il confine con la Siria, che rimane per molti la prima lingua, e per alcuni, specie anziani, l'unica lingua parlata.\nIl greco pontico \u00e8 diffuso nell'area di Trebisonda in Ponto (\"Pontus\", abbreviazione di \"Pontus Euxinus\" (Ponto Eusino) che indica il Mar Nero in latino. Una versione moderna dell'aramaico \u00e8 parlata in alcuni villaggi della Turchia centrale e meridionale; un dialetto arabo \u00e8 diffuso a sud-ovest del Lago di Van. Del gruppo delle lingue caucasiche del sud, il georgiano \u00e8 ampiamente usate nel nord-est della Turchia come il circasso in alcuni villaggi geograficamente dispersi. Inoltre nel sud-est il kirmanci e lo zazaki sono parlati come dialetti del curdo sebbene siano due dialetti significativamente differenti e spesso considerate due lingue diverse. In aggiunta sono parlati da piccoli gruppi altre lingue del ceppo turco. Una piccola minoranza ebrea di Istanbul parla ladino o giudeo-spagnolo, e discende direttamente dagli ebrei fuggiti dalla Spagna nel 1492 che trovarono rifugio nella zona.\nNel 2019, Erdogan punta a ridefinire la geografia linguistica della Turchia mediante la deportazione forzata in Siria di circa tre milioni di profughi siriani ammassati nei campi a sud, una volta liberata la regione dalla presenza del popolo curdo, che fino a quattro anni prima aveva le proprie truppe Peshmerga alleate dell'Occidente, in prima linea nella guerra contro l'ISIS. \nDopo la sconfitta del Califfato e il ritiro delle forze americane dalla Siria, Trump ha assunto una posizione non interventista, lasciando che sia l'esercito del siriano Assad a difendere i curdi e scontrarsi con la Turchia. La Turchia \u00e8 la seconda potenza militare della NATO e il presidente Erdogan ha chiesto il supporto politico e militare degli alleati contro i \"terroristi curdi\", in base all'articolo 5 del trattato istitutivo dell'Alleanza, che fu applicato soltanto dopo gli attentati dell'11 settembre 2001.\nReligioni.\nLa Turchia \u00e8 uno stato laico, senza una religione di Stato; la Costituzione turca prevede la libert\u00e0 di religione e di coscienza. L'Islam \u00e8 la religione prevalente in Turchia, professata da oltre il 99% della popolazione se si includono anche i musulmani non praticanti. Societ\u00e0 di ricerca suggeriscono che la percentuale reale di musulmani \u00e8 di circa il 97% o 98% dell'intera popolazione residente.\nCi sono circa 120 000 persone di diverse confessioni cristiane, tra cui circa 80 000 di ortodossi (soprattutto greco-ortodossi), 35 000 cattolici, e un numero pi\u00f9 piccolo di protestanti. La Chiesa Ortodossa ha avuto sede a Costantinopoli (Istanbul) a partire dal IV secolo. I cristiani rappresentano meno dello 0,2% della popolazione turca, secondo il CIA World Factbook.\nCi sono circa ebrei, la maggior parte dei quali sono sefarditi.\nSe non ci sono cifre esatte sui vari gruppi di musulmani, secondo un sondaggio del 2006, l'82% venivano identificati come sunniti di scuola giuridica hanafita, il 9,1% sunniti sciafeiti e il 5,8% era alevita. Secondo un sondaggio di consulenza svolto in tutta la Turchia nel 2007: il 52,8% degli abitanti si definisce \"una persona religiosa che si sforza di adempiere agli obblighi religiosi\"; il 34,3% si definisce \"un credente che non adempie agli obblighi religiosi\"; il 9,7% definisce se stesso come \"una persona completamente devota che adempie tutti gli obblighi religiosi\"; il 2,3% si definisce come \"qualcuno che non crede negli obblighi religiosi\" e lo 0,9% dichiara di essere \"una persona senza convinzione religiosa\" (ateo).\nMedia e libert\u00e0 d'espressione.\nI mezzi di comunicazione di massa con sede in Turchia includono un'ampia variet\u00e0 di periodici nazionali ed esteri che esprimono opinioni disparate e i quotidiani nazionali sono estremamente competitivi. Tuttavia, la propriet\u00e0 dei media \u00e8 concentrata nelle mani di pochi grandi gruppi di media privati che fanno generalmente parte di pi\u00f9 vasti conglomerati controllati da individui facoltosi, il che limita le opinioni che vengono presentate. Inoltre, le aziende sono disposte a utilizzare la loro influenza per sostenere i pi\u00f9 ampi interessi commerciali dei loro proprietari, anche cercando di mantenere relazioni amichevoli con il governo. I media esercitano una forte influenza sull'opinione pubblica. Anche la censura in Turchia \u00e8 un problema, e negli anni 2000 la Turchia ha visto molti giornalisti arrestati e gli scrittori processati. L'Indice della libert\u00e0 di stampa di Reporter senza frontiere \u00e8 passato da circa 100 nel 2005 a circa 150 nel 2013.\nIn risposta al fallito colpo di stato del 15 luglio 2016, oltre 150 organizzazioni dei media, tra cui giornali, canali televisivi e radiofonici, agenzie di stampa, riviste e case editrici, sono state chiuse dal governo della Turchia e 160 giornalisti sono stati incarcerati.\nIn circolazione, i quotidiani pi\u00f9 popolari sono \"H\u00fcrriyet\", \"Sabah\", \"Posta\", \"S\u00f6zc\u00fc\" e \"Habert\u00fcrk\". I media trasmessi hanno una penetrazione molto elevata in quanto le antenne satellitari e i sistemi via cavo sono ampiamente disponibili. Il \"Consiglio supremo della radio e della televisione\" (RT\u00dcK) \u00e8 l'organo governativo che supervisiona i mezzi di trasmissione. Nel 2003 un totale di 257 stazioni televisive e 1.100 stazioni radio sono state autorizzate a operare, mentre altre hanno funzionato senza licenze. Di quelli autorizzati, 16 stazioni televisive e 36 stazioni radio hanno raggiunto il pubblico nazionale. Nel 2003 erano in servizio circa 22,9 milioni di televisori e 11,3 milioni di radio. A parte il turco, la rete televisiva statale offre alcuni programmi in arabo, circasso, curdo e zaza.\nSecondo uno studio del 2018, i consumatori turchi sono penultimi in Europa in quanto ad alfabetizzazione nell'ambito dei mezzi di comunicazione, e quindi particolarmente soggetti alla diffusione di notizie false. Una combinazione di bassi livelli di istruzione, bassi punteggi di lettura, bassa libert\u00e0 dei media e bassa fiducia sociale ha contribuito al basso punteggio, che vede la Turchia posizionarsi al penultimo posto, superata solamente dalla Macedonia del Nord. Le teorie del complotto sono un fenomeno prevalente nei media turchi. Secondo il Digital News Report 2018 del Reuters Institute, la Turchia, con una certa distanza, \u00e8 il paese con la pi\u00f9 alta concentrazione di notizie truccate nel mondo.\nOrdinamento dello Stato.\nCostituzione.\nSorta dalle ceneri dell'Impero ottomano nel 1923, la Turchia \u00e8 una Repubblica presidenziale. Le sue istituzioni sono tuttavia fortemente condizionate dalle forze armate, il cui ruolo politico \u00e8 stato fissato nella Costituzione da Atat\u00fcrk e ribadito nell'ultima Costituzione della Turchia, del 7 novembre 1982, emendata nel 1995.\nLa banca centrale turca (Central Bank of the Republic of Turkey o CBRT) non \u00e8 indipendente dal potere politico. Il governatore \u00e8 nominato dal presidente della repubblica e nel 2020 era il genero di Erdogan.\nPoteri dello Stato.\nA seguito di un'ulteriore riforma costituzionale, il presidente \u00e8 eletto a suffragio popolare diretto e non pi\u00f9 mediante elezione indiretta da parte del Parlamento, mentre il mandato resta pari a cinque anni.\nIl potere legislativo compete alla Grande Assemblea Nazionale Turca (T\u00fcrkiye B\u00fcy\u00fck Millet Meclisi), un Parlamento unicamerale composto da 600 membri eletti a suffragio universale ogni quattro anni. Il diritto di voto \u00e8 esteso a tutti i cittadini a partire dai 18 anni di et\u00e0.\nL'ordinamento giudiziario prevede una Corte costituzionale, i cui membri sono nominati dal presidente, e una Corte d'appello, eletta dal Consiglio supremo dei giudici e procuratori. La pena di morte \u00e8 stata completamente abolita nel 2004.\nSuddivisioni amministrative.\nLa Turchia \u00e8 divisa amministrativamente in 81 province (\"Iller\" plurale, \"il\" singolare) a capo di ciascuna delle quali \u00e8 un governatore (detto \"vali\") nominato dal governo centrale.\nLe province sono a loro volta suddivise in distretti (plurale \"il\u00e7eler\", singolare \"il\u00e7e\") per un totale di 923. Il distretto centrale (capoluogo della provincia) \u00e8 amministrato da un \"vicegovernatore\" designato, mentre gli altri distretti sono amministrati da un \"sottogovernatore\" (\"kaymakam\").\nLe province della Turchia sono raggruppate in 7 regioni, che sono state originariamente definite in occasione del Primo Congresso di Geografia tenutosi ad Ankara nel 1941. Il principale elemento della suddivisione in 7 regioni sono state le omogeneit\u00e0 di condizioni climatiche del territorio corrispondente (temperatura, precipitazioni, ecc). Queste regioni hanno solo fini statistici e non si riferiscono a una divisione amministrativa.\nOrdinamento scolastico.\nUniversit\u00e0.\nTra le universit\u00e0 della Turchia ricordiamo in particolare l'Universit\u00e0 di Istanbul, la pi\u00f9 antica universit\u00e0 della Turchia, la cui data di fondazione si pu\u00f2 far risalire al 30 maggio 1453.\nPolitica.\nLa Turchia \u00e8 una repubblica presidenziale dal 2017 ed \u00e8 stato uno dei primi paesi a concedere ai suoi cittadini il suffragio elettorale universale, bench\u00e9 fino al 1946 sia stata retta da un sistema a partito unico.\nL'attuale sistema legislativo unicamerale \u00e8 entrato in vigore con la costituzione del 1982, che ha assegnato l'esclusiva del potere legislativo alla Grande Assemblea Nazionale Turca (in turco \"T\u00fcrkiye B\u00fcy\u00fck Millet Meclisi\", il cui acronimo \u00e8 \"TBMM\"), composta da 550 deputati eletti ogni quattro anni con un sistema proporzionale corretto da uno sbarramento al 10%.\nIl potere legislativo della \"TBMM\", dalla cui maggioranza viene eletto il primo ministro (in turco \"Ba\u015fbakan\"), viene controbilanciato da quello del Presidente della repubblica (in turco \"Cumhurba\u015fkan\u0131\"), il quale, eletto ogni cinque anni, ha ampi poteri di controllo e supervisione sia dell'esecutivo sia del corpo legislativo.\nNegli ultimi anni la struttura politica e legislativa della Repubblica Turca \u00e8 stata oggetto di riforme e ristrutturazioni, nell'intento di centrare gli obiettivi richiesti dall'Unione europea nel quadro della strategia di pre-adesione.\nDel resto, con riferimento al periodo tra le due guerre mondiali, certa storiografia ha definito \"modernizzazione\" anche riforme che pi\u00f9 propriamente andrebbero definite \"occidentalizzazione\", come la decisione di passare dall'alfabeto arabo a quello latino, o la scelta di costruire un'amministrazione fortemente centralizzata (che in realt\u00e0 era gi\u00e0 una precipua caratteristica dell'Impero ottomano), che si vorrebbe forgiata sul modello di quella francese.\nDurante gli anni 1920 e 1930 del XX secolo la politica di Atat\u00fcrk ha svolto un processo di \"laicizzazione\", atta a reprimere il controllo della religione islamica sullo Stato. Il processo di repressione ha permesso una forte occidentalizzazione dei costumi, come la repressione del velo per le donne, e venne istituito a tal fine un organismo di rigido controllo, il direttorato degli affari religiosi, esistente e dotato di moltissimi dipendenti, avente lo scopo di controllare la vita religiosa del paese. Tale processo ha condotto a una forma di Islam definita talora \"moderato e moderno\".\nNello stesso tempo, con un accordo di scambio di popolazioni fra la Grecia e la Turchia dopo la Guerra greco-turca (1919-1922) in Anatolia, i greci ortodossi in Turchia furono trasferiti in Grecia e i turchi musulmani in Grecia furono trasferiti in Turchia.\nPrima donna a ricoprire la carica di Primo ministro della Turchia fu Tansu \u00c7iller (1993-1996)\nForze politiche.\nIl sistema elettorale turco prevede una soglia di sbarramento nazionale del 10%.\nNel 2015 si sono tenute due volte le elezioni parlamentari, a giugno e a novembre. Nella tornata elettorale di giugno l'AKP ha perso la maggioranza dei seggi. \u00c8 stato formato un governo a interim, e il 21 agosto il presidente Erdo\u011fan ha annunciato le elezioni anticipate. Alle elezioni del primo novembre invece l'AKP ha riconquistato la maggioranza assoluta dei seggi.\nNelle elezioni parlamentari del 2011, tenutesi il 12 giugno, hanno superato la soglia di sbarramento le tre formazioni gi\u00e0 presenti nella precedente legislatura:\nSono inoltre presenti anche 35 deputati indipendenti eletti su base provinciale, principalmente dalle province curde dell'est.\nPur vedendo crescere i propri consensi e sfiorare il 50%, a causa del complesso meccanismo di riparto demografico il Partito per la Giustizia e lo Sviluppo ha perso seggi rispetto alle elezioni precedenti, non ottenendo il quorum che gli avrebbe consentito di varare riforme costituzionali (soggette comunque a referendum) senza l'appoggio di altri partiti.\nAlle elezioni parlamentari del 2007, tenutesi il 22 luglio, i risultati erano stati i seguenti:\nA questi si aggiungono anche 27 deputati indipendenti eletti su base provinciale; in realt\u00e0 24 sono stati eletti dalla comunit\u00e0 curda delle regioni sudorientali e fanno riferimento al\nParadossalmente, l'AKP ha fortemente aumentato il consenso popolare, eppure ha perso seggi (e la maggioranza dei 2/3) perch\u00e9 un terzo partito \u00e8 entrato in parlamento. Grazie al successo degli islamici e alla presenza di un partito in pi\u00f9, \u00e8 rappresentato in parlamento l'82% degli elettori, una percentuale simile a quella delle legislature precedenti il 2002.\nAnche alle elezioni parlamentari del 2002, tenutesi il 3 novembre, gli elettori a sorpresa punirono il frazionismo dei partiti mandandone in parlamento soltanto due (al posto dei 5 tipici degli anni 90):\nCompletavano il parlamento 8 indipendenti. In questo modo, per\u00f2, non solo in parlamento fu rappresentato meno del 54% degli elettori, ma soprattutto il partito riformista con i 2/3 dei seggi ebbe la possibilit\u00e0 di modificare la costituzione da solo, il che provoc\u00f2 notevoli tensioni con l\"establishment\" nazionalista laico (il presidente della Repubblica, la Corte costituzionale e i militari).\nDifesa.\nLe Forze armate turche sono costituite dall'Esercito, dalla Marina e dall'Aeronautica. La Gendarmeria e la Guardia Costiera operano come parte del Ministero degli Affari Interni in tempo di pace anche se sono subordinate rispettivamente all'esercito e alla Marina in tempo di guerra.\nLe Forze armate turche sono la seconda pi\u00f9 grande forza armata permanente nella NATO, dopo le forze armate statunitensi, con una forza combinata di poco pi\u00f9 di un milione di persone in uniforme che servono i suoi cinque rami. La Turchia \u00e8 considerata la pi\u00f9 forte potenza militare della regione del Vicino Oriente oltre a Israele.\nOgni cittadino maschio turco, non fisicamente impedito, \u00e8 tenuto a prestare servizio militare per un periodo che va da tre settimane a quindici mesi, in base all'istruzione e alla posizione lavorativa. La Turchia non riconosce l'obiezione di coscienza e non offre un'alternativa civile al servizio militare.\nLa Turchia \u00e8 uno dei cinque stati membri della NATO che fanno parte della politica di condivisione nucleare dell'alleanza, assieme a Belgio, Germania, Italia e Paesi Bassi. Un totale di 90 bombe nucleari B61 sono ospitate presso la base aerea di Adana, di cui 40 sono assegnate per l'uso da parte dell'aviazione turca.\nNel 1998, la Turchia ha annunciato un programma di modernizzazione dal valore di 160 miliardi di dollari statunitensi su un periodo di 20 anni in vari progetti tra cui carri armati, aerei da combattimento, elicotteri, sottomarini, navi da guerra e fucili d'assalto. La Turchia partecipa al programma di sviluppo del Lockheed Martin F-35 Lightning II.\nLa Turchia ha partecipato alle missioni internazionali sotto le Nazioni Unite e sotto la NATO dal 1950, incluse le missioni di \"peacekeeping\" in Somalia e Jugoslavia e ha supportato le forze della coalizione nella prima guerra del Golfo. La Turchia mantiene 36.000 truppe nel nord di Cipro, la loro presenza \u00e8 sostenuta e approvata dal governo \"de facto\" locale, ma la Repubblica di Cipro e la comunit\u00e0 internazionale la considerano una forza di occupazione illegale e la sua presenza \u00e8 stata anche denunciata in diverse occasioni al Consiglio di sicurezza delle Nazioni Unite. La Turchia ha avuto truppe dispiegate in Afghanistan come parte della forza di stabilizzazione dal 2001. Nel 2006, il parlamento turco ha dispiegato una forza di \"peacekeeping\" composta da pattugliatori della Marina e da circa 700 truppe di terra come parte della Forza di interposizione in Libano (UNIFIL), sulla scia del conflitto israelo-libanese.\nIl Capo di Stato Maggiore Generale viene nominato dal presidente ed \u00e8 responsabile nei confronti del primo ministro. Il Consiglio dei ministri \u00e8 responsabile verso il parlamento per le questioni di sicurezza nazionale e l'adeguata preparazione delle forze armate. Tuttavia, l'autorit\u00e0 di dichiarare guerra e di mandare le forze armate turche all'estero o per permettere a forze armate straniere di risiedere in Turchia, spetta esclusivamente al Parlamento. Dal 30 agosto 2010, il comandante delle forze armate \u00e8 il Generale Necdet \u00d6zel.\nEconomia.\nL'economia turca ha conosciuto una notevole espansione negli ultimi anni. Il Fondo Monetario Internazionale classifica la Turchia fra gli Stati pi\u00f9 sviluppati del mondo. Il Paese \u00e8 membro fondatore dell'OCSE (1961) e del G20 (1999).\nSin dal governo kemalista la Turchia ha goduto di alcuni interventi statali, in modo che anche l'economia si modernizzasse in modo graduale. I vari governi hanno sempre avuto un ruolo di primo piano, nelle partecipazioni in aziende private, negli scambi e negli investimenti all'estero. Negli anni ottanta il Paese ha avviato alcune riforme, grazie al primo ministro Turgut \u00d6zal, e si \u00e8 sempre pi\u00f9 orientata all'economia di mercato. Da allora l'economia ha continuato a crescere, anche se ha conosciuto periodi di recessione come negli anni 1994, 1999 (in seguito al terremoto di quell'anno) e 2001.\nDal 1981 al 2003, il reddito nazionale \u00e8 aumentato in media del 4%. Peraltro la mancanza di altre riforme, le difficolt\u00e0 del settore pubblico e la diffusa corruzione hanno provocato un aumento dell'inflazione, l'indebolimento del settore bancario e problemi interni alla macroeconomia.\nDopo la crisi del 2001 e dopo le riforme iniziate dall'allora ministro delle finanze Kemal Dervi\u015f, l'inflazione \u00e8 crollata, gli investimenti sono risaliti, e il numero di disoccupati \u00e8 fortemente calato. La Turchia ha gradualmente aperto il proprio mercato grazie ad alcune riforme, riducendo i controlli statali sugli scambi esteri e controllando meglio le privatizzazioni.\nNel 2005 il reddito nazionale \u00e8 ulteriormente salito del 7,4%, rendendo la Turchia uno degli Stati a pi\u00f9 rapida crescita economica. Il Paese, agricolo in passato, \u00e8 una media potenza industriale; le attivit\u00e0 secondarie sono situate in gran parte sulle coste occidentali, insieme a servizi in rapido sviluppo (comunicazione, commercio, trasporti, banche, turismo). L'agricoltura produce l'11,9% del prodotto interno lordo, mentre l'industria contribuisce al 23,7% e i servizi al 64,5%. Soprattutto il turismo \u00e8 cresciuto negli ultimi vent'anni, ed \u00e8 la prima fonte di reddito del Paese. Nel 2005 la Turchia ha ospitato 24.124.501 visitatori, versando 18,2 miliardi di dollari nelle casse nazionali. Anche l'industria \u00e8 cresciuta, sia grazie a forti investimenti esteri (specie da Stati Uniti e Germania) sia a imprese locali; i settori principali sono quelli automobilistico, tessile, dell'abbigliamento, elettronico e delle costruzioni.\nL'elevata inflazione \u00e8 stata messa sotto controllo, e ci\u00f2 ha indotto lo Stato a emettere una nuova moneta, per proseguire le riforme economiche e cancellare i vecchi squilibri. Il 1\u00ba gennaio 2005 \u00e8 stata introdotta la nuova lira turca, pari a un milione della vecchia valuta. Grazie alle continue riforme economiche, l'inflazione \u00e8 calata nel 2005 all'8,2% e la disoccupazione al 10,3%.\nIl commercio estero si svolge in gran parte con l'Unione europea (59% delle esportazioni e 52% delle importazioni nel 2005), ma anche con Stati Uniti, Russia, Giappone e con la Cina. La Turchia si avvale di un'unione doganale con l'UE, firmata nel 1995, che ha aumentato la sua produzione industriale e attirato numerosi investimenti europei.\nNel 2005 le esportazioni sono ammontate a 73,5 miliardi di dollari, le importazioni a 116,8 miliardi, con aumenti del 16,3% e del 19,7% rispetto al 2004. Nel 2006 le esportazioni sono ammontate a 85,8 miliardi, con aumento del 16,8% dall'anno precedente, e nel 2007 il Paese ha esportato per 105,9 miliardi. Nel 2008 le esportazioni sono ammontate a 141,8 miliardi di dollari, e le importazioni a 204,8 miliardi di dollari. Le esportazioni verso i paesi dell'UE rappresentano circa il 42% di tutte le esportazioni turche. Le esportazioni turche verso l'Unione europea nel dicembre 2008, pari a circa 3 miliardi di euro, hanno subito un calo di quasi il 40% rispetto allo stesso mese nel 2007. Il tasso di disoccupazione in Turchia \u00e8 dell'11%. Alla fine di novembre 2008, il tasso di disoccupazione era del 10,9%, rispetto al 9,7% nello stesso periodo nel 2007. Questi dati allarmanti hanno costretto il governo turco a cercare un nuovo accordo di prestito con il Fondo Monetario Internazionale.\nNel 2006 la Turchia \u00e8 riuscita ad attrarre investimenti dall'estero, per 19,9 miliardi di dollari. Le numerose privatizzazioni, la crescita economica costante e i cambiamenti strutturali nei settori bancario, commerciale e delle comunicazioni, hanno contribuito ad attrarre investimenti sia nazionali sia stranieri.\nIl tasso di disoccupazione nel 2019 \u00e8 del 14,7%.\nCultura.\nLetteratura.\nLa letteratura turca nasce nel medioevo a partire dall'incontro con l'Islam e le sue principali lingue di cultura, ossia l'arabo e il persiano, nonch\u00e9 con le relative floridissime tradizioni letterarie. Tra i primi nomi troviamo non a caso quelli del celeberrimo mistico persiano Gialal al-Din Rumi (m. 1273) e di suo figlio Sultan Valad, che diressero a Konya un famoso convento di dervisci (della confraternita dei Mevlevi, da essi fondata), e i cui non molti versi in turco mescolati alla preponderante produzione in persiano sono annoverati tra i primi monumenti di questa nascente letteratura; peraltro il primo grande nome della letteratura turca \u00e8 quello di un mistico musulmano, Yunus Emre, celebre poeta e sufi del XIII-XIV secolo.\nAl XV secolo risale probabilmente la prima redazione scritta di una grande saga epica in prosa il Dede Korkut, che circolava oralmente da almeno due secoli, rivendicata peraltro come epos nazionale anche dagli attuali azeri e dai turkemeni. Comunque \u00e8 la letteratura persiana, soprattutto, che influenz\u00f2 profondamente la genesi e lo sviluppo della letteratura colta, in particolare fornendo alla sua poesia i generi e gli stilemi, i temi e i contenuti, sicch\u00e9 scrittori bilingui (persiano-turco) sono comunissimi dagli esordi sino a tutto il periodo ottomano. Spesso poemi persiani classici vennero letteralmente \"rifatti\" in turco ottomano, venendo imitati temi e motivi, personaggi e persino i titoli delle opere originali. A segnalare la contiguit\u00e0 con la cultura letteraria persiana valga pure ricordare che un turco del XVI secolo e originario della Bosnia ottomana, Sudi, fu il massimo interprete e commentatore di Hafez, il \"Petrarca\" della lirica persiana classica.\nTra gli autori pi\u00f9 noti del periodo classico si possono ricordare il poeta Mesihi (m. 1512) originario di Prishtina in Kossovo ma vissuto a Istanbul, autore di un celebrato \"Divan\" (Canzoniere) e cantore di maschili bellezze riassunte nella figura del \"perturbatore della citt\u00e0\" (shahr-ashub); il poeta Fuz\u00fbl\u00ee (m. 1556) autore trilingue, avendo composto poesia oltre che in turco e persiano anche in arabo, ma ricordato anche come matematico e astronomo; il \"sultano dei poeti\" B\u00e2k\u00ee (m. 1600), poeta ufficiale di almeno quattro sultani da Solimano il Magnifico a Mehmet III, considerato il vertice della lirica ottomana; lo storico Sa'deddin (m. 1599) autore di una \"Corona delle storie\" che glorifica la dinastia regnante.\nAppartiene gi\u00e0 all'epoca postclassica il prosatore Evliya \u00c7elebi (m. 1690 circa), gran viaggiatore e attento osservatore che fiss\u00f2 i suoi ricordi di 40 anni di viaggi al seguito di principi ottomani, che lo portarono anche in Europa da Vienna alla Svezia, in un memorabile \"Seyahat-name\" (Libro di viaggi) la cui prima parte \u00e8 un'importante descrizione della Costantinopoli del tempo. Alla \"et\u00e0 del tulipano\", cosiddetta dalla moda di coltivare questi fiori diffusasi all'inizio del XVIII secolo, appartengono due notevoli figure di poeti come Nedim (m. 1730), giudice professore di madrasa e bibliotecario del gran visir Ibrahim Pasci\u00e0 all'epoca del sultano Ahmed III, e il mistico Ghalib Dede (m. 1799), appartenente alla confraternita dei sufi Mevlevi e autore di un celebre poema allegorico (\"Bellezza e Amore\"), entrambi ampiamente influenzati dal lascito persiano; da ricordare anche Sunbulzade Vehbi (m. 1809), famoso per una tenzone in 800 versi dai toni spesso osceni tra un pederasta e un donnaiolo che vantano i meriti e vantaggi delle rispettive preferenze.\nTra i prosatori sono da ricordare gli storiografi Katip \u00c7elebi (detto Hajji Khalifa, e conosciuto anche in Europa come \"Kalfa\",\u00a0m. 1657), bibliofilo, geografo, storico di vastissimi interessi e promotore di traduzioni da lingue europee (tra cui l\"Atlas Minor\" di G. Mercator e L. Hondius), cui si deve l'inizio della occidentalizzazione del sapere scientifico; Hezarfenn (m. 1691), autore di una storia universale ma anche di trattati di etica e sulla organizzazione dell'impero e, infine, Na'ima di Aleppo (m. 1716) e Gevdet Pasci\u00e0 (m. 1895), che rivestirono la carica di \"cronisti ufficiali\" dell'impero. Da ricordare il novelliere Aziz Efendi di Creta (m. 1798) e il multiformne Seyyid Vehbi (m. 1736), poeta, ma ricordato soprattutto per l'opera in prosa \"Sur-name\", una ricca descrizione delle feste di corte che si inserisce in un genere a s\u00e9 stante.\nAnche in questa letteratura, come del resto nella persiana, gli ambienti in cui poeti e scrittori poterono trovare ampio patronato, e dispiegare cos\u00ec il loro talento, sono riconducibili essenzialmente a quelli cortigiani, in particolare le corti ottomane, e a quelli delle confraternite mistiche. L'influenza persiana venne progressivamente scemando nel corso dell'Ottocento, man mano che si imponevano correnti filo-occidentali e europeizzanti, per arrestarsi quasi del tutto dopo la fine della prima guerra mondiale con l'avvento della Repubblica e la riforma della lingua (abbandono dell'alfabeto arabo a favore dell'introduzione di un alfabeto latino, ampia \"de-persianizzazione\" del lessico). Questo evento, che si coniug\u00f2 con una svolta fortemente laica e marcatamente anticlericale, determin\u00f2 un autentico trauma non solo nella storia letteraria, ma anche pi\u00f9 in generale in quella culturale del paese.\nNel giro di una o due generazioni i turchi furono separati dalla loro ricca e variegata tradizione letteraria di epoca ottomana, semplicemente perch\u00e9 non pi\u00f9 capaci di leggere una lingua che si era espressa in un altro alfabeto, quello arabo. La nuova letteratura turca di epoca repubblicana -preparata da un vasto movimento letterario ispirato al nazionalismo, in cui emersero il poeta Ziya G\u00f6kalp (m. 1924) e il novelliere \u00d6mer Seyfettin (m. 1920) - ha certamente risentito di questa cesura con un passato che i padri della Repubblica avevano voluto cancellare con un decreto dall'alto. Per contrasto con la tradizione e il passato islamico, essa ha programmaticamente accentuato la rivalutazione del folklore turco preislamico (e panturco) e ha oltremodo enfatizzato il rapporto della Turchia con le correnti letterarie europee, soprattutto francesi. Il problema della conciliazione delle \"due anime\" della Turchia contemporanea -quella volta all'Europa e alla Modernit\u00e0 e quella che guarda nostalgica al passato islamico e prerepubblicano- latente per decenni, \u00e8 tornato prepotentemente alla ribalta a partire dagli anni '80 del XX secolo con il revival dell'Islamismo militante. Queste tematiche sono ben presenti in numerosi autori contemporanei, tra cui \u00e8 d'obbligo citare almeno Yakup Kadri (\"Terra matrigna\", Mondadori, Milano 1941), Ya\u015far Kemal, \u0130rfan Orga (\"Una famiglia turca\", Passigli, Milano 2007) e soprattutto Orhan Pamuk, (Premio Nobel per la letteratura 2006) (primo turco a ricevere il Nobel), che \u00e8, con il poeta Naz\u0131m Hikmet (m. 1963), forse il pi\u00f9 famoso e tradotto scrittore turco contemporaneo. Presso Einaudi \u00e8 uscita quasi tutta l'opera di Pamuk; tra i romanzi pi\u00f9 importanti, \"Il mio nome \u00e8 rosso\", \"Neve\", \"Il castello bianco\", \"La casa del silenzio\", \"Il libro nero\".\nAltro importante poeta turco affermatosi agli inizi del xx secolo fu Mehmet Akif Ersoy. E ancora tra gli esponenti della poesia repubblicana ricordiamo Orhan Veli Kan\u0131k (1914-1950), che ruppe con la tradizione poetica ottomana.\nAnche le tematiche di genere hanno conosciuto notevole sviluppo negli ultimi decenni, basti citare qui, tra le autrici note anche in traduzioni in lingue europee, Latife Tekin, Perihan Magden (\"Due ragazze\", Lain, Roma 2005), Buket Uzuner (\"Ada d'Ambra\", Sellerio, Palermo 2003); pur tra difficolt\u00e0 e autocensure, cominciano anche a essere tematizzati i delicati problemi interetnici, riconducibili essenzialmente alla questione della tragedia armena del primo Novecento (si veda il romanzo di Fethiye Cetin, \"Heranush, mia nonna\", Alet, Milano 2007, oppure quello di Elif \u015eafak, (\"La bastarda di Istanbul\", Rizzoli, Milano 2007), e alla pi\u00f9 questione dell'irredentismo curdo (per cui si veda Z\u00fclf\u00fc Livaneli, \"Felicit\u00e0\", Gremese, Milano 2007). Non va infine dimenticato che, a seguito della forte emigrazione turca sin dagli anni '60 in Europa e segnatamente in Germania (oltre tre milioni di turchi), esiste ormai una notevole leva di scrittori turco-tedeschi, di formazione europea, tra cui ad esempio Feridun Zaimo\u011flu (\"Schiuma\", Einaudi, Torino 1999) o Yad\u00e9 Kara (\"Salam Berlino\", Edizioni e/o, Roma 2005) che si esprimono preferibilmente nella lingua di Goethe, trattando nuove tematiche connesse ad esempio con i problemi dell'emigrazione, dell'integrazione, dei rapporti interculturali e interreligiosi.\nMusica.\nIl pi\u00f9 diffuso genere di musica tradizionale e folklorica in Turchia \u00e8 il t\u00fcrk\u00fc, che viene suonato con il saz.\nUna forma tradizionale di spettacolo della Turchia \u00e8 costituito dal meddah, incluso nel 2003 nella lista dei patrimoni immateriali dell'umanit\u00e0 dell'UNESCO.\nIl 24 maggio 2003 la Turchia vinse l'Eurovision Song Contest che si tenne a Riga in Lettonia con la canzone \"Everyway That I Can\" di Sertab Erener.\nTra le pi\u00f9 apprezzate cantanti turche di musica classica possiamo ricordare M\u00fczeyyen Senar (1918-2015), nota come la \"Diva della Repubblica\" e Zeki M\u00fcren, uno dei cantanti pi\u00f9 apprezzati della musica classica turca.\nTra i cantautori turchi ricordiamo Bar\u0131\u015f Man\u00e7o, che ha composto diverse canzoni, tradotte in varie lingue, tra cui in italiano come per esempio \"La Casa della Mamma Tulipano\".\nPer la musica pop, jazz, rock alternativo, ecc.. ricordiamo la cantante G\u00f6ksel, e il gruppo musicale Grup Yorum, noto per il genere folk rock.\nArte.\nUn aspetto culturale importante riveste anche l'arte della Turchia.\nPatrimoni dell'umanit\u00e0.\nAl 2021 sono 19 i siti della Turchia iscritti nella Lista dei patrimoni dell'umanit\u00e0 dell' UNESCO.\nGastronomia.\nLa cucina turca ha risentito della cucina ottomana e di quelle per esempio dell'Asia centrale, del Mediterraneo e del Caucaso.\nScienza e tecnologia.\nLa Turchia nello spazio.\nIl 10 agosto 1994 viene lanciato T\u00fcrksat-1B, il primo satellite turco.\nSport.\nMotociclismo.\nNella disciplina sportiva del motociclismo la Turchia si \u00e8 distinta in particolare con Kenan Sofuo\u011flu, cinque volte campione mondiale, nel Campionato mondiale Supersport\nCalcio.\nLa Nazionale di calcio turca ha ottenuto buoni risultati, tra cui un terzo posto nel Campionato del Mondo 2002 e il cui capocannoniere \u00e8 Hakan \u015e\u00fck\u00fcr, con 51 reti.\nTra i calciatori turchi pi\u00f9 affermati spiccano Emre Bel\u00f6zo\u011flu e R\u00fc\u015ft\u00fc Re\u00e7ber, inseriti nella lista FIFA 100.\nGiochi olimpici.\nLa prima medaglia d'oro olimpica per la Turchia fu conquistata nella lotta, pesi piuma, da Ya\u015far Erkan, ai Giochi olimpici di Berlino 1936. La prima medaglia olimpica per la Turchia fu la medaglia di bronzo vinta da Ahmet Kire\u00e7\u00e7i, nella lotta libera pesi medi, a Berlino 1936."}
{"id": "15463", "revid": "115533", "url": "https://it.wikipedia.org/wiki?curid=15463", "title": "Velocit\u00e0 supersonica", "text": ""}
{"id": "15465", "revid": "599013", "url": "https://it.wikipedia.org/wiki?curid=15465", "title": "Osi", "text": ""}
{"id": "15466", "revid": "919135", "url": "https://it.wikipedia.org/wiki?curid=15466", "title": "46 (numero)", "text": "Quarantasei (cf. latino \"quadraginta sex\", greco \"\u1f15\u03be \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 45 e prima del 47."}
{"id": "15467", "revid": "73843", "url": "https://it.wikipedia.org/wiki?curid=15467", "title": "47 (numero)", "text": "Quarantasette (47) \u00e8 il numero naturale che viene dopo il 46 e prima del 48. (Cf. latino \"quadraginta septem\", greco \"\u1f11\u03c0\u03c4\u1f70 \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") "}
{"id": "15469", "revid": "106908", "url": "https://it.wikipedia.org/wiki?curid=15469", "title": "48 (numero)", "text": "Quarantotto (cf. latino \"duodequinquaginta\", greco \"\u1f40\u03ba\u03c4\u1f7c \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 47 e prima del 49.\nSimbologia.\nStoria.\nIl matematico ed enigmista Ennio Peres nota al proposito nel suo manuale sullo scopone scientifico, L'Airone Editrice 2008, p. 63: \"L'espressione \"mandare a carte quarantotto\", nel significato di \"scombinare tutto\", per\u00f2, ha una genesi ancora pi\u00f9 antica, essendo stata registrata dal padre domenicano Andrea Casotti di Prato nel 1734\". L'espressione riguarda \"un antico metodo mnemonico molto funzionale (dello scopone scientifico)\"; \"non \u00e8 chiaro il motivo per cui tale metodo viene chiamato \"quarantotto\", anche se probabilmente ha origine nella cabala napoletana.\""}
{"id": "15470", "revid": "2124998", "url": "https://it.wikipedia.org/wiki?curid=15470", "title": "Roberto Benigni", "text": "Noto e popolare monologhista teatrale, dalla comicit\u00e0 ironica e dissacrante, \u00e8 diventato personaggio pubblico tra i pi\u00f9 conosciuti e apprezzati in Italia e nel mondo. Le sue interpretazioni cinematografiche e le sue apparizioni televisive mettono in scena un carattere gioioso e irruente, facendo leva, in quest'ultime, sulla sovversione del clima dei programmi di cui \u00e8 ospite. Fra i numerosi riconoscimenti vale ricordare l'Oscar al miglior attore, conseguito nel 1999 per l'interpretazione nel film (da lui stesso diretto) \"La vita \u00e8 bella\"; a cui segue un Oscar al miglior film straniero per la stessa pellicola. \u00c8 stato l'unico interprete maschile italiano a ricevere l'Oscar come miglior attore protagonista recitando nel ruolo principale in un film in lingua straniera, dopo quello vinto da Anna Magnani nel 1956 e da Sophia Loren nel 1962. Nel 2021 ha ricevuto alla Mostra del cinema di Venezia Il Leone d'oro alla carriera.\nBenigni si \u00e8 impegnato come lettore, interprete a memoria e commentatore della \"Divina Commedia\" di Dante Alighieri. Nelle vesti di divulgatore ha, inoltre, recitato il \"Canto degli Italiani\", i \"principi fondamentali\" della Costituzione della Repubblica Italiana e i \"dieci comandamenti\" biblici ricevendo consensi di pubblico e critica.\nBiografia.\nRoberto Benigni nasce a Manciano La Misericordia, frazione di Castiglion Fiorentino (in provincia di Arezzo), il 27 ottobre 1952 da Luigi Benigni (1919-2004) e Isolina Papini (1919-2004), entrambi contadini. Roberto \u00e8 il pi\u00f9 giovane dopo le sorelle Bruna (1945), Albertina (1947) e Anna (1948). Di carattere allegro ed espansivo sin da giovanissimo, si trasferisce nel 1958 con tutta la famiglia a Prato, prima nella frazione di Galciana e poi in seguito in quella di Vergaio, dove vive tuttora la sua famiglia di origine.\nIscritto dapprima in un seminario fiorentino, lo abbandona dopo l'alluvione del 4 novembre 1966, per compiere gli studi secondari nell'istituto tecnico commerciale Datini di Prato conseguendo il diploma di ragioniere. La sua vera grande passione \u00e8 per\u00f2 lo spettacolo. Nel 1983, durante le riprese di \"Tu mi turbi\", conosce l'attrice Nicoletta Braschi, che diventer\u00e0 sua moglie il 26 dicembre 1991 con una cerimonia privata nel convento di clausura delle suore cappuccine di via Pacchioni a Cesena, citt\u00e0 natale della donna. Da quel momento l'attrice sar\u00e0 presente in tutti i film diretti dal marito.\nCarriera.\nPrime esperienze.\nDopo avere cominciato come cantante e musicista debutta sul palcoscenico nel dicembre del 1971, non ancora ventenne, al Teatro Metastasio di Prato con lo spettacolo \"Il re nudo\" di Evgenij L'vovi\u010d \u0160varc, diretto da Paolo Magelli. A Firenze fa la conoscenza fondamentale di Luigi Delli, Carlo Monni e Donato Sannini e successivamente gli viene presentato dai suddetti Marco Messeri, col quale si avvia \u2013 i due, durante gli anni settanta, portano in scena in coppia vari spettacoli (\"Bertoldo Azzurro\", \"Mi Voglio Rovinare\", \"Pa ra pa p\u00e0\", \"Scherzo di Mano\" etc) scritti e diretti dallo stesso Messeri \u2013 verso forme di spettacolo comico d'avanguardia, di scherzo popolare da strada. Intanto, nell'autunno del 1972, i due si trasferiscono a Roma.\nQui collabora anche con Lucia Poli nella compagnia \"Beat '72\" nel \"Teatro dei Satiri\" e nel \"Teatro San Genesio\", partecipando a diversi spettacoli; di alcuni cura anche la regia. Nel 1975 fa un incontro fondamentale per la sua carriera, con Giuseppe Bertolucci, che scrive per lui il monologo \"Cioni Mario di Gaspare fu Giulia\", che ottiene grandissimo successo dapprima al Teatro Alberico di Roma e portato poi su tutti i palcoscenici italiani.\nIl personaggio di contadino toscano che egli delinea, in gran parte autobiografico, contiene gi\u00e0 l'ambivalenza che caratterizza anche in seguito le sue interpretazioni: da un lato, una smisurata esuberanza gestuale e soprattutto verbale, che ricorre volentieri all'eloquio plebeo e all'aperta irriverenza verso qualsiasi forma di autorit\u00e0; dall'altro lato un candore quasi infantile, che lascia spesso intravedere una vena di surreale e malinconica poesia. Nel 1976 viene invitato al Premio Tenco che contribuir\u00e0 in modo notevole alla sua affermazione e a cui parteciper\u00e0 anche nel 1977, 1979, 1981 e 1986.\nProvocazioni con Giuseppe Bertolucci.\nIl personaggio di Cioni suscita anche grande scandalo e molti interventi censori, nel programma satirico di Rai 2 \"Onda libera\" (il cui titolo originale avrebbe dovuto essere \"Televacca\"), e \"Vita da Cioni\", approdando infine al cinema nel 1977 nel film, diretto e sceneggiato dallo stesso Giuseppe Bertolucci, \"Berlinguer ti voglio bene\", che ne asseconda l'estrema mobilit\u00e0 e la loquacit\u00e0 incontenibile. La pellicola attraversa numerose traversie, prima di affermarsi presso una parte di pubblico e critica come un film \"cult\". I censori dell'epoca avversano la pellicola, impedendone la diffusione in molte sale. Benigni non trova un forte supporto, anche da parte della critica specializzata, che non si schiera con l'artista.\nL'immagine del primo Benigni si forma dunque come personaggio scomodo e ribelle, di nicchia, osteggiato da una parte e amato dall'altra, imprevedibile e sempre capace di provocare sorprese e, a volte, choc. Simpatizzante del Partito Comunista Italiano, il 16 giugno 1983 apparve a una manifestazione della FGCI a Roma, dove prese in braccio e dondol\u00f2 il leader Enrico Berlinguer, persona molto seria. Fu un fatto senza precedenti; fino ad allora, i politici italiani erano noti per la loro seriosit\u00e0 e formalit\u00e0, e Berlinguer era forse il pi\u00f9 serio di tutti. L'evento segn\u00f2 una svolta, dopo la quale i politici sperimentarono nuovi modi, frequentando anche manifestazioni meno formali e in generale modificando lo stile della loro vita pubblica verso un'apparenza pi\u00f9 familiare.\nDurante il Festival di Sanremo 1980, di cui \u00e8 presentatore, scandalizza il pubblico inscenando un bacio appassionato, in diretta televisiva, con la conduttrice Olimpia Carlisi, ma soprattutto fa storia il suo epiteto \"Wojtilaccio\" per apostrofare bonariamente il Papa venuto dall'Est, Giovanni Paolo II. In seguito compare ancora in televisione, come ospite d'onore in spettacoli condotti da Pippo Baudo (ancora al Festival di Sanremo 2002) e Raffaella Carr\u00e0, nonch\u00e9 nei talk show statunitensi, soprattutto quello, popolarissimo, di David Letterman.\nCon Bertolucci collaborer\u00e0 ancora nel 1983 con un'antologia di spettacoli tenuti dal comico nelle piazze e nei teatri di tutta Italia, \"Tuttobenigni\", replicata poi in videocassetta nel 1996 con \"Tuttobenigni 1995/96\". \u00c8 proprio tramite Bertolucci che Benigni entra in contatto con lo sceneggiatore Vincenzo Cerami col quale affronter\u00e0 la fase pi\u00f9 matura della carriera.\nI primi successi e la televisione.\nDopo una comparsata nello sceneggiato \"Sorelle Materassi\" nel 1972 (sua prima esperienza di attore in assoluto), dopo il successo di \"Onda Libera\", prende parte alla miniserie televisiva \"Ma che cos'\u00e8 questo amore?\" (1979) per la regia di Ugo Gregoretti.\nMa \u00e8 soprattutto a teatro che appassiona il pubblico, specie con il one-man show \"Tuttobenigni\" nel quale \u00e8 protagonista assoluto delle sue varie macchiette; il successo porta Benigni a riproporre lo spettacolo nel 1983 e poi nuovamente nel 1989. Nel 1977 \u00e8 di nuovo sul piccolo schermo col programma \"Del resto, fu un'estate meravigliosa\". Mentre prosegue l'attivit\u00e0 cinematografica in ruoli di secondo piano, tranne nel ruolo da protagonista di un bizzarro maestro elementare nel film \"Chiedo asilo\" di Marco Ferreri, nel 1978 partecipa al programma televisivo di Renzo Arbore \"L'altra domenica\", nelle vesti di uno stralunato e improbabile critico cinematografico. Questa nuova forma di comicit\u00e0 attir\u00f2 l'interesse della critica, che negli anni a venire verr\u00e0 spaccata in due tra cui la giudicher\u00e0 come una forma d'ironia rivoluzionaria e divertente e chi invece la considera scandalosa e inappropriata.\nLa collaborazione con Arbore continua con altri due film: \"Il pap'occhio\" del 1980 e \"\" del 1983. Nel primo si racconta l'inaugurazione di un fantomatico, e in grande anticipo sui tempi, \"Centro Televisivo Vaticano\"; il secondo \u00e8 un viaggio goliardico nei vizi dell'Italia degli anni 1980 compiuto da una donna delle pulizie, raccontato in una fantomatica sceneggiatura volata via dallo studio di Federico Fellini. Il primo diventa un cult del cinema italiano e sbaraglia tutti i record al botteghino, mentre il secondo non ottiene il successo sperato ed \u00e8 destinato a venire presto dimenticato.\nEntrambe le pellicole si attirano i fulmini censori e le ire del maestro riminese, che tenter\u00e0 un'azione legale contro il regista. Benigni soprattutto nella prima pellicola \u00e8 letteralmente scatenato: da antologia le scene sul balcone papale, dove il nostro si affaccia al posto del Pontefice, e soprattutto l'impagabile monologo con l'affresco del Giudizio Universale, dapprima tagliato dalla censura e poi riproposto integralmente nel 1998, alla pubblicazione in videocassetta. Nel febbraio 2005 Benigni torna ancora insieme ad Arbore in televisione come ospite a sorpresa in un suo programma di grande successo, \"Speciale per me - Meno siamo, meglio stiamo!\", dove recita un canto della \"Divina Commedia\" di Dante Alighieri.\nDietro la macchina da presa e l'incontro con Troisi.\nNel 1983 ha inizio la sua carriera di regista cinematografico con \"Tu mi turbi\", film in quattro episodi dove ha ancora modo di mostrare la sua incontenibile verve nella famosa scena della guardia al Milite Ignoto. Il film viene apprezzato da pubblico e critica, quest'ultima per\u00f2 accoglie tiepidamente la sua prova dietro la macchina da presa.\nGrandissimo successo al botteghino e di cassetta lo ottiene poi, nel 1984, \"Non ci resta che piangere\", scritto, diretto e interpretato con Massimo Troisi, pieno di gag e tormentoni entrati nel linguaggio comune e divenuti immortali. I due comici, grandi amici, simili per l'uso personale della parola e della mimica e per il ricorso al dialetto, ma anche profondamente diversi per l'appartenenza a due universi culturali tra loro assai distanti, appaiono come complementari in questo che rest\u00f2 il loro unico film recitato in coppia.\nL'idea iniziale era quella di due uomini che si innamorano della stessa donna, ma questa risult\u00f2 enormemente banale sia ai protagonisti sia a Giuseppe Bertolucci, anch'egli sceneggiatore della pellicola, e decisero quindi di cambiare rotta. Furono impiegate nove settimane di lavorazione, e alla sua uscita il film raccolse ben cinque miliardi di lire solo al primo weekend di programmazione, sorpassando di gran lunga i fenomeni del momento \"Indiana Jones e il tempio maledetto\" e \"Rombo di tuono\". I critici lodarono il lavoro svolto dai due protagonisti, definendoli i nuovi Tot\u00f2 e Peppino De Filippo. Complessivamente il film incass\u00f2 15 miliardi di lire, piazzandosi nella top ten dei migliori incassi della stagione, superando altre commedie di successo come \"I due carabinieri\" di Carlo Verdone e \"Lui \u00e8 peggio di me\". \"Non ci resta che piangere\" rimarr\u00e0 la loro unica collaborazione.\nSbarcato per la prima volta negli Stati Uniti d'America, recita in tre film diretti dall'amico Jim Jarmusch: \"Daunbail\u00f2\" (\"Down by law\") del 1986, nella serie di cortometraggi \"Coffee and Cigarettes\" del 1987, ampliata e riproposta nel 2004, dove l'attore toscano si cimenta col mondo cupo e soffocante dell'emarginazione nelle metropoli statunitensi e in \"Taxisti di notte\" del 1991, film a episodi nel quale recita, in una Roma spenta e desolata, la parte di un tassista toscano che uccide un prete con la sua scabrosa confessione su amori non proprio ortodossi. Pellicole diventate \"cult\" per molti cinefili, in tutte e 3 partecipa \u2013 ora come attore ora come autore della colonna sonora \u2013 Tom Waits, di cui Benigni diventer\u00e0 molto amico. Ruolo pi\u00f9 brillante, invece, quello che affronta con Blake Edwards nel 1993, nel nuovo film della serie della Pantera Rosa intitolato \"Il figlio della Pantera Rosa\", dove gli viene affidata la parte di Jacques Gambrelli, il figlio dell'ispettore Clouseau, l'indimenticabile Peter Sellers.\nLe commedie di successo e la prova con Fellini.\nNel 1988 incomincia una proficua collaborazione con lo scrittore e sceneggiatore Vincenzo Cerami in quattro pellicole da lui anche prodotte per la sua Melampo Cinematografica, fondata insieme a Nicoletta Braschi nel 1991, che ottengono uno straordinario successo di pubblico: nella prima, \"Il piccolo diavolo\", recita al fianco di Walter Matthau nei panni di un diavoletto inviato sulla terra per scoprire il mondo; nella seconda, \"Johnny Stecchino\", si sdoppia in due personaggi e nella terza, \"Il mostro\", allude certamente al famigerato mostro di Firenze per i delitti del quale in quegli anni si celebrava il processo a Firenze. In questi film mette a tacere la sua vena pi\u00f9 aggressiva e popolana per concentrarsi, sempre con lo strumento comico dell'equivoco, su tematiche scottanti e attuali come appunto il mostro di Firenze e il fenomeno del pentitismo mafioso.\nTutte queste pellicole ottengono un successo inaspettato al botteghino. In particolare \"Il piccolo diavolo\" incassa oltre 40 miliardi di lire all'epoca della sua uscita, record bissato poi dal successivo \"Johnny Stecchino\" che arriva invece a quota 42 miliardi; quest'ultimo rimarr\u00e0 peraltro uno dei suoi film pi\u00f9 ricordati, e celebre rimane la frase del pentito Johnny (interpretato appunto da Benigni) rivolta al suo sosia: \"Nun me somigghia pe' niente\". In questo film Benigni affronta il fenomeno del pentitismo mafioso, che per\u00f2 non viene visto totalmente di buon occhio dalla critica, specie per il periodo che l'Italia all'epoca stava affrontando, anche se verr\u00e0 poi rivalutato negli anni a venire. Nel 1994 con \"Il mostro\" Benigni batte s\u00e9 stesso: il film si piazza al 1\u00ba posto della stagione cinematografica, davanti a capolavori come \"Il re leone\" e \"Forrest Gump\", con circa 35 miliardi di lire, e a oggi si trova al 62\u00ba posto nella lista dei film di maggiore incasso in Italia.\nNel 1990 ha invece l'occasione di recitare in un film diretto da Federico Fellini, \"La voce della Luna\", tratto dal libro \"Il poema dei lunatici\" di Ermanno Cavazzoni, accanto a Paolo Villaggio, nel quale l'attore rinuncia per la prima volta al vernacolo per tratteggiare un personaggio lunare e inquieto, tutto teso ad ascoltare voci misteriose provenienti da un pozzo. La scelta di scritturare i due popolari comici viene cos\u00ec sintetizzata dal maestro riminese: \u00abBenigni e Villaggio sono due ricchezze ignorate e trascurate. Ignorarne il potenziale mi sembra una delle tante colpe che si possono imputare ai nostri produttori\u00bb. La pellicola \u00ab\u00e8 una sorta di invocazione al silenzio contro il frastuono della vita contemporanea\u00bb; ambientata in un contesto rurale e notturno, l'opera si pone \u00abcome un elogio della follia e una satira sulla volgarit\u00e0 dell'odierna civilt\u00e0 berlusconiana\u00bb. Presentato fuori concorso al Festival di Cannes vede il prodigarsi di registi come Woody Allen e Martin Scorsese nel far distribuire il film anche in terra americana.L'anno seguente recita nella fiaba musicale di Sergej Prokof'ev \"Pierino e il lupo\", sotto la direzione del prestigioso direttore d'orchestra Claudio Abbado.\nIn questo periodo, fino alla met\u00e0 degli anni 1990, rimangono celebri anche le sue numerose ospitate televisive, in programmi di variet\u00e0 come \"Fantastico\" dove inscena numerosi sketch totalmente improvvisati col conduttore Pippo Baudo, e anche di attualit\u00e0 come il celebre Il Fatto condotto da Enzo Biagi. Tale apparizioni creano per\u00f2 dei contrasti tra i mass media italiani, tra chi le giudica divertenti e chi invece le ritiene grottesche e pressoch\u00e9 esagerate.\n\"La vita \u00e8 bella\".\nNel 1997 raggiunge la notoriet\u00e0 internazionale con l'acclamato film \"La vita \u00e8 bella\", che racconta la tragedia dell'olocausto in una declinazione differente da quella sino ad allora comunemente utilizzata (per esempio nel lungometraggio di Spielberg \"Schindler's List - La lista di Schindler\"). La pellicola suscita critiche per i tratti a volte pi\u00f9 ironici, in contrasto con l'argomento trattato. Benigni, figlio di un ex-deportato (Luigi Benigni fu deportato durante la guerra in un campo di lavoro nazista, e il film si basa in parte sulle sue esperienze), ha difeso la scelta di trattare tale tema con approccio diverso, la sceneggiatura con tratti di dramma e di commedia, infatti, mira ad accentuare la drammaticit\u00e0 e la commozione di alcune scene, proprio grazie a questo contrasto. Il film esorcizza la tragedia ponendo l'accento sull'effetto che essa pu\u00f2 avere su un bambino. Nella pellicola \u00e8 proprio il padre, impersonato dall'attore toscano, a salvare il destino e l'animo del figlio.\nLe riprese cominciano nel novembre 1996 e si concludono nell'aprile dell'anno successivo, con un costo complessivo di circa 15 miliardi di lire. Il film \u00e8 girato principalmente ad Arezzo, citt\u00e0 natale dello stesso Benigni, che comunque ha rivelato di aver avuto pi\u00f9 di un'esitazione durante la lavorazione della pellicola, soprattutto per il fatto di affrontare un argomento cos\u00ec delicato in forma parzialmente ironica come era nel suo stile, ed \u00e8 proprio quest'ultima caratteristica a lasciare perplessa la critica prima dell'uscita del film. \nPer promuovere il film Benigni \u00e8 ospite anche in numerose trasmissioni televisive d'oltreoceano, di cui la pi\u00f9 celebre rimane quella al David Letterman Show, intervista in cui il comico inscen\u00f2 anche diversi sketch col conduttore David Letterman, riguardo alla sua parlata in uno stentato inglese. Al botteghino italiano la pellicola supera ogni aspettativa, ottenendo oltre 31 milioni di euro e risultando cos\u00ec il secondo film di maggior incasso in Italia, subito dietro a \"Titanic\" di James Cameron, uscito lo stesso anno. \nAlla prima TV del 22 ottobre 2001 su Rai Uno la pellicola ottiene oltre 16 milioni di spettatori con il 53% di share, risultando ancora oggi il film pi\u00f9 visto della televisione italiana al suo primo passaggio in TV.\nFino al 2011 \u00e8 stato il film italiano ad avere riscosso maggiori incassi al cinema in Italia.\nGli Oscar e la fama internazionale.\nIl film riceve sette candidature all'edizione degli Oscar del 1999, portandone a casa tre nella notte del 21 marzo 1999: quello per la miglior colonna sonora a Nicola Piovani, quello come miglior film straniero e quello per il miglior attore protagonista a Benigni, il quale fu il quinto a vincerlo per una commedia e, insieme a Laurence Olivier, l'unico ad aver vinto tale premio in un film diretto da s\u00e9 stesso. Fu anche il quarto artista nella storia a ricevere nello stesso anno le candidature come attore, regista e sceneggiatore, dopo Orson Welles, Woody Allen e Warren Beatty.\nAl momento della consegna del premio al miglior film straniero da parte di Sophia Loren, annunciato dall'attrice con la frase \"And the Oscar goes to... Roberto!\", l'attore toscano balz\u00f2 sui braccioli e gli schienali delle poltrone della sala e raggiunse il palco passando \"sopra le teste\" dei divi di Hollywood presenti, suscitando clamore e divertimento del pubblico americano, abituato alla formalit\u00e0 della notte degli Oscar. Proprio questa gag improvvisata e il discorso di ringraziamento in un inglese stentato lo resero particolarmente simpatico e apprezzato negli Stati Uniti. Benigni parla nel suo discorso dell'amore e dedica il premio a sua moglie, Nicoletta Braschi. Dopo aver ricevuto i premi, Benigni incontr\u00f2 l'allora presidente della Repubblica Italiana Oscar Luigi Scalfaro e, stringendogli la mano, esclam\u00f2: \"Ora ho l'Oscar nelle mie mani!\". Oltre a questo, il film fece incetta di premi: 5 Nastri d'argento, 9 David di Donatello e il prestigioso Grand Prix Speciale della Giuria al 51\u00ba Festival di Cannes, con uno scatenato Benigni che si distese ai piedi di un estasiato Martin Scorsese, presidente.\nSubito dopo quel successo internazionale, scelse di comparire in un film per famiglie di produzione francese, \"Asterix e Obelix contro Cesare\", diretto da Claude Zidi, accanto a G\u00e9rard Depardieu, a Christian Clavier e alla modella Laetitia Casta, interpretando Detritus, il perfido \"consigliere\" di Giulio Cesare.\nUn controverso \"Pinocchio\".\nNel 2001 cominci\u00f2 la lavorazione di \"Pinocchio\", annunciata nell'autunno 2000 e uscito nelle sale italiane l'11 ottobre 2002, di cui firm\u00f2 la regia, la sceneggiatura (con Vincenzo Cerami) e la produzione. Si tratt\u00f2 del film pi\u00f9 costoso della storia del cinema italiano (45 milioni di euro). Benigni scelse di essere quanto pi\u00f9 fedele al romanzo di Carlo Collodi, e infatti sono davvero poche le differenze riscontrabili tra il romanzo e il film.\nIn Italia il film vinse due David di Donatello e un Nastro d'argento per la migliore colonna sonora, ma la critica non fu totalmente concorde nel considerarlo un'opera riuscita, denunciandone in particolare la mancanza di sentimento nell'interpretazione dei personaggi. Al botteghino il film ottenne risultati ottimi in Italia (circa 26,2 milioni di euro), mentre nel resto del mondo (e in particolare negli USA) fu un flop, arrivando a malapena a coprire i costi di produzione.\nIn America il film fu duramente stroncato dalla critica: oltre a essere scartato per la candidatura all'Oscar come miglior film straniero, ricevette 6 candidature ai Razzie Awards vincendone uno per il peggior attore protagonista, Il sito Rotten Tomatoes lo inserir\u00e0 poi nella lista dei peggiori film degli anni 2000.\nBenigni venne preso di mira da parte della critica in particolar modo per la scelta di non aver incluso sui manifesti il nome del creatore di \"Pinocchio\" Carlo Collodi. La risposta del comico fu: \u00abCollodi \u00e8 un'assenza che pi\u00f9 presenza non si pu\u00f2, \u00e8 come dire che la \"Bibbia\" \u00e8 tratto dall'omonimo romanzo di Dio. Tutti al mondo sanno che Pinocchio \u00e8 di Collodi\u00bb.\n\"La tigre e la neve\".\nNel 2004 produce, scrive e dirige il suo ottavo film, sempre a fianco della moglie Nicoletta Braschi, intitolato \"La tigre e la neve\", uscito nelle sale il 14 ottobre 2005 distribuito da 01 Distribution. Si tratta della riproposizione di tematiche gi\u00e0 presenti nel film \"La vita \u00e8 bella\" (un uomo qualunque, ilare e giocoso innamorato di una donna), ambientate stavolta in un altro tragico contesto: la guerra in Iraq. Nel film, con Benigni e la Braschi, appaiono l'attore francese Jean Reno e l'amico di sempre Tom Waits.\nIl film si rivela un discreto successo di pubblico in patria, ma viene accolto freddamente dalla critica nazionale e internazionale, oltre a rivelarsi un quasi fallimento al botteghino internazionale (24 milioni di dollari incassati a dicembre 2006, a fronte di un budget di circa 35 milioni). Questo sar\u00e0 il suo ultimo film fino al 2012, con l'arrivo nelle sale di \"To Rome with Love\".\nIl 27 ottobre 2005, inoltre, \u00e8 ospite della trasmissione \"Rockpolitik\", accanto ad Adriano Celentano e Luisa Ranieri, dove si esibisce in un monologo di tre quarti d'ora sulla libert\u00e0 di espressione, riproponendo, in una versione tutta personale e aggiornata all'attualit\u00e0 politica del momento, una celebre scenetta del film \"Tot\u00f2, Peppino e la... malafemmina\" (in cui il Principe de Curtis dettava una strampalata lettera a Peppino). Per finire poi con citazioni su libert\u00e0 e democrazia tratte da Voltaire e Socrate. La sua apparizione fa registrare il picco d'ascolti della puntata, con oltre 15 milioni di spettatori sfiorando il 50% di share.\nRitorno a teatro con \"Tutto Dante\".\nUn rapporto particolare lega poi l'attore toscano con la \"Divina Commedia\" e Dante: tiene letture sull'argomento in diverse universit\u00e0 ed \u00e8 molto apprezzato per le sue recitazioni a memoria di interi canti del poema: rester\u00e0 memorabile quella dell'ultimo canto del Paradiso avvenuta il 23 dicembre 2002 nel teatro di posa degli Umbria Studios a Terni, alla presenza di un folto pubblico televisivo, ispirate dalla tecnica della poesia estemporanea, una forma d'arte popolare in Toscana.\nA partire dal 27 luglio 2006, in piazza Santa Croce a Firenze, Benigni ha tenuto un ciclo di letture dantesche. Tredici canti, uno per sera, letti e commentati, come in un unico grande racconto, dall'attore toscano pi\u00f9 noto nel mondo. I canti della Divina Commedia che sono stati scelti sono i primi dieci, il XXVI e il XXXIII dell'Inferno e il XXXIII del Paradiso. Dal successivo novembre Benigni ha poi portato in giro per l'Italia le sue letture dantesche, in un tour chiamato \"Tutto Dante\". Nel corso del 2007 lo spettacolo \u00e8 stato proposto in alcune carceri italiane.\nIspirato al tour \"Tutto Dante\", la RAI ha prodotto uno spettacolo, che vede protagonista lo stesso Benigni, diviso in una prima serata evento e altre dodici seconde serate. Il 29 novembre 2007 \u00e8 andata in onda su Rai Uno la prima puntata della serie in cui Benigni ha letto 14 canti della \"Divina Commedia\", preceduti da una sua personale spiegazione. La prima puntata \u00e8 stata seguita da telespettatori.\nIl programma \u00e8 proseguito per 13 puntate in seconda serata su Rai Uno a partire dal 6 dicembre; dal dicembre 2008, lo spettacolo \u00e8 stato proposto in diverse citt\u00e0 d'Europa, negli Stati Uniti, in Canada e in America del Sud, per poi concludersi definitivamente il 6 settembre 2009 all'Arena di Verona.\nI vari Sanremo e il tour mondiale di \"Tutto Dante\".\nDopo sette anni, Roberto Benigni torna al Festival di Sanremo alla prima serata nell'edizione 2009, anche se questo aveva acceso varie polemiche riguardo agli esorbitanti compensi elargiti all'attore toscano. Tuttavia la partecipazione di Benigni al festival sorprende tutti, per l'ennesima volta: durante il suo monologo il comico d\u00e0 sfogo a tutta la sua satira, prendendo di mira, tra gli altri, ancora una volta Silvio Berlusconi e la cantante in gara Iva Zanicchi, la quale si risentir\u00e0 molto dell'intervento di Benigni, reputandolo la causa della sua eliminazione dal concorso canoro. Alla fine della sua esibizione Benigni in merito alle polemiche sulla canzone di Povia in gara nello stesso Festival, inerente allo scottante tema dell'omosessualit\u00e0, il comico toscano recita a memoria una lettera scritta da Oscar Wilde al suo giovane compagno, durante la prigionia in Inghilterra per i suoi sentimenti omosessuali.\nIl 7 marzo 2009, Benigni ha inaugurato a Parigi il tour che ha portato la \"Divina Commedia\" in giro per il mondo. Lo spettacolo \u00e8 stato un grande debutto: Benigni esordisce annunciando che \u00ab\u00e8 la prima volta che sono in scena all'estero, cos\u00ec dal vivo\u00bb. Il Grand Rex rende omaggio all'attore toscano con una prolungata ovazione alla fine dello spettacolo che ha entusiasmato i circa 3000 presenti.\nIn seguito lo spettacolo \u00e8 stato rappresentato a Bruxelles, Londra, molte citt\u00e0 della Germania e della Svizzera, per concludersi nel mese di giugno con varie date negli Stati Uniti, Canada, Buenos Aires e Madrid.\nA due anni di distanza dall'ultima apparizione al Festival, il 17 febbraio 2011, in occasione della terza puntata di Sanremo dedicata ai 150 anni dall'Unit\u00e0 d'Italia, Roberto Benigni si presenta all'Ariston cavalcando un cavallo bianco e viene accolto dal pubblico che si alza in piedi per celebrarlo, intrattenendolo per pi\u00f9 di 50 minuti (che gli hanno fatto raggiungere picchi di ascolti vertiginosi, con uno share del 60%), narrando la storia dell'Unit\u00e0 d'Italia, del Canto degli Italiani e della bandiera italiana (durante l'esegesi dell'Inno degli italiani, Benigni afferma che la bandiera italiana nacque da un'ispirazione di Giuseppe Mazzini da alcuni versi della \"Divina Commedia\", precisamente i vv. 31-33 del XXX canto del Purgatorio). Chiude cantando da solo, senza accompagnamento, l'Inno nazionale italiano, a cui segue una lunga ovazione del pubblico dell'Ariston.\nDopo aver assistito al discorso ed essersi emozionato, il presidente della Repubblica Italiana Giorgio Napolitano propone di proiettare il video nelle scuole e, commentando il discorso dell'attore toscano, gli scrive una lettera di apprezzamento: \u00abHa saputo esprimere agli italiani il sentimento dell'identit\u00e0 nazionale usando i simboli della nazione, la bandiera, l'inno e la storia\u00bb.\nDopo alcuni mesi torna per parlare dei referendum sempre con la sua immancabile ironia e fa da testimone riguardo alla cittadinanza onoraria conferita allo scrittore Umberto Eco.\nRitorno al cinema con \"To Rome with Love\".\nTorna al cinema con il celebre regista Woody Allen nel suo nuovo film \"To Rome with Love\", insieme all'attrice Pen\u00e9lope Cruz, girato nei mesi di luglio e agosto 2011 a Roma.\nNel dicembre 2011, a seguito della performance di Roberto Benigni durante lo show televisivo \"Il pi\u00f9 grande spettacolo dopo il weekend\" condotto da Rosario Fiorello, l'assessore comunale di Reggio Calabria, Luigi Tuccio (PdL), ha definito su Facebook l'artista toscano con i termini: \"ebreo, comunista, miliardario\". Vi sono state molte proteste e sono state richieste le dimissioni di Tuccio. Benigni, incontrando Ivan Tripodi (PdCI), il politico di Reggio Calabria che ha fatto esplodere il caso di antisemitismo di Tuccio, ha affermato che, pur non appartenendo alla comunit\u00e0 ebraica, la definizione di \u201cebreo\u201d lo \u201cinorgoglisce profondamente\u201d. Tuccio ha immediatamente chiesto scusa allo stesso Benigni e alle comunit\u00e0 ebraiche, riferendo di non aver alcun proposito offensivo n\u00e9 antisemita bens\u00ec di avere usato un troppo pericolosamente diffuso luogo comune, che ha avuto l'opportunit\u00e0 di condannare. \"\u00c8 stata una vicenda che mi ha fatto a lungo riflettere ed un'opportunit\u00e0 di crescita\", ha riferito Tuccio.\n\"Tutto Dante\" 2012 e \"La pi\u00f9 bella del mondo\".\nIl 15 giugno 2012 ha ricevuto la cittadinanza onoraria dal sindaco di Firenze Matteo Renzi ed \u00e8 stato presente alla camera ardente del regista Giuseppe Bertolucci, suo grande amico e collega. \u00c8 tornato dopo 6 anni in piazza Santa Croce con \"Tutto Dante\" riportando la lettura della \"Divina Commedia\".\nNel luglio 2012 viene divulgata la notizia che i nuovi dirigenti Rai fossero interessati a trasmettere una serata-evento su Rai 1 con protagonista il comico toscano. L'ipotesi sembra farsi sempre pi\u00f9 concreta nel mese di ottobre, fino a quando il 22 ottobre 2012 \u00e8 lo stesso Benigni, in un'intervista concessa al TG1, a rivelare che lo show si intitoler\u00e0 \"La pi\u00f9 bella del mondo\" e sar\u00e0 dedicato interamente alla Costituzione italiana, mentre qualche giorno dopo la RAI comunica che il costo della serata e il cachet dell'attore non saranno rivelati. La serata va in onda il 17 dicembre 2012, e rappresenta il ritorno su Rai 1 di Benigni dopo 10 anni da \"L'ultimo del Paradiso\".\nAll'inizio dello spettacolo Benigni, come d'abitudine, fa alcune battute su Silvio Berlusconi, in merito alla sua sesta candidatura alle elezioni politiche dal 1994 dal comico definita \"assurda\", e sull'allora presidente del consiglio Mario Monti prendendone di mira la seriet\u00e0 in politica riguardo ai numerosi tagli che ha fatto all'Italia e riguardo all'IMU. Dopo aver brevemente narrato la storia d'Italia, l'attore introduce gli articoli della Costituzione Italiana, menzionando anche alcuni politici del passato che hanno contribuito alla realizzazione di tali principi. Servendosi di un leggio sul quale \u00e8 posta la Costituzione, Benigni legge a uno a uno tutti i primi 12 articoli, esaltandone di ciascuna la bellezza e lodandola; il comico toscano mette quasi completamente da parte la sua satira per cercare di dare quanta pi\u00f9 enfasi possibile alla descrizione degli articoli, cercando di attrarre emotivamente il pubblico.\nInoltre non tralascia di fare paragoni con la situazione attuale dell'Italia; Benigni attacca pesantemente il governo corrente che con le sue riforme impedisce alla stragrande maggioranza dei lavoratori di svolgere il proprio lavoro, e che sono perennemente in contrasto con i principi elencati nella costituzione dichiarando: \u00abSe non c'\u00e8 il lavoro, crolla tutto: la repubblica e la democrazia, che sono il corpo e l'anima delle nostre istituzioni\u00bb. In seguito il discorso di Benigni si sposta sull'uguaglianza tra gli uomini, e specie su quella di razza, ma anche di genere e religione, e fa un altro paragone con il governo corrente dicendo: \u00abMentre la legge vieta, ti trattiene, fa paura, la Costituzione spinge, ti protegge, ti vuole bene, \u00e8 la nostra mamma, \u00e8 tutto a favore. I dieci comandamenti sono tutti un no, la Costituzione \u00e8 tutto un s\u00ec, \u00e8 la legge del desiderio\u00bb. Successivamente si spinge ancora di pi\u00f9 nello specifico, parlando della condizione della donna nel mondo moderno, in riferimento ai numerosi femminicidi verificatisi in quella stagione in Italia.\nIl messaggio che il comico cerca di far penetrare nella mente dei telespettatori \u00e8 quello che i padri costituenti hanno scritto quest'opera guardando gi\u00e0 verso il futuro, in parte destinata anche alle future generazioni affinch\u00e9 queste avessero i mezzi necessari per risorgere dalle ceneri e resistere qualora si fosse ripresentata una situazione come quella del dopoguerra. Benigni cerca di ricordare quella situazione successiva alla Seconda guerra mondiale, ritrasportando lo spettatore nel clima freddo ma pieno di speranza della situazione europea in quegli anni. Alla fine, Benigni chiude lo spettacolo intonando la canzone principale della colonna sonora del suo film \"La vita \u00e8 bella\", composta e suonata da Nicola Piovani. Nei minuti finali segue un lungo applauso al comico che, girando pi\u00f9 volte sul palco rotondo dove si \u00e8 tenuta la serata, rispolvera la sua verve comica ed esce tra un'enorme standing ovation del pubblico.\nLo spettacolo ottiene un boom d'ascolti record, oltre ogni rosea aspettativa: bench\u00e9 le previsioni della RAI fossero del 40% di share, il programma ha raccolto in media il 43,94 % di share e telespettatori, oltre a molte critiche favorevoli dai principali quotidiani italiani e anche da alcuni pi\u00f9 importanti intellettuali del Paese. Il programma verr\u00e0 inoltre replicato da Rai 5 qualche giorno dopo. Il 27 marzo 2013 lo spettacolo ha inoltre vinto il Premio Regia Televisiva come \"Evento straordinario tv dell'anno\", consegnato a Benigni dal giornalista Vincenzo Mollica.\n\"Tutto Dante\" 2013 e \"I dieci comandamenti\".\nRitorn\u00f2 in piazza Santa Croce di nuovo con \"Tutto Dante\" per 12 serate riportando la lettura della \"Divina Commedia\" dove ha terminato gli ultimi 12 canti dell'Inferno.\nIl 13 ottobre 2014 in una conferenza stampa \u00e8 stato annunciato il ritorno di Benigni su Rai 1 con uno spettacolo incentrato sui dieci comandamenti. In realt\u00e0 voci di un ritorno di Benigni in RAI si avevano gi\u00e0 dall'autunno 2013, ma si vanificarono a causa di altri impegni del comico toscano. Il direttore di rete Giancarlo Leone ha confermato che lo spettacolo si terr\u00e0 entro dicembre.\nIl 15 e 16 dicembre 2014 \u00e8 cos\u00ec di nuovo in diretta sulla prima rete con un'esegesi dei dieci comandamenti biblici contenuti nel libro dell'Esodo. Nella prima serata vengono analizzati i primi tre comandamenti, dedicati al rapporto tra uomo e Dio, nella seconda i restanti sette, che regolano il rapporto dell'uomo con il suo prossimo. Lo spettacolo ottiene un successo oltre ogni aspettativa: la prima puntata ha ottenuto spettatori con il 33% di share, mentre la seconda \u00e8 arrivata sino a spettatori con il 38,32% di share. Tale spettacolo \u00e8 stato citato anche da papa Francesco durante l'omelia in occasione del \"Te Deum\" del 2014.\nSuccessivamente allo spettacolo, incomincia la scrittura del soggetto per il suo nuovo film, del quale rivela solo che non tratter\u00e0 temi religiosi.\nDal 13 maggio al 29 luglio 2015 va in onda in seconda serata su Rai 1 di nuovo \"Tutto Dante\" dove Benigni recita i canti conclusivi dell'inferno. Il 25 maggio 2015 gli viene consegnato da Daniele Piombi nuovamente il Premio Regia televisiva per l'evento straordinario tv dell'anno con \"I dieci comandamenti\". Lo spettacolo viene poi replicato in un'unica serata, sempre su Rai 1, il 25 dicembre 2015.\nRaggiunto a Camogli e incontrato da Dino Giarrusso per \"Le Iene\" in un'intervista trasmessa nella puntata del 4 ottobre 2016, Benigni si \u00e8 pubblicamente pronunciato in favore del \"S\u00ec\" al referendum costituzionale del 4 dicembre sulla riforma Renzi-Boschi, giudicandolo \"indispensabile\" per il bene degli italiani ma al contempo ammettendo la presenza di punti da rivedere all'interno della riforma, e paragonando sfavorevolmente un'eventuale vittoria del \"No\" (poi effettivamente verificatasi) all'esito della \"Brexit\", l'uscita del Regno Unito dall'Unione europea (sancita da referendum del 23 giugno). Nel 2016 prende parte al docufilm \"La voce di Fantozzi\", diretto da Mario Sesti e presentato al Festival di Venezia nel settembre del 2017. Nell'occasione espone un appassionato monologo in omaggio all'attore e collega Paolo Villaggio con cui, anni prima, aveva lavorato nell'ultimo film di Fellini.\nIl ritorno al cinema.\nIl 13 maggio 2018 Benigni \u00e8 tornato al Festival di Cannes dopo vent'anni dall'ultima partecipazione: il comico nell'occasione ha aperto il \"red carpet\" di \"Lazzaro felice\" diretto da Alba Rohrwacher, per poi consegnare il Prix d'interpr\u00e9tation masculine a Marcello Fonte per il film \"Dogman\".\nIl 26 ottobre 2018, dopo sei anni di assenza, viene annunciato il ritorno di Roberto Benigni sul grande schermo: ricoprir\u00e0 il ruolo di Geppetto nel nuovo adattamento di \"Pinocchio\" diretto da Matteo Garrone. Le riprese del film hanno avuto luogo nel 2019 tra Lazio, Toscana e Puglia; il film \u00e8 un co-produzione italo\u2013francese tra Archimede con Rai Cinema e Le Pacte. Dell'assunzione di Benigni, ha parlato l'amministratore delegato di Rai Cinema Paolo Del Brocco che ha detto: \u00abLa scelta di Roberto Benigni ci sembra uno dei colpi di genio di Garrone, e il fatto che Benigni abbia accettato di interpretare Geppetto \u00e8 un regalo che ci riserver\u00e0 delle meravigliose sorprese. La Rai contribuisce a portare nuovamente al cinema un artista tra i pi\u00f9 amati in Italia e all'estero come Roberto Benigni, e questo ci riempie di gioia.\u00bb Dal canto suo Benigni ha detto: \u00abUn grande personaggio, una grande favola, un grande regista: fare Geppetto diretto da Matteo Garrone \u00e8 una delle forme della felicit\u00e0\u00bb. A proposito dell'ingresso nel cast di Benigni, Matteo Garrone ha rivelato:\nProgetti.\nNel giugno 2013 Benigni ha annunciato di voler realizzare un film su \"La Divina Commedia\", da lui pi\u00f9 volte portata sul piccolo schermo e in teatro in numerosi spettacoli. Dan Brown ha rivelato nell'estate 2013 di voler Benigni nel cast dell'adattamento del suo libro \"Inferno\". Il comico ha risposto dicendo di voler incontrare Brown e di essere interessato al libro: in seguito tuttavia non si \u00e8 avuta nessuna notizia del suo coinvolgimento nel progetto.\nDurante la presentazione de \"I dieci comandamenti\" nell'ottobre 2014, Benigni ha rivelato di stare scrivendo il soggetto di un nuovo film, del quale ha rivelato solo che non avrebbe trattato temi religiosi. Nel 2016 alla Festa del Cinema di Roma Benigni, ospite della manifestazione, ha rivelato di voler fare un film \u00abdi un'allegria sfrenata\u00bb, e di volere con s\u00e9 Tom Hanks nel cast, il quale aveva espresso interesse a recitare in un film con lui. Sempre nello stesso periodo Terrence Malick ha rivelato di volere Benigni in un suo biopic su San Pietro nella parte del diavolo, dopo essersi conosciuti ai Premi Oscar nel 1999. Nel 2018 Matteo Garrone ha rivelato di aver proposto a Benigni il ruolo di protagonista nel film \"Dogman\", ruolo andato a Marcello Fonte dopo il rifiuto del comico.\nBenigni imprenditore.\nCon la moglie possiede la Melampo Cinematografica, casa di produzione cinematografica fondata nel 1991 attraverso la quale passano anche i vari contratti con la RAI e che ha chiuso l'esercizio 2013 con un utile di euro (pi\u00f9 del doppio dell'esercizio precedente). Alla voce Ricavi troviamo anche i 6 milioni di euro riconducibili al \"cachet\" pagato dalla Rai a Benigni. La Tentacoli Edizioni Musicali detiene i diritti delle colonne sonore dei suoi film. Benigni possiede inoltre una societ\u00e0 immobiliare, 21 case, 20 terreni, una villa a La Maddalena e la Sicura srl di Cesena che vende latte in polvere per neonati e che ha fatturato euro.\nL'attivit\u00e0 imprenditoriale della coppia \u00e8 legata anche agli studi cinematografici Umbria Studios (gi\u00e0 \"Spitfire\"), un complesso di fabbriche dismesse situato presso Papigno (frazione di Terni), dove nel 1997 fu ricreato il \"lager\" de \"La vita \u00e8 bella\"; negli \"studios\" sono stati girati altri due film di Benigni, \"Pinocchio\" e \"La tigre e la neve\". Nel 2005 Cinecitt\u00e0 Studios, allora gestita dalla IGE di Luigi Abete, Aurelio De Laurentiis e Andrea Della Valle, rilev\u00f2 gli studi di Papigno, facendosi carico dei debiti accumulati dalla precedente gestione della Melampo (circa di euro)."}
{"id": "15472", "revid": "400518", "url": "https://it.wikipedia.org/wiki?curid=15472", "title": "Stelle pi\u00f9 vicine alla Terra", "text": "Questa \u00e8 una lista delle stelle pi\u00f9 vicine alla Terra, ordinata per distanza crescente delle stelle.\nNella lista non \u00e8 considerato il Sole, posto a 8 minuti luce dalla Terra. La lista comprende 51 sistemi stellari posti a distanza inferiore ai 17 anni luce, ma essendovi molti sistemi multipli, il totale delle singole stelle \u00e8 di 70. Sono state individuate finora 131 stelle entro una distanza di 20 anni luce dalla Terra.\nSolo 10 delle stelle sotto elencate sono visibili ad occhio nudo: , Sirio, , Procione, 61 Cygni, , , 40 Eridani, 70 Ophiuchi e Altair (il cui nome \u00e8 su sfondo grigio). Tutte le altre sono cos\u00ec deboli da essere invisibili senza un telescopio, nonostante siano molto vicine a noi. La colorazione della casella della classe spettrale \u00e8 un'indicazione del colore convenzionalmente attribuito.\nSolo 5 stelle delle 70 dell'elenco hanno una massa superiore al Sole: , Sirio A, Sirio B, Procione A e Altair. La gran maggioranza sono molto pi\u00f9 piccole del Sole (tra cui 50 nane rosse, tutte invisibili ad occhio nudo). \nSegue una seconda tabella che include alcune stelle recentemente individuate che sembrerebbero avere una distanza inferiore ai 17 anni luce; tuttavia le loro caratteristiche non sono ancora state sufficientemente accertate e non hanno ricevuto una denominazione definitiva. Si tratta di oggetti dalla luminosit\u00e0 debolissima che rende particolarmente difficoltoso il loro studio.\nTrattandosi di stelle vicine, le distanze sono state ricavate col metodo della parallasse. I cataloghi usati sono:\nMappa delle stelle pi\u00f9 vicine.\nLa seguente mappa mostra tutti i 31 sistemi stellari posti entro un raggio di 15 anni luce dal Sole. Le stelle doppie e triple sono suddivise nei loro componenti, che appaiono colorati a seconda del loro tipo spettrale."}
{"id": "15473", "revid": "1534511", "url": "https://it.wikipedia.org/wiki?curid=15473", "title": "Minuto luce", "text": ""}
{"id": "15474", "revid": "1534511", "url": "https://it.wikipedia.org/wiki?curid=15474", "title": "Secondo luce", "text": ""}
{"id": "15475", "revid": "2", "url": "https://it.wikipedia.org/wiki?curid=15475", "title": "D&amp;D", "text": ""}
{"id": "15476", "revid": "633110", "url": "https://it.wikipedia.org/wiki?curid=15476", "title": "Sbarco in Normandia", "text": "Lo sbarco in Normandia (nome in codice operazione Neptune, parte marittima della pi\u00f9 ampia operazione Overlord) fu una delle pi\u00f9 grandi invasioni anfibie della storia, messa in atto dalle forze alleate durante la seconda guerra mondiale per aprire un secondo fronte in Europa, dirigersi verso la Germania nazista e allo stesso tempo alleggerire il fronte orientale, sul quale da tre anni l'Armata Rossa stava sostenendo un aspro conflitto contro i tedeschi. L'invasione inizi\u00f2 nelle prime ore di marted\u00ec 6 giugno 1944 (data conosciuta come D-Day in inglese e Jour-J in francese), quando toccarono terra nella penisola del Cotentin e nella zona di Caen le truppe alleate aviotrasportate, che aprirono la strada alle forze terrestri. All'alba del 6 giugno, precedute da un imponente bombardamento aeronavale, le fanterie sbarcarono su cinque spiagge.\nEsse si trovavano all'interno di una fascia lunga circa ottanta chilometri sulle coste della Normandia: nel settore statunitense dell'invasione, tre divisioni di fanteria presero terra alle ore 06:30 sulle spiagge denominate Utah e Omaha, mentre nel settore anglo-canadese, un'ora pi\u00f9 tardi, altre tre divisioni sbarcarono in altrettante spiagge denominate Sword, Juno e Gold. Le truppe che toccarono queste spiagge subirono la reazione nemica, che in diversi settori (soprattutto a Omaha e Juno) fu molto pesante e caus\u00f2 gravi perdite. Dopo essersi attestati sulle spiagge e aver violato le difese del cosiddetto Vallo Atlantico durante lo stesso D-Day, gli uomini sarebbero dovuti avanzare per dirigersi il pi\u00f9 velocemente possibile verso obiettivi situati pi\u00f9 in profondit\u00e0 (le cittadine di Carentan, Saint-L\u00f4 e Bayeux) per rafforzare la testa di ponte e minacciare le vie di rinforzo nemiche.\nSuccessivamente avrebbe preso il via la campagna terrestre di Overlord, conosciuta come battaglia di Normandia, in cui le armate alleate avrebbero avuto lo scopo di rafforzare ed espandere la testa di ponte nella Francia occupata, conquistare i principali porti nord-occidentali della Francia e spingersi verso l'interno fino a liberare Parigi. Da qui le forze alleate avrebbero quindi continuato la loro avanzata per spingere i tedeschi oltre la Senna, minacciando direttamente il territorio tedesco in concomitanza con l'avanzata sovietica a est, e concorrere all'invasione e sconfitta della Germania nazista.\nPremesse.\nNegli ultimi giorni del 1941 si verific\u00f2 una svolta significativa nello svolgimento del conflitto mondiale, l'attacco giapponese a Pearl Harbor, al quale segu\u00ec la dichiarazione di guerra della Germania nazista e dell'Italia fascista agli Stati Uniti. Con grande sollievo dei britannici, il presidente Franklin Delano Roosevelt e i suoi capi di stato maggiore aderirono subito al principio del \"Germany first\" (\"la Germania per prima\"), riconoscendo che la potenza bellica tedesca rappresentava il pericolo maggiore e che, dopo la sua sconfitta, l'Impero giapponese sarebbe presto capitolato. La guerra nel Pacifico divenne quindi un impegno prioritario per la marina statunitense, mentre lo sforzo massimo delle forze di terra si sarebbe concentrato contro la Germania e l'Italia. Tale decisione fu ribadita durante la prima grande conferenza angloamericana di guerra, apertasi a Washington il 31 dicembre 1941 e denominata \"Arcadia\", nella quale gli Stati Uniti si impegnarono nell'attuazione del piano \"Bolero\", ossia il progressivo concentramento di forze statunitensi in Gran Bretagna in vista di un'invasione dell'Europa.\nNei mesi che seguirono \"Arcadia\", gli statunitensi cominciarono a orientarsi verso un'invasione oltre la Manica in tempi brevi: su questo punto incominci\u00f2 il dibattito e una considerevole quantit\u00e0 di discussioni politiche e militari tra gli Alleati. L'impazienza dei comandanti statunitensi si contrapponeva alla cautela da parte britannica, e questo scontro di vedute caratterizz\u00f2 il crescente dissenso tra i capi dello stato maggiore combinato per tutto il 1942 e per gran parte del 1943. In un primo momento l'atteggiamento statunitense fu determinato dal timore del rapido crollo dell'alleato sovietico, se gli alleati non avessero creato al pi\u00f9 presto una imponente azione diversiva a occidente, cui si sommava la pressione di Iosif Stalin che accusava gli Alleati occidentali di lasciare isolate le forze armate sovietiche dinanzi alla macchina da guerra tedesca. Fu perci\u00f2 avviato lo studio del piano \"Round-up\", che incontr\u00f2 la disapprovazione dei britannici, maggiormente propensi a spostare le risorse militari verso obiettivi pi\u00f9 modesti ma pi\u00f9 realistici: con riluttanza, nel 1942 Washington acconsent\u00ec all'invasione dell'Africa settentrionale francese. Dal momento, per\u00f2, che il concentramento di truppe in Gran Bretagna non si stava svolgendo nei tempi stabiliti, la campagna del Nordafrica iniziava a trascinarsi senza risultati e la disfatta del raid su Dieppe (19 agosto) aveva dimostrato i rischi di uno sbarco anfibio su coste fortificate. Divenne evidente per i comandi anglo-americani che, nel 1943, non ci sarebbe potuta essere una campagna di Francia e l'apertura del secondo fronte.\nPianificazione.\nIl vero processo di pianificazione dell'invasione dell'Europa continentale cominci\u00f2 a partire dal gennaio 1943, quando durante la conferenza di Casablanca i capi militari anglo-americani si incontrarono per la seconda volta per fare il punto della situazione. Anche allora i britannici riuscirono a far prevalere i loro punti di vista sulla conduzione della guerra e gli statunitensi aderirono ai piani dell'operazione Husky, ossia lo sbarco in Sicilia, con la prospettiva di ulteriori operazioni militari in Italia. Alla conferenza svoltasi nel maggio 1943 a Washington, denominata in codice \"Trident\", fu stabilito che nella primavera del 1944 sarebbe stata lanciata l'invasione dell'Europa nordoccidentale (nome in codice: operazione Overlord) e fu decisa, nonostante i dubbi britannici, l'attuazione dell'operazione Anvil, ovvero un secondo sbarco in Francia meridionale da svolgere in concomitanza con Overlord e a prescindere dai costi della campagna d'Italia.\nNell'aprile 1943 il generale di corpo d'armata britannico sir Frederick Morgan fu nominato capo di stato maggiore del Comando supremo alleato (COSSAC - \"Chief of Staff to the Supreme Allied Commander\"), con la responsabilit\u00e0 di elaborare in via preliminare i particolari tecnici di Overlord. Il COSSAC fu per\u00f2 strettamente vincolato, su decisione dei capi di stato maggiore del comando combinato con sede a Washington, a elaborare un piano operativo con un inadeguato apparato di forze: si prevedeva infatti lo sbarco in Francia di tre divisioni. Tra i primi problemi affrontati vi furono la limitatezza del raggio d'azione della copertura aerea, la presenza di almeno un porto importante nelle vicinanze, i limiti di capacit\u00e0 delle spiagge, la lunghezza del tratto di mare da superare e, infine, l'efficacia delle difese costiere tedesche. La regione del Pas de Calais fu scartata perch\u00e9, nonostante offrisse le spiagge pi\u00f9 adatte, fosse molto vicina alle coste inglesi e rappresentasse un pi\u00f9 diretto accesso alla Germania, era per questi motivi il punto pi\u00f9 probabile dove ci si sarebbe aspettata un'invasione e quindi il meglio difeso. Si port\u00f2 allora l'attenzione a ovest, verso le ampie spiagge della Bretagna, del Cotentin e della Normandia. La scelta ricadde sulla costa del Calvados in Normandia, che poteva contare su difese tedesche pi\u00f9 deboli dato che la foce del fiume Orne segnava il confine operativo tra la 15\u00aa Armata della Wehrmacht a nord-est e la 7\u00aa Armata a sud-ovest. Inoltre il Calvados, rispetto al Pas de Calais, possedeva ampie spiagge riparate dai venti occidentali e nei pressi di Caen si trovava il campo d'aviazione di Carpiquet.\nIl 7 dicembre 1943 il generale Dwight Eisenhower fu nominato comandante del \"Supreme Headquarters Allied Expeditionary Force\" (SHAEF), ossia il comando supremo della forza di spedizione alleata, prendendo cos\u00ec il controllo globale delle truppe alleate in Europa. I tre posti di comando a lui subordinati furono occupati da tre ufficiali britannici: il generale Bernard Law Montgomery, l'ammiraglio Bertram Ramsay e il maresciallo capo dell'aria Trafford Leigh-Mallory, rispettivamente per le forze terrestri, navali e aeree; un altro alto ufficiale britannico, il maresciallo capo dell'aria sir Arthur Tedder, fu nominato vicecomandante supremo, in riconoscimento del ruolo centrale che l'aviazione avrebbe dovuto svolgere nell'invasione. Appena assunto il comando del 21\u00ba Gruppo d'armate, il generale Montgomery sostitu\u00ec tutto lo stato maggiore con i suoi fidati ed esperti ufficiali dell'8\u00aa Armata britannica e, subito dopo, increment\u00f2 le ricognizioni aeree dalla Normandia fino a Pas de Calais. La nomina di Montgomery fu messa in discussione dagli esponenti militari statunitensi, che avrebbero preferito il pi\u00f9 mite e accomodante generale Harold Alexander come comandante delle forze di terra; lo stesso Montgomery aveva dubbi sulla nomina di Eisenhower, perch\u00e9 questi aveva poca esperienza sul campo.\nQuando Eisenhower e il suo stato maggiore giunsero a Londra il 15 gennaio 1944 per subentrare al COSSAC, studiarono il piano del generale Morgan e ne accettarono la logica, eccettuata la consistenza degli effettivi coinvolti: gli alti comandi responsabili, sia britannici sia statunitensi, si trovarono d'accordo nell'affermare che era imperativo ampliare il fronte dell'invasione con un attacco portato da cinque divisioni, perci\u00f2 chiesero e ottennero l'assegnazione di numerosi altri mezzi da sbarco. Al contrario di Morgan, che per mancanza di risorse aveva bocciato una possibile estensione del fronte verso ovest, scartando la penisola del Cotentin a causa dei vasti territori allagati nell'entroterra, Eisenhower opt\u00f2 per impiegare in quest'area truppe aviotrasportate statunitensi, incaricate di occupare gli argini delle zone allagate e facilitare l'avanzata delle truppe dalla spiaggia verso l'interno.\nIl 21 gennaio, il generale Montgomery perfezion\u00f2 il piano di attacco precedentemente abbozzato dal COSSAC e deline\u00f2 la nuova impostazione del piano che, nelle settimane successive, sarebbe stato trasformato in ordini operativi per le armate alleate. Gli statunitensi, sulla destra, dovevano puntare su Cherbourg, Brest e i porti della Loira: era logico farli sbarcare sul lato occidentale perch\u00e9 in tal modo si sarebbero trovati in posizione favorevole a ricevere ordini, uomini e rifornimenti direttamente per mare dagli Stati Uniti. I britannici e i canadesi sulla sinistra \u00abavrebbero impegnato il grosso del nemico sopravveniente da est e da sud-est\u00bb; Montgomery aggiungeva poi: \u00abNelle fasi iniziali dovremmo impegnarci ad assicurare rapidamente il controllo dei principali nodi di comunicazione stradali. Faremo quindi avanzare le nostre truppe corazzate tra quei centri e oltre spiegandole in terreno favorevole. Risulter\u00e0 cos\u00ec difficile al nemico far affluire le sue riserve facendole filtrare attraverso le formazioni corazzate\u00bb.\nIl quartier generale del 21\u00ba Gruppo d'armate si impegn\u00f2 a studiare i piani operativi, ma il potenziale tedesco sarebbe comunque dipeso dal comportamento del F\u00fchrer, il quale rappresentava l'apice decisionale nemico, e dalla riuscita di \"Fortitude\", una vasta operazione di depistaggio imperniata su un fantomatico \"Primo gruppo d'armate statunitense\", al comando dell'impetuoso tenente generale George Smith Patton, che minacciava uno sbarco a Calais. La paura principale era dunque il rischio non tanto di essere ricacciati in mare, quanto piuttosto di incorrere in una situazione di stallo simile a quella avuta sul fronte occidentale nel corso della prima guerra mondiale.\nDurante la riunione denominata \"esercitazione Thunderclap\", il generale Montgomery espose il piano su un grande plastico alla presenza di tutti gli ufficiali delle sue forze di terra, in cui ipotizzava imprevisti e possibili battute d'arresto. Tale piano fu nuovamente, e definitivamente, esposto da Montgomery il 15 maggio agli ufficiali superiori degli eserciti alleati e alle massime cariche istituzionali dell'Impero britannico: il re Giorgio VI, il primo ministro Winston Churchill, il primo ministro del Sudafrica Jan Smuts e il capo di stato maggiore dell'esercito britannico sir Alan Brooke.\nIl piano era cos\u00ec articolato. All'estrema sinistra dello schieramento la 6\u00aa Divisione aviotrasportata britannica doveva iniziare l'attacco nelle prime ore del 5 giugno 1944 (data inizialmente scelta per gli sbarchi), con il compito di occupare i ponti sul fiume Orne, eliminare una batteria nemica a Merville, far saltare i ponti sul Dives e in linea di massima fungere da protezione sul fianco della 3\u00aa Divisione britannica: questa doveva prendere terra assieme a commando francesi e britannici a Sword Beach, quindi dirigersi verso Ouistreham per occupare i campi di aviazione di Caen e di Carpiquet. La 3\u00aa Divisione canadese sarebbe dovuta sbarcare nella spiaggia a fianco (Juno Beach) e proseguire fino a incrociare la strada principale Caen-Bayeux. La 50\u00aa Divisione britannica doveva toccare terra a Gold Beach, marciare anch'essa in direzione di Ouistreham, occupare il porticciolo di Arromanches-les-Bains e annientare la batteria nemica a Longues-sur-Mer. A Omaha Beach, pi\u00f9 a ovest, la 1\u00aa e la 29\u00aa Divisione statunitense dovevano guadagnarsi le vie d'uscita, occupare i villaggi di Colleville, Saint-Laurent-sur-Mer e Vierville per poi spingersi nell'entroterra. Sui fianchi interni di queste due divisioni i battaglioni ranger statunitensi si sarebbero impegnati nella conquista di Pointe du Hoc e della sua batteria, che teneva sotto tiro le spiagge occidentali di sbarco. A Utah Beach, infine, la 4\u00aa Divisione di fanteria statunitense avrebbe preso terra e assunto il controllo della strada costiera, quindi doveva marciare verso ovest e prendere gli argini verso l'entroterra, pronta a girare a destra in direzione di Cherbourg. Secondo gli intendimenti del generale Eisenhower, furono inoltre schierate due divisioni di paracadutisti per operare in profondit\u00e0 nel Cotentin: la 101\u00aa Divisione aviotrasportata statunitense sarebbe atterrata a sud-ovest di Sainte-M\u00e8re-\u00c9glise per assicurarsi il lato dell'entroterra degli argini, distruggere i ponti nelle vicinanze di Carentan e proteggere cos\u00ec il lato meridionale di Utah Beach; l'82\u00aa Divisione aviotrasportata, invece, sarebbe atterrata a ovest di Saint-Sauveur-le-Vicomte allo scopo di bloccare lo spostamento dei rinforzi nemici all'interno della met\u00e0 occidentale della penisola del Cotentin.\nNel corso della conferenza, il generale Montgomery dava per scontato che arrivare a riva non sarebbe stato un problema, ma espresse preoccupazione riguardo al mantenimento delle teste di ponte. Disse ai propri subordinati: \u00ab\u00c8 probabile che Rommel tenga le sue divisioni mobili lontano dalla costa fino a quando non sar\u00e0 sicuro del luogo da noi prescelto per l'azione principale. Allora le concentrer\u00e0 rapidamente e colpir\u00e0 duro. Le sue divisioni statiche cercheranno di difendere un ampio tratto di terreno e funzioneranno da perno per i contrattacchi.\u00bb Montgomery pensava che Rommel avrebbe mandato due divisioni corazzate contro le postazioni alleate il giorno successivo al D-Day e che, cinque giorni pi\u00f9 tardi, ne avrebbe schierate probabilmente sei, ponendo una grave minaccia al rafforzamento e ampliamento delle strisce di territorio occupato. Una volta stabiliti gli obiettivi generali, i comandanti ai vari livelli si misero al lavoro per sviluppare i piani specifici di sbarco.\nTutta la costa oggetto dello sbarco fu mappata. Nei mesi precedenti l'invasione, erano stati anche raccolti campioni di sabbia dalle spiagge prescelte, per valutarne la consistenza e la capacit\u00e0 di reggere il peso di carri armati, cannoni, camion, veicoli cingolati e bulldozer. Ci\u00f2 confermava che due punti essenziali erano alla base della campagna: il continuo rafforzamento delle forze sbarcate e la costante espansione delle teste di ponte. Se, in definitiva, l'assalto anfibio fu pianificato con cura, non altrettanto fu fatto circa i possibili sviluppi derivanti dalla vittoriosa esecuzione dell'operazione Neptune: Montgomery, infatti, aveva impostato la strategia terrestre sul presupposto errato che i tedeschi avrebbero offerto scarsa resistenza fino alla linea della Senna, dove era prevista la prima, grande battaglia sulla strada della Germania. Per questo gli Alleati si aspettavano di conquistare, gi\u00e0 nel D-Day, le citt\u00e0 di Caen e Bayeux.\nIl ruolo dell'aeronautica.\nIl generale Carl Andrew Spaatz, comandante dell'8\u00aa Air Force dell'USAAF, e il maresciallo dell'aria Arthur Harris, a capo del Comando Bombardieri della Royal Air Force, sostenevano che i bombardieri avrebbero potuto vincere da soli la guerra contro la Germania e consideravano \"Overlord\" un grosso e gratuito errore di valutazione strategica. A tal proposito Harris dichiar\u00f2 che: \u00ab[...] il miglior contributo che il Comando Bombardieri pu\u00f2 offrire a \"Overlord\" \u00e8 di intensificare le incursioni sui centri industriali della Germania opportunamente scelti [...]\u00bb. Di contro, il generale Einsenhower e lo stato maggiore dello SHAEF ritenevano che i bombardieri sarebbero stati pi\u00f9 utili se avessero operato all'interno della Francia, attaccando bersagli strategici in tutto il territorio.\nDopo intensi scambi polemici tra Londra e Washington, Eisenhower riusc\u00ec a imporre il proprio punto di vista e gli fu riconosciuta la direzione delle forze aeree alleate, fino a quando il comitato combinato dei capi di stato maggiore (CCS) lo avrebbe considerato necessario. Tuttavia, rimasero escluse sia l'8\u00aa Air Force, sia il Comando Bombardieri, nonostante le proteste di Eisenhower. Spaatz e Harris rimasero dunque indipendenti ma Eisenhower pot\u00e9 disporre della forza aerea tattica britannica, la RAF Second Tactical Air Force, e di quella statunitense, la Ninth Air Force sotto il comando del maresciallo dell'aria Leigh-Mallory. Le forze aeree dettero inizio a un intenso programma di bombardamento delle linee di comunicazione francesi, concentrandosi in particolare sui nodi ferroviari e sui ponti, allo scopo di intralciare i movimenti dei tedeschi in vista del D-Day; presto furono inclusi obiettivi lungo tutta l'estensione della costa settentrionale della Francia, onde evitare che una concentrazione facesse capire ai tedeschi il luogo prescelto per lo sbarco. Parallelamente fu intrapreso uno sforzo particolare per menomare l'operativit\u00e0 della Luftwaffe del \"Reichsmarschall\" Hermann G\u00f6ring: i bombardieri alleati (scortati dai nuovi caccia a lungo raggio North American P-51 Mustang), si dedicarono all'operazione Pointblank, le reiterate incursioni sulle fabbriche aeree e, dal maggio 1944, sugli stabilimenti di produzione di benzina sintetica tedeschi. Questa serie di attacchi fu di notevole efficacia e paralizz\u00f2 le forze aeree del Reich. Il dominio dell'aria cos\u00ec ottenuto dagli Alleati si ripercosse durante il D-Day nei cieli della Normandia, quando i tedeschi riuscirono a compiere appena 319 sortite.\nMa i dissidi tra i comandi aerei alleati non cessarono e, nella primavera 1944, gli alti ufficiali anglo-americani dell'aviazione dedicarono molto spazio a discutere sulle loro autorit\u00e0 e autonomia. Il maresciallo Leigh-Mallory non era ben visto da nessuno dei suoi colleghi, i quali lo consideravano deprimente e insicuro: si rifiutavano di prendere ordini da lui. Discutevano soprattutto su come impiegare nel modo giusto la loro arma e difenderne gli interessi settoriali, tralasciando colpevolmente l'attenzione sulle tecniche di coordinamento aria-terra. Dopo molti dissidi, il maresciallo Tedder, Eisenhower e tutto lo stato maggiore del 21\u00ba Gruppo d'armate ricevettero il piano aereo del D-Day solamente 36 ore prima degli sbarchi.\nLa resistenza francese.\nLa Resistenza francese partecip\u00f2 attivamente alle operazioni di sabotaggio ai danni dei tedeschi, nel tentativo di favorire in ogni modo la riuscita del D-Day e della successiva battaglia all'interno della Normandia. A partire dagli inizi del 1944 gli attacchi dinamitardi alle ferrovie subirono un'impennata; fu quindi varato il \"Piano Trasporti\", ossia un piano coordinato tra le forze alleate e la Resistenza con l'obiettivo di colpire e distruggere il maggior numero possibile di infrastrutture e depositi. L'aviazione alleata sganci\u00f2 approssimativamente tonnellate di bombe su circa 90 obiettivi, ma i tedeschi in molti casi riuscirono a riparare il danno in ventiquattro/quarantott'ore.\nL'azione della Resistenza non si limit\u00f2 alle azioni di sabotaggio: lo spionaggio consent\u00ec alla marina e all'aviazione alleate di conoscere con molta precisione l'ubicazione delle batterie tedesche sulle coste normanne e, grazie alle informazioni trasmesse dalla Resistenza, confermate e integrate dalle intercettazioni di Ultra e dalla ricognizione aerea, lo SHAEF era in possesso di dati molto precisi sugli schieramenti e sulla forza del nemico. Essendo al corrente che i tedeschi torturavano i membri della Resistenza catturati per avere informazioni, gli Alleati decisero di coordinare le azioni di sabotaggio tramite messaggi radio trasmessi dalla BBC il 1\u00ba, il 2, il 15 e il 16 di ogni mese: quando l'invasione fosse stata imminente sarebbe stato inoltrato un messaggio preparatorio in codice; in questo modo i capi della Resistenza, cos\u00ec avvertiti, avrebbero atteso il secondo messaggio \"B\" di conferma entro quarantotto ore dal primo comunicato, con un codice diverso per ciascuna regione che autorizzava le unit\u00e0 partigiane a entrare in azione.\nI difensori.\nNel novembre 1943 il feldmaresciallo Erwin Rommel, trasferito in Francia dal fronte italiano, assunse per volere di Adolf Hitler il nuovo incarico di supervisore delle difese occidentali, primariamente di quelle costiere, delle quali avrebbe dovuto riferire direttamente al F\u00fchrer. Agli occhi del generale, l'unica alternativa alla completa disfatta militare era quella di proseguire la guerra su soli due fronti, a oriente e occidente: pensava che, in Italia, truppe esigue avrebbero potuto opporre resistenza per molto tempo all'avanzata alleata, appoggiandosi alla complessa morfologia del territorio (Appennini, fiumi montani, il Po e come \"extrema ratio\" le Alpi). Strategicamente, Rommel considerava essenziale evitare un crollo irreversibile del fronte orientale e l'irruzione in Germania dell'Armata Rossa e, in base a questo assunto, ritenne fondamentale opporsi in ogni modo all'imminente invasione attraverso la Manica, generando cos\u00ec uno stallo a ovest, e rivolgere tutte le forze a oriente per arrestare l'avanzata sovietica: questi sarebbero stati i presupposti per trattare una pace ragionevole. Se, invece, anche il fronte occidentale si fosse tramutato in un teatro di guerra di movimento, ogni speranza sarebbe andata perduta.\nIl feldmaresciallo Rommel, dopo le prime ricognizioni condotte sulle coste della Danimarca, trov\u00f2 ampiamente vulnerabili le difese del cosiddetto Vallo Atlantico, che secondo la propaganda tedesca avrebbe dovuto essere insuperabile, e si impegn\u00f2 con energia e determinazione a migliorarle. Complessivamente il fronte, dai Paesi Bassi fino alla parte mediterranea della Francia, era sotto il controllo dell'OB West del feldmaresciallo Gerd von Rundstedt. Il 15 gennaio 1944 Rommel fu messo al comando del Gruppo di Armate B (15\u00aa Armata del \"Generaloberst\" Hans von Salmuth nella zona del Pas de Calais e 7\u00aa Armata del \"Generaloberst\" Friedrich Dollmann in Normandia), che controllava il settore lungo la costa di Belgio e Francia settentrionale, mentre l'LXXXVIII. Armeekorps (un corpo d'armata dipendente inizialmente direttamente dal Gruppo d'armate D, e da maggio 1944 dal Gruppo d'Armate B) controllava i Paesi Bassi. La linea principale di difesa fu fissata sulla spiaggia, dove iniziarono vaste opere di fortificazione: Rommel fece erigere bunker e piazzole rinforzate per l'artiglieria costiera e stendere immensi campi minati lungo i tratti favorevoli a uno sbarco, protetti a loro volta dal tiro di capisaldi fortificati. Allo scopo, inoltre, di ingannare il nemico, predispose postazioni ben camuffate e organici di stato maggiore e mappe di movimento fittizie, da coordinare a un falso piano operativo del gruppo di armate.\nIn mare furono dislocate quattro cinture di ostacoli subacquei, posizionate in modo tale da essere efficaci in qualunque situazione di marea. A contrasto delle operazioni delle divisioni aviotrasportate, del quale sospettava il coinvolgimento, Rommel ritenne opportuno allagare ampi tratti di terre basse vicino alla costa, in prossimit\u00e0 di fiumi e paludi, e di piantare nei campi migliaia di lunghi pali sulla cui sommit\u00e0 era assicurata una mina (i cosiddetti \"asparagi di Rommel\"), per impedire l'atterraggio degli alianti. Le operazioni aviotrasportate avrebbero, ovviamente, richiesto un contrattacco, ma il feldmaresciallo riteneva che si sarebbe potuto contrastare gli attacchi dal cielo con relativa facilit\u00e0 a patto che le difese costiere avessero ricacciato in mare le fanterie alleate o, quantomeno, le avessero tenute confinate sulla battigia. I suoi subalterni erano, da nord a sud, il generale della Luftwaffe Friedrich Christiansen (responsabile del comando supremo \"Wehrbereich Niederlande\" nei Paesi Bassi), il generale von Salmuth e il generale Dollmann. Il confine fra le zone di operazione della 15\u00aa Armata e della 7\u00aa Armata correva a ovest della Senna verso sud, fino a Le Mans: alla 15\u00aa Armata era assegnata la difesa del Pas de Calais e della Normandia orientale, la 7\u00aa Armata controllava la Normandia occidentale e la Bretagna. Nell'area del Gruppo di armate B, esclusi i Paesi Bassi, erano schierate trentadue divisioni di fanteria, di cui otto formate da personale della Luftwaffe o da paracadutisti, anch'essi appartenenti alla Luftwaffe. Di queste grandi unit\u00e0, diciassette dipendevano dalla 15\u00aa Armata e tredici dalla 7\u00aa Armata. Le divisioni presenti nell'area aumentarono durante i mesi successivi: a giugno si contavano cinquantotto divisioni complessive, comprese undici Panzer-Division o \"Panzergrenadier\", che furono rinforzate durante la campagna. Alla fine, comunque, dopo ulteriori cambiamenti, si ebbero nella Francia nord-occidentale cinquantuno divisioni, di cui tredici corazzate o meccanizzate. La qualit\u00e0 di queste divisioni variava grandemente: nei due anni e mezzo precedenti, l'importanza del fronte occidentale fu sminuita dinanzi alle impellenti necessit\u00e0 del fronte orientale e, in minor misura, di quello nordafricano; i territori occupati a ovest furono utilizzati come area di riposo per le licenze, destinazione per chi aveva superato i limiti di et\u00e0 o per i convalescenti. Anche gli equipaggiamenti erano di mediocre qualit\u00e0 e scarsa quantit\u00e0. Perci\u00f2 la seconda priorit\u00e0 del feldmaresciallo Rommel fu assicurare un incremento numerico delle truppe, nonch\u00e9 un miglioramento di addestramento, qualit\u00e0 dei soldati e materiali.\nConvincimento di Rommel era che, nonostante l'impegno profuso nella costruzione di opere difensive, gli Alleati sarebbero riusciti comunque a sbarcare in qualche punto del fronte: in tal caso, era fondamentale contrattaccare con determinazione e violenza il prima possibile mediante le esperte truppe corazzate, schierate con intelligenza e immediatamente disponibili. Secondo Rommel, non sarebbe stato possibile far arrivare da lontano formazioni di questo tipo con sufficiente rapidit\u00e0 a causa della supremazia aerea alleata, quindi era giocoforza schierare i reparti corazzati lungo la costa, in modo tale da esercitare un controllo adeguato e una pronta risposta. Quest'ultima considerazione fu, tuttavia, fortemente osteggiata sia dal feldmaresciallo von Rundstedt, sia dal barone \"General der Panzertruppe\" Leo Geyr von Schweppenburg, suo diretto sottoposto che dirigeva il Panzergruppe West, una formazione di quartier generale che aveva lo status di armata corazzata: opinione dei due era che il contrattacco andava portato con forze adeguate e, secondo von Schweppenburg, le risorse a disposizione rendevano inconcepibile un'adeguata difesa delle spiagge; dunque, il modo migliore di affrontare era concentrare le forze e non disperderle in diversi settori, confidando nella capacit\u00e0 di manovra dell'esercito. A difendere questa tesi era anche il generale d'armata Heinz Guderian, che sosteneva la necessit\u00e0 di una forza in grado di spostarsi verso i tre luoghi pi\u00f9 probabili per l'invasione (Calais, regione fra la Somme e la Senna, i dintorni di Caen) partendo da una zona interna centrale non troppo distante da Parigi; questa strategia consentiva, altres\u00ec, d'intervenire pi\u00f9 rapidamente in Normandia che non da altri luoghi, quali ad esempio Calais. A differenza di von Rundstedt, Rommel era del parere che, nel caso di invasione, fosse indispensabile ributtare subito in mare gli Alleati, prima ancora che essi riuscissero a stabilire una qualsiasi testa di ponte. A tal proposito, confid\u00f2 al suo aiutante di campo Helmuth Lang: \u00abCredete a me, Lang! Le prime ventiquattr'ore dopo lo sbarco, saranno decisive\u00bb aggiungendo poi \u00ab[...] per gli alleati come per i tedeschi si tratter\u00e0 del giorno pi\u00f9 lungo [...]\u00bb.\nDopo molte discussioni, l'ultima parola fu espressa da Hitler a fine aprile 1944: egli decise di disporre le sei divisioni panzer dell'OB West nella Francia settentrionale, assegnandone tre direttamente a Rommel (la 2. Panzer-Division presso Calais, la 116. Panzer-Division vicino a Rouen e la 21. Panzer-Division a sud di Caen) e tre (la 1. SS-Panzer-Division \"Leibstandarte SS Adolf Hitler\" in Belgio, la 12. SS-Panzer-Division \"Hitlerjugend\" a Lisieux e la Panzer-Lehr-Division a Chartres) al Panzergruppe del generale von Schweppenburg designato a riserva dell'OKW, disposte a buona distanza dietro alle spiagge. Il feldmaresciallo Rommel non aveva per\u00f2 accesso a queste ultime e, per qualsiasi loro spostamento, doveva chiedere autorizzazione a von Schweppenburg. Con tali disposizioni, Hitler dimostr\u00f2 la sua incertezza, sparpagli\u00f2 le sue forze sul territorio francese e framment\u00f2, con effetti deleteri, la responsabilit\u00e0 del controllo delle unit\u00e0 della riserva strategica.\nIl comportamento del F\u00fchrer in questa fase cruciale della guerra fu piuttosto contraddittorio; fin dal 3 novembre 1943 egli aveva espresso, in una direttiva, la sua forte preoccupazione per la cosiddetta \"invasione\" alleata e aveva deciso di rinforzare le sue forze in Occidente, arrivando al punto di affermare che il fronte orientale avrebbe dovuto fare a meno di rinforzi, ma di fronte alle nuove vittorie dell'Armata Rossa, alla fine dell'inverno 1943-44, ordin\u00f2 il trasferimento all'est delle due Panzer-Division del II SS-Panzerkorps dell\"'SS-Obergruppenf\u00fchrer\" Paul Hausser, che erano stazionate nella regione di Alen\u00e7on in attesa dello sbarco. Inoltre, sembra che Hitler avesse correttamente previsto che gli Alleati non sarebbero sbarcati al passo di Calais e non aveva escluso un attacco in Normandia; tuttavia rifiut\u00f2 di rafforzare quel settore come richiedeva il feldmaresciallo Rommel portando pi\u00f9 avanti la 12. SS-Panzer-Division e la Panzer-Lehr. Il dittatore tedesco rimaneva apparentemente ottimista e fiducioso; egli attribuiva le precedenti vittorie avversarie ai tradimenti dei suoi alleati dell'Asse e si diceva convinto che i britannici non si sarebbero impegnati a fondo nell'attacco a Occidente; il F\u00fchrer espresse la sua piena fiducia nel soldato tedesco: \"non ci saranno traditori tra i nostri soldati... finch\u00e9 una batteria potr\u00e0 far fuoco, far\u00e0 fuoco. Ecco una cosa certa.\".\nIn realt\u00e0 Hitler ignorava che all'interno delle strutture di comando della Wehrmacht in Occidente era presente una fitta rete di collegamenti tra ufficiali di alto grado coinvolti nella cospirazione contro il nazismo e che alcuni massimi capi, al vertice dei comandi pi\u00f9 importanti, erano anche i principali dirigenti dell'opposizione segreta. In particolare, il generale Carl-Heinrich von St\u00fclpnagel, governatore militare di Parigi, il generale Alexander von Falkenhausen, governatore militare del Belgio e soprattutto il generale Hans Speidel, dall'aprile 1944 il capo di stato maggiore di Rommel al Gruppo d'Armate B e che, quindi, deteneva importantissime e dirette funzioni esecutive tattico-strategiche. Sembra che il generale Speidel abbia cercato di sondare cautamente il feldmaresciallo Rommel per favorire una sua adesione alla cospirazione, ma senza molto successo; il capo di stato maggiore e gli altri congiurati esprimevano riservatamente grande pessimismo e anche disfattismo, mentre Rommel fino all'ultimo manifest\u00f2 fiducia e cerc\u00f2 energicamente di potenziare le difese tedesche.\nIl contributo che le altre forze armate tedesche potevano dare alla difesa della Normandia era minimo. Nel giugno 1944 la Luftflotte 3 del feldmaresciallo Hugo Sperrle, incaricata della copertura aerea di Francia, Belgio e Paesi Bassi, disponeva di 168 caccia tra Messerschmitt Bf 109 e Focke-Wulf Fw 190 e 67 cacciabombardieri Focke-Wulf Fw 190 F, numeri resi ancora pi\u00f9 esigui dal fatto che, in media, solo un 50% circa degli apparecchi era in condizioni operative. La Luftwaffe doveva, inoltre, scontare una penuria di piloti esperti e una sempre pi\u00f9 grave carenza di carburante. In realt\u00e0, il comando della Luftwaffe aveva previsto di rinforzare in modo massiccio le sue forze aeree nell'area dello sbarco facendo affluire, il giorno stesso dell'attacco, numerosi gruppi di caccia e cacciabombardieri, trasferiti da altri fronti e dall'interno del Reich; il feldmaresciallo von Rundstedt aveva parlato di un rinforzo di aerei e Adolf Hitler in persona aveva garantito che: \"Al pi\u00f9 tardi il terzo giorno dopo la data X metter\u00f2 in grado il fronte d'invasione di spezzare il dominio aereo anglo-americano\". Hermann G\u00f6ring aveva effettivamente diramato il 27 febbraio 1944 la direttiva \"Pericolo imminente a Ovest\" (\"Drohende Gefahr West\"), che prevedeva di trasferire rapidamente in Francia diciannove gruppi di caccia e numerosi gruppi di bombardieri e ricognitori.\nAlla vigilia dello sbarco, la Kriegsmarine, le cui unit\u00e0 a occidente erano sotto il controllo del Marinegruppenkommando West dell'ammiraglio Theodor Krancke, aveva nei porti di Cherbourg, Le Havre e Boulogne una ridotta forza composta da tre torpediniere (due della vecchia classe M\u00f6we e una della pi\u00f9 moderna classe 1939), un dragamine di grossa stazza e 36 pi\u00f9 piccoli R-Boot, tre posamine, 29 motosiluranti (S-Boot), undici cannoniere e 35 altre unit\u00e0 ausiliarie.\nSchieramenti.\nAlleati.\nComandante della 1\u00aa Armata statunitense, generale Omar Bradley\nIl contingente della 1\u00aa Armata contava all'incirca uomini, inclusi appartenenti alle truppe aviotrasportate, cos\u00ec divisi:\nUtah Beach\nOmaha Beach\nComandante della 2\u00aa Armata britannica, tenente generale sir Miles Dempsey.\nIl contingente della 2\u00aa Armata poteva contare su un organico di uomini, di cui britannici, cos\u00ec divisi:\nGold Beach\nJuno Beach\nSword Beach\nDiversi elementi della 79\u00aa Divisione corazzata britannica, comandata dal maggior generale Percy Hobart, con mezzi adibiti al supporto anfibio della fanteria, sbarcarono lungo tutto il settore della 2\u00aa Armata britannica.\nTedeschi.\nLa costa normanna interessata dagli sbarchi, facente parte del Vallo atlantico, era controllata da tre divisioni, delle quali solo la 352\u00aa era di alta qualit\u00e0. Le altre due divisioni, la 709\u00aa e la 716\u00aa, comprendevano soldati tedeschi che non erano considerati adatti (per anzianit\u00e0 o per motivi medici) al servizio attivo sul fronte orientale, oltre a mercenari di altre nazionalit\u00e0 (principalmente soldati russi, che avevano preferito l'arruolamento nell'esercito tedesco alla prigionia nei campi di concentramento, oppure volontari delle minoranze dell'Unione Sovietica). Inoltre nella penisola del Cotentin c'era la 91\u00aa Divisione da sbarco aereo che si trovava in posizione tattica per intervenire verso le spiagge.\nA sud di Caen, a diretta disposizione del Gruppo di Armate B e in grado di intervenire in giornata nell'area degli sbarchi, c'era la 21. Panzer-Division del tenente generale Edgar Feuchtinger: schierava 146 carri armati Panzer IV e 51 cannoni d'assalto.\nIl rinvio e la decisione definitiva degli sbarchi.\nDurante i primi giorni di giugno il generale Eisenhower e i suoi ufficiali tennero riunioni due volte al giorno con la Commissione meteorologica dello SHAEF: l'ultima consultazione avvenne il 4 giugno alle ore 04:00, proprio mentre molte navi salpavano dai porti e quelle gi\u00e0 in mare si disponevano in convogli. Il colonnello James Stagg, appartenente al servizio meteorologico, comunic\u00f2 a Einsenhower che per il 5 giugno ci sarebbe stato un tempo nuvoloso e temporalesco con venti a forza 5, con costante peggioramento atmosferico. Eisenhower perci\u00f2 si consult\u00f2 con i comandanti supremi: mentre il generale Montgomery dichiar\u00f2 che era bene procedere comunque, i marescialli Tedder e Leigh-Mallory consigliarono di rimandare; l'ammiraglio Ramsay assicur\u00f2 che la marina avrebbe fatto la sua parte, ma che la precisione dei bombardamenti navali sarebbe stata gravemente compromessa dalla visibilit\u00e0 e dal mare mosso. Il comandante supremo fece notare che Overlord, avviata con forze di terra non molto potenti, era attuabile solo in virt\u00f9 della schiacciante superiorit\u00e0 aerea alleata che, vanificata dal tempo avverso, non avrebbe potuto essere di alcuna utilit\u00e0, esponendo cos\u00ec l'invasione a rischi eccessivi. Alla fine gli alti ufficiali convennero con l'opinione del generale Eisenhower, che decise di posticipare di almeno un giorno, sperando in condizioni migliori per il 6 giugno: l'ordine di fermare per il momento tutte le operazioni fu inviato alle 06:00. I tedeschi invece, proprio a causa del brutto tempo che aveva flagellato la Manica il 4 e il 5 giugno, e delle condizioni incerte pronosticate per i giorni successivi, si aspettavano che gli sbarchi sarebbero avvenuti dopo la met\u00e0 di giugno.\nAlle 21:30 del 4 giugno Eisenhower e tutti gli alti ufficiali ricevettero notizie incoraggianti dal colonnello Stagg, il quale afferm\u00f2 che la situazione sarebbe presto migliorata e ci sarebbero state 36 ore di cielo sereno; i bombardieri avrebbero cos\u00ec potuto operare nella notte tra il 5 e il 6 giugno, seppur intralciati da nuvole sparse. Il maresciallo Leigh-Mallory propose il 19 giugno come data ultima per Overlord, ma Eisenhower, dopo una breve richiesta di pareri, si decise per intraprendere la grande operazione e, alle 21:45, diede l'ordine definitivo, autorizzando l'ammiraglio Ramsay a far uscire e schierare la flotta d'invasione. L'invasione sarebbe scattata nelle prime ore del 6 giugno 1944.\nL'annuncio alla resistenza francese.\nL'annuncio dello sbarco alla Resistenza francese fu dato pochi giorni prima utilizzando la prima strofa della poesia \"Chanson d'automne\" di Paul Verlaine all'interno di altri annunci trasmessi da Radio Londres. I primi tre versi, \u00abLes sanglots longs / des violons / de l'automne\u00bb (\"I lunghi lamenti dei violini d'autunno\"), avvertirono i francesi situati nella regione d'Orl\u00e9ans di compiere azioni di sabotaggio alla rete logistica tedesca nei giorni successivi. Da quel momento tutte le trasmissioni radio dovevano essere continuamente ascoltate in attesa della seconda met\u00e0 della strofa, \u00abBlessent mon coeur / d'une langueur / monotone\u00bb (\"Mi lacerano il cuore con un monotono languore\"), che venne trasmessa il 5 giugno, e che diede il segnale che l'invasione sarebbe avvenuta entro 48 ore.\nAnche il Servizio di Informazioni della 15\u00aa Armata conosceva il significato di quei codici e le truppe del generale von Salmuth furono messe in allarme, cos\u00ec in quei giorni anche gli specialisti della 15\u00aa Armata erano in ascolto. Il Servizio di Informazioni dopo aver captato nei giorni 1, 2 e 3 la prima parte dei versi, il 5 giugno annot\u00f2 ben cinque volte la seconda parte del messaggio, e trasmise l'informazione al comando dell'OB West e agli stati maggiori dei feldmarescialli von Rundstedt e Rommel. Quest'ultimo per\u00f2 non era al suo quartier generale in Francia, essendo in viaggio per la Germania per festeggiare il compleanno della moglie e quindi incontrare Hitler. Nessuno di questi alti comandi inoltr\u00f2 la segnalazione al generale Dollman e alla sua 7\u00aa Armata dislocata in Normandia, cos\u00ec come nessuno avvis\u00f2 l'84\u00ba Corpo d'armata, contro le cui divisioni costiere si diressero i primi lanci aviotrasportati. Neppure l'ammiraglio Hennecke, comandante della marina tedesca in Normandia, venne avvisato, e Rommel non fu subito richiamato; il solo generale von Salmuth mise in allarme la sua armata, ma essa non si trovava al centro dell'azione imminente. Tale negligenza si pu\u00f2 spiegare col fatto che sia von Rundstedt sia lo stato maggiore di Rommel si aspettavano l'invasione nella zona di Calais (l'unica dotata di porti in grado di assicurare rifornimenti agli eserciti invasori), dove appunto si trovava la 15\u00aa Armata gi\u00e0 in allarme. Al quartier generale del F\u00fchrer non arriv\u00f2 nessun messaggio, von Rundstedt non diede l'allarme perch\u00e9 non credeva nell'informazione in quanto secondo lui \u00abIl generale Eisenhower non annuncer\u00e0 certo l'invasione con le trasmissioni della BBC\u00bb. Questo disprezzo verso i metodi della guerra psicologica da parte di von Rundstedt, cos\u00ec come degli alti comandi, si rivel\u00f2 una scelta errata, e il gran lavoro di controspionaggio tedesco rimase infruttuoso.\nGli sbarchi.\nLe operazioni aviotrasportate.\nPochi minuti dopo la mezzanotte del 6 giugno i primi dei aerei alleati lasciarono gli aeroporti britannici diretti sulla Bretagna. Due bombardieri Short S.29 Stirling della RAF, dopo aver sganciato il loro carico di bombe, proseguirono verso l'entroterra per paracadutare il loro vero carico, ossia duecento \"Ruebens\", manichini di gomma dotati di paracadute e di petardi per simulare il fuoco di armi leggere; si trattava di un diversivo che doveva trarre in inganno e trattenere i tedeschi nell'entroterra, lontani dalle zone in cui i veri paracadutisti sarebbero entrati in azione. L'espediente ebbe successo e facilit\u00f2 il lancio dai bombardieri quadrimotori Handley Page Halifax delle prime squadre del 4\u00b0 Special Action Service, unit\u00e0 composta da paracadutisti francesi che aveva il compito di infoltire i ranghi della resistenza bretone in vista dell'imminente scontro: nel momento in cui toccavano terra, i partigiani in Bretagna iniziarono a mettere in atto il piano \"Violet\", destinato a interrompere linee telefoniche, cavi sotterranei e distruggere ripetitori e centraline.\nAlle 00:15 si lanciarono gli esploratori delle divisioni aviotrasportate, incaricate di raggiungere in fretta i luoghi di atterraggio dei loro compagni e segnalare le posizioni agli aerei in avvicinamento con pannelli fluorescenti e segnali radio; inoltre, i paracadutisti britannici dovevano occupare i ponti sul fiume Orne, al duplice scopo di impedire un pronto contrattacco tedesco e favorire successivamente l'ampliamento della testa di sbarco. L'assalto delle altre divisioni aviotrasportate si sarebbe svolto circa un'ora dopo l'atterraggio dei primi esploratori, ma il cattivo tempo, la scarsa visibilit\u00e0, il fuoco della contraerea e l'errata distribuzione di buona parte degli esploratori resero l'assalto aviotrasportato molto difficoltoso, al limite del disastro.\nAlle ore 01:11, a Saint-L\u00f4, il generale Marcks fu informato via telefono dal vicecomandante della 716\u00aa Divisione che \u00abTruppe paracadutiste nemiche sono atterrate a est della foce della Orne. [\u2026] Azione principale sembra diretta sui ponti della Dives e ai passaggi sulla Orne. Sono in corso contromisure\u00bb. Mentre i tedeschi si chiedevano se l'invasione fosse iniziata o meno, alle ore 01:45 arriv\u00f2 un altro rapporto al generale Marcks, stavolta redatto dal vicecomandante della 709\u00aa Divisione, colonnello Hamann, che lo mise al corrente di nuovi atterraggi di paracadutisti nemici \u00aba sud di Saint-Germain-de-Verreville e presso Sainte-Marie-du-Mont\u00bb, con un secondo gruppo \u00aba ovest della strada principale Carentan-Valognes, sulle rive del fiume Merderet e sulla strada vicino a Sainte-M\u00e8re-\u00c9glise\u00bb. Alle 01:50 furono informati freneticamente gli alti comandi stanziati a Parigi: il capitano Wegener dello stato maggiore del Marinegruppe West, dopo aver appreso le prime notizie sugli atterraggi di truppe nemiche, chiam\u00f2 i suoi subordinati nell'ufficio tattico concludendo: \u00abCredo che siamo all'invasione\u00bb. Ma a Parigi, come a Rastenburg, gli alti comandi tedeschi non erano ancora completamente convinti della reale portata degli avvenimenti in Normandia e, nonostante i radar della marina avessero gi\u00e0 localizzato una flotta di vaste proporzioni, dall'OB West arriv\u00f2 addirittura un messaggio in tono ironico: \u00abNon avrete mica captato dei gabbiani?\u00bb. La marina, ormai sicura della gravit\u00e0 della situazione, mise in allarme le sue stazioni costiere e le forze di combattimento navale nei porti. Poco dopo, anche nello stato maggiore dell'84\u00ba Corpo d'armata ogni dubbio venne meno e fu dato l'allarme.\nLa 6\u00aa Divisione aerotrasportata britannica, non appena atterrata, entr\u00f2 in azione con rapidit\u00e0: i paracadutisti riuscirono ad assicurarsi il controllo del ponte Pegasus (sul canale di Caen tra Rainville e B\u00e9nouville), dei ponti sul fiume Orne, oltre a far saltare i cinque attraversamenti sul fiume Dives e la pericolosa batteria di Merville. Le posizioni sull'Orne e vicino a Caen furono tenute fino all'arrivo dei commando alla fine del 6 giugno. L'82\u00aa e la 101\u00aa Divisioni aviotrasportate furono meno fortunate: a causa dell'inesperienza dei piloti e delle strette formazioni a \"V\" assunte durante il volo notturno, la contraerea tedesca fu capace di disperdere i numerosi aerei; i piloti dei Douglas C-47 Dakota/Skytrain, terrorizzati o disorientati, paracadutarono gli uomini in luoghi spesso molto lontani da quelli prestabiliti e le forze paracadutate furono sparpagliate su un'area larga circa \u00a0km\u00b2; alcuni uomini, lanciatisi troppo presto, caddero in mare e altri ancora affogarono, gravati dal peso dell'equipaggiamento, nelle zone intenzionalmente allagate dal feldmaresciallo Rommel. Dopo ventiquattro ore, solo uomini della 101\u00aa Divisione erano riusciti a radunarsi; i morti tra le sue fila furono moltissimi, circa , e molti dispersi continuarono a vagare da soli o in piccoli gruppi per giorni, combattendo dietro alle linee nemiche.\nInoltre i paracadutisti statunitensi di alcuni reparti del 501\u00ba Reggimento paracadutisti (101\u00aa Divisione), ampiamente sparpagliato intorno a Carentan, furono attaccati poco dopo la mezzanotte dai paracadutisti tedeschi del 6\u00ba Reggimento dell'esperto tenente colonnello Friedrich von der Heydte, che erano schierati alla base della penisola del Cotentin; ebbero spesso la meglio e catturarono numerosi prigionieri nelle prime ore. Il comandante tedesco interrog\u00f2 i soldati catturati e rifer\u00ec al generale Marcks che aveva certamente avuto inizio l'\"invasione\".\nNonostante le perdite e gli errori tattici, l'azione dei paracadutisti fu nel complesso efficace: le retrovie tedesche furono disorganizzate e la confusione si diffuse nei comandi; il generale Wilhelm Falley, comandante della 91\u00aa Divisione da sbarco aereo, rimase ucciso da una pattuglia americana. Inoltre un battaglione dell'82\u00aa Divisione, il II del 505\u00ba Reggimento comandato dal tenente colonnello Vandervoort, riusc\u00ec a occupare il villaggio di Sainte-M\u00e8re-\u00c9glise la mattina del 6 giugno, il primo paese liberato nel corso dell'invasione. Vandervoort guid\u00f2 i suoi uomini all'attacco del paese, nonostante si fosse fratturato una gamba durante il lancio, appoggiandosi a un bastone e l'episodio fu ritratto nel film \"Il giorno pi\u00f9 lungo\", nel quale l'ufficiale fu interpretato da John Wayne. La liberazione di Sainte-M\u00e8re-\u00c9glise, che era stata prematuramente evacuata da un reparto contraereo tedesco, ebbe anche importanza strategica poich\u00e9 imped\u00ec alle truppe tedesche della 91\u00aa Divisione di marciare verso Utah Beach in soccorso dei commilitoni in difficolt\u00e0 della 709\u00aa Divisione; gli attacchi contro la cittadina sferrati dal capitano Mager con i granatieri e dal tenente colonnello von der Heydte con i paracadutisti non ebbero successo e gli statunitensi mantennero le loro posizioni. I tedeschi dovettero rinviare nuovi attacchi al 7 giugno.\nI lanci di paracadutisti avevano messo in stato d'allarme l'intera 7\u00aa Armata, ma ancora alle 03:00 n\u00e9 il Gruppo di Armate B, n\u00e9 OB West, ai quali i radar del Pas de Calais segnalavano movimenti di navi nella zona di Dover (il culmine dell'operazione Fortitude), erano convinti che gli scontri notturni in Normandia fossero davvero il preludio dell'attesa invasione. La confusione regnava nella catena di comando tedesca e soltanto nel tardo pomeriggio del 6 giugno 124 carri del 22\u00ba Reggimento della 21. Panzer-Division, la pi\u00f9 vicina alle coste normanne, ricevettero l'ordine di contrastare gli sbarchi alleati, dirigendosi verso Sword e Juno Beach dove oramai le truppe britanniche erano ben trincerate e pronte a rispondere al fuoco. Al calar della notte solo 54 carri su 124 erano ancora operativi.\nIl bombardamento aeronavale.\nIn contemporanea all'assalto dal cielo aveva iniziato a muoversi l'imponente flotta d'invasione, che pot\u00e9 beneficiare di un insperato effetto sorpresa cagionato proprio dal persistente maltempo: la Manica fu attraversata senza alcun contrasto e, quando apparve davanti alla Normandia, la flotta lasci\u00f2 sbigottiti i difensori tedeschi. Il maresciallo Montgomery aveva detto ai suoi subordinati: \u00abAl calar del crepuscolo del D-1, il nemico si sar\u00e0 di certo reso conto che l'area di \"Neptune\" sta per essere attaccata in forze [...]\u00bb; invece le condizioni meteorologiche, il servizio alleato di disinformazione (esemplificato da \"Fortitude\") e la partecipazione della Resistenza francese furono tutti fattori che contribuirono all'effetto sorpresa del D-Day. Soltanto all'alba del 6 giugno il tenente Adalbert B\u00e4rwolf, pilota di un Bf 109 di un gruppo da ricognizione notturna, individu\u00f2 l'armata navale.\nNel dettaglio, nel mare dinanzi alla Normandia si trovavano i due grandi scaglioni componenti la flotta alleata: la Western Task Force statunitense comandata dal contrammiraglio Alan Kirk a supporto delle operazioni su Utah e Omaha Beach, la Eastern Task Force britannica comandata dal contrammiraglio Philip Vian responsabile dell'appoggio al settore anglo-canadese. Cinque vecchie corazzate, ventitr\u00e9 incrociatori, centoquattro cacciatorpediniere e settantuno corvette spiccavano tra la flotta di unit\u00e0 costituita da navi di linea, navi ospedale, navi mercantili e mezzi di trasporto per veicoli corazzati (LCT) che, arrivati a poche miglia dalla terra, iniziarono a disporsi nelle posizioni assegnate. Alle 05:30 migliaia di uomini cominciarono a scendere le reti calate sui fianchi delle navi da trasporto e scendere nei mezzi da sbarco, LCA britannici o LCVP statunitensi (i cosiddetti \"Higgins\"), per giungere sulle spiagge.\nAlle 05:30, 60 minuti prima dell'ora prevista per lo sbarco dei primi reparti statunitensi (ora H), migliaia di aerei tra P-51 Mustang, Supermarine Spitfire, Hawker Hurricane, Hawker Typhoon e Lockheed P-38 Lightning si lanciarono a bassa quota sulle spiagge normanne, bombardando e mitragliando le difese tedesche. Alti sopra di loro i bombardieri quadrimotori Boeing B-17 Flying Fortress, Handley Page Halifax, Consolidated B-24 Liberator assieme ai bimotori Martin B-26 Marauder, sganciarono i rispettivi carichi d'esplosivo sugli obiettivi; al contempo, i cannoni di quasi 600 navi iniziarono a battere la costa. I marescialli dell'aria Spaatz, Harris e Leigh-Mallory avevano riunito la pi\u00f9 grande armata aerea che fosse stata mai messa insieme: bombardieri pesanti, bombardieri medi, cacciabombardieri operarono nel D-Day e solo 113 furono abbattuti; nugoli di velivoli compirono oltre sortite contro le appena 319 dei tedeschi, dirette soprattutto contro l'armata navale. I cieli erano totalmente in mano alle forze aeree alleate e la Luftwaffe fu sopraffatta dall'intervento di una simile massa di apparecchi (oltre ); la regione dello sbarco fu sottoposta a un martellamento intenso, i campi d'aviazione furono devastati e furono prese di mira le singole opere difensive, persino i singoli veicoli. Le truppe tedesche furono costrette all'immobilit\u00e0 in rifugi e trincee.\nSu Utah Beach, l'attacco dei B-26 sort\u00ec effetti decisivi sulle fortificazioni e le batterie tedesche furono annientate; al contrario, il bombardamento condotto dai B-17 e B-24 su Omaha e le spiagge britanniche si rivel\u00f2 un fallimento: gli Alleati lanciarono sulla Normandia pi\u00f9 ordigni che su Amburgo (la citt\u00e0 pi\u00f9 bombardata della Germania) in tutto il 1943, ma a causa delle condizioni atmosferiche e dato che i piloti non volevano colpire i loro compagni, molti ordigni caddero nell'entroterra o, nel caso dei razzi, addirittura tornarono in Inghilterra. Una volta completato questo ciclo offensivo, entro le 08:00 i bombardieri atterrarono alle basi di partenza, fecero rifornimento e decollarono nuovamente allo scopo di colpire Saint-L\u00f4 e gli altri bersagli nell'entroterra. Gli attacchi aerei continuarono con intermittenza per tutto il giorno, in particolare sulla cittadina di Caen: tutte le sue vie di comunicazione che le facevano capo furono prese di mira, in quanto rappresentava un crocevia vitale alle forze corazzate tedesche per dirigersi verso le spiagge britanniche.\nAlle 05:50 il bombardamento navale rivers\u00f2 sulle coste normanne e sulle batterie tedesche una enorme quantit\u00e0 di proiettili, ma il risultato fu quasi ovunque inferiore alle attese, non tanto per l'imprecisione del tiro, quanto per la perizia con cui erano state edificate le postazioni. I calibri delle navi al largo colpirono con molta precisione le maggiori batterie nemiche a Longues-sur-mer, Pointe-du-Hoc, Port-en-Bessin, St-Marcouf e Azeville, ma nessuna fu distrutta e i soldati all'interno, seppur assordati e feriti, al momento degli sbarchi della fanteria furono comunque in grado di adoperare i pezzi. Quando le navi alzarono il tiro, dedicandosi ai bersagli interni, entrarono in azione gli LCT(R), mezzi da sbarco per i carri e i lanciarazzi, i quali lanciarono sulle spiagge oltre ordigni che, tuttavia, esplosero per la gran parte sulla battigia; dinanzi a una simile preparazione d'artiglieria, numerosi soldati anglo-statunitensi ritennero che l'opposizione allo sbarco sarebbe stata minima. L'ultimo contributo al tiro preliminare fu dato dai carri armati M4 Sherman a bordo degli LCT diretti a Omaha Beach, le cui torrette sporgevano dalle murate delle imbarcazioni diretti a Omaha: a causa del mare agitato, del fumo e della foschia, per\u00f2, resero quest'apporto pressoch\u00e9 inefficace. Quando il bombardamento navale si spost\u00f2 nell'interno, il soldato tedesco Gockel constat\u00f2 che nessun uomo del suo plotone era rimasto ucciso e, nello stesso momento, osserv\u00f2 la spiaggia dal caposaldo N. 62 sopra il canale di Colleville, da dove controllava Omaha Beach: \u00abfu come se il mare avesse preso vita. Barche d'assalto e mezzi da sbarco stavano rapidamente avvicinandosi alla spiaggia. Un compagno usc\u00ec dalla nuvola di fumo e polvere e raggiunse il mio posto urlando: \"Franz, sta' attento! Stanno arrivando!\"\u00bb.\nLe perdite navali alleate furono molto esigue: l'unica unit\u00e0 affondata dalla Kriegsmarine fu il cacciatorpediniere norvegese , silurato intorno alle 05:30 davanti a Sword Beach dalle torpediniere \"M\u00f6we\", \"Jaguar\" e \"T28\" salpate da Le Havre, le quali si ritirarono poi incolumi davanti alla reazione della corazzata \"Warspite\"; attacchi contro la Western Task Force da parte delle motosiluranti S-Boot uscite da Cherbourg non ottennero risultati. Il 6 giugno andarono inoltre perduti il cacciatorpediniere statunitense , che alle 06:10 affond\u00f2 al largo di Utah dopo aver colpito una mina navale, e la motovedetta statunitense \"PC-1261\", che urt\u00f2 una mina alle 05:42 e col\u00f2 a picco in quattro minuti. Numerosi furono, infine, i mezzi da sbarco danneggiati o distrutti a causa della reazione tedesca.\nLe spiagge statunitensi.\nIl settore statunitense dello sbarco fu il pi\u00f9 critico del D-Day e present\u00f2 subito molti problemi. Nel caos generale, durante le prime manovre dei mezzi da sbarco della prima ondata verso le spiagge, dieci LCT al largo di Omaha e sette al largo di Utah affondarono a causa del mare agitato, trascinando con s\u00e9 decine di uomini. Al largo di Utah, le batterie tedesche colpirono natanti della fanteria e chiatte dei mezzi corazzati: il sergente Orris Johnson, imbarcato su un LCT, vide un'unit\u00e0 poco distante centrata dalle granate tedesche e nell'esplosione un carro armato \u00ablanciato trenta metri in alto, cadere lentamente capovolgendosi, infilarsi poi in acqua e scomparire\u00bb. A Omaha l'assalto anfibio fu drammatico, poich\u00e9 ventisette dei trentadue carri armati anfibi Sherman DD (\"Duplex Drive\") del 741\u00ba Battaglione corazzato, assegnati alla 1\u00aa Divisione fanteria, affondarono quando le onde ne squarciarono il rivestimento esterno che consentiva loro di rimanere a galla. L'altro gruppo di trentadue carri, destinato al settore della 29\u00aa Divisione, fu invece portato direttamente sulle spiagge per iniziativa degli ufficiali al comando delle imbarcazioni da trasporto, resisi conto di ci\u00f2 che accadeva alla loro sinistra. Anche il tentativo di portare a terra i pezzi di artiglieria con gli autocarri anfibi DUKW fall\u00ec disastrosamente e andarono perduti ventisei cannoni appartenenti a cinque reggimenti.\nOmaha Beach.\nLe prime imbarcazioni si trovarono a circa 350 metri di distanza dalla spiaggia di Omaha quando i cannoni tedeschi aprirono il fuoco: il bombardamento navale non aveva intaccato nella misura sperata n\u00e9 le opere in cemento armato n\u00e9 le armi tedesche. All'ora H (06:30) i primi LCT scaricarono gli uomini della prima ondata sulla spiaggia, che avrebbe presto assunto il nome di \"Bloody Omaha\"; in una delle seguenti ondate si trovava anche il fotografo di guerra Robert Capa che, con la sua macchina fotografica, produsse importanti testimonianze della furiosa battaglia sulle coste normanne. Il fuoco pi\u00f9 intenso proveniva dalle scogliere ai due lati della spiaggia, nel settore Dog Green della 29\u00aa Divisione a ovest e dal settore Fox Green della 1\u00aa Divisione a est: qui i tedeschi avevano concentrato le loro difese pi\u00f9 pesanti per proteggere le due strade che dalla spiaggia conducevano una a Vierville e l'altra a Colleville. Su tutta la spiaggia gli uomini furono accolti da un micidiale fuoco di mitragliatrici e artiglieria; nei settori Dog Green e Fox Green i soldati statunitensi erano completamente esposti al tiro nemico. Questi uomini, gi\u00e0 esausti per le lunghe ore in mare e appesantiti dall'equipaggiamento, non appena lasciavano le chiatte d'assalto sprofondavano nell'acqua (spesso pi\u00f9 alta di quanto s'aspettavano) e rimanevano bersagli facili per il mitragliamento tedesco, che inflisse perdite elevate alle ondate che via via si presentavano, uccidendo persino alcuni che, ancora, non avevano lasciato le imbarcazioni.\nAlla fine la maggior parte dei soldati fu sbarcata in punti sbagliati: reparti della 29\u00aa Divisione finirono assieme a uomini della 1\u00aa Divisione; pi\u00f9 in generale, quasi tutte le truppe assegnate a Omaha furono sbarcate pi\u00f9 a est, in alcuni casi anche a 3 chilometri dai punti prefissati. La vastit\u00e0 dell'errore tattico si deve forse imputare alla forte corrente, al miscuglio di nebbia e fumo e a una certa imperizia dei marinai: ci\u00f2 si riflesse pesantemente anche sull'azione dei genieri della prima ondata, che erano stati addestrati a eliminare gli ostacoli in punti ben definiti. Alle 07:00, Omaha fu raggiunta dalla seconda ondata e, di nuovo, gli uomini si trascinarono nell'acqua sotto il fuoco tedesco che si manteneva a un volume elevato; dovettero inoltre farsi largo tra i mezzi da sbarco sventrati dell'ondata precedente, alcuni rari carri armati in fiamme, bulldozer rovesciati e centinaia di cadaveri. In rapida successione seguirono anche la terza e la quarta ondata, che s'ammassarono sulla sottile striscia di sabbia ingombra di rottami, equipaggiamenti e morti e sconvolta dal fuoco tedesco. Sbarcati spesso in settori sbagliati e presi d'infilata dal tiro dei difensori che credevano fosse gi\u00e0 neutralizzato, i terrorizzati soldati statunitensi rimasero inchiodati tra la scarpata occupata dai tedeschi e il mare, cercando un riparo invece di muovere con decisione verso l'entroterra. Tuttavia alcuni uomini, soldati semplici o sottufficiali, lasciarono la battigia dopo i primi momenti di disorientamento e si gettarono verso la scarpata, che offriva una posizione pi\u00f9 defilata dalle mitragliatrici.\nNel frattempo le vedette sulle navi e gli ufficiali di collegamento delle ondate avevano iniziato a trasmettere rapporti confusi e inquietanti sulla situazione, tanto che il generale Bradley (che seguiva le operazioni a bordo dell'incrociatore pesante ) consider\u00f2 seriamente l'idea di evacuare Omaha Beach e dirottare il V Corpo d'armata su Utah..\nIn questa fase dello sbarco fu molto efficace l'azione delle difese tedesche; in particolare i capisaldi di un reggimento della 352\u00aa Divisione di fanteria, al comando del colonnello Goth, mantennero un intenso fuoco di mitragliatrici e artiglieria contro i soldati americani in fase di sbarco; Paul Carell ha narrato l'azione dei soldati del caposaldo N. 62: pochi mitraglieri tedeschi armati di MG 42 riuscirono per ore, al comando del tenente Frerking, a bloccare l'avanzata americana, infliggendo perdite elevatissime alle truppe nemiche.\nGli accaniti difensori della migliore unit\u00e0 tedesca della zona, tuttavia, pur riuscendo in un primo tempo a contrastare efficacemente gli invasori, non poterono arrestarli definitivamente a causa della loro netta inferiorit\u00e0 numerica e del divario incolmabile di potenza di fuoco. Nonostante le prime ondate di assalitori fossero state quasi del tutto annientate sul lato occidentale sotto Vierville e il panico che imperversava tra le truppe statunitensi, molte delle quali non erano mai state in battaglia, numerosi uomini riuscirono a raggiungere sani e salvi il muro costiero e a travolgere i difensori tedeschi, di gran lunga inferiori numericamente. Anche i soldati tedeschi del caposaldo N. 62, impegnati a battere con il fuoco delle mitragliatrici le spiagge \"Easy Red\", alla fine dovettero cedere a causa dell'esaurimento delle munizioni, dell'annientamento degli altri nuclei di resistenza e dello scarso supporto delle batterie di artiglieria del colonnello Ocker, bersagliate dal fuoco alleato: i superstiti abbandonarono le posizioni e cercarono di ripiegare.\nIl successo finale statunitense a Omaha Beach fu dovuto anche al tempestivo intervento del contrammiraglio Kirk, il comandante delle forze navali assegnate al V e al VII Corpo d'armata, che fece avanzare sottocosta tutti i suoi cacciatorpediniere, i quali aprirono il fuoco a vista contro i capisaldi tedeschi ottenendo effetti distruttivi. Dopo le 13:00 il momento pi\u00f9 critico era ormai stato superato e la fanteria statunitense riusc\u00ec a creare pi\u00f9 teste di ponte separate entro la fine della giornata; il piano operativo del V Corpo risult\u00f2 nel suo complesso un fallimento, ma gli uomini che aggredirono la scarpata trovarono il modo di impossessarsi della linea di cresta. Solamente tre giorni dopo, rallentate dal \"bocage\" (l'intricata vegetazione normanna) e dalle sporadiche resistenze tedesche ben nascoste nelle retrovie, le due divisioni riuscirono a raggiungere gli obiettivi prefissati per il giorno dello sbarco. Nel complesso, il D-Day cost\u00f2 alla 1\u00aa e 29\u00aa Divisione oltre perdite.\nUtah Beach.\nA 16 chilometri a ovest di Omaha Beach, la 4\u00aa Divisione sbarc\u00f2 su Utah Beach e si diresse velocemente verso l'interno, incontrando una resistenza scoordinata e sporadica. La terza ondata d'assalto era diretta sulla spiaggia e praticamente non vi era ancora stata opposizione nel settore: pochi colpi d'artiglieria sparsi, fucileria, s\u00ec che gli uomini paragonarono lo sbarco a un'esercitazione realistica. Gli ostacoli erano in numero assai limitato e facilmente individuabili e furono presto neutralizzati dai genieri. I carri armati M4 Sherman controllavano la spiaggia e dettero un contributo importante all'azione delle truppe, dato che probabilmente il bombardamento preliminare e la vista di tutti quei carri avevano demoralizzato i tedeschi, i quali si rifugiarono nelle loro posizioni dietro alla spiaggia. Nelle operazioni su Utah, il caso gioc\u00f2 un ruolo determinante: solo il generale di brigata Theodore Roosevelt, Jr. e pochi dei suoi ufficiali si erano resi conto che lo sbarco era avvenuto in una zona sbagliata, poich\u00e9 l'imbarcazione guida della prima ondata era stata trascinata di 1,5 chilometri pi\u00f9 a sud del tratto di costa da assaltare e la coltre di fumo e terra polverizzata avevano mascherato i punti di riferimento a riva. Un errore fortunato, dato che tutte le batterie che potevano colpire le zone prestabilite per lo sbarco erano ancora operative; perci\u00f2, la 4\u00aa Divisione si ritrov\u00f2 a cavallo dell'uscita 2 e non dinanzi alle uscite 3 e 4. L'insperata e vantaggiosa situazione tattica comport\u00f2 tuttavia per il generale una difficile scelta: siccome entro pochi minuti sarebbero giunti altri uomini e veicoli, Roosevelt doveva decidere se farli approdare nella zona originaria con due uscite oppure dove si trovava lui, 2 chilometri pi\u00f9 a sud, dove vi era una sola uscita che, se fosse risultata impraticabile, avrebbe imbottigliato l'intera divisione sulla spiaggia, alla merc\u00e9 della reazione tedesca. Dopo un breve colloquio con i comandanti di battaglione, Roosevelt decise per la seconda opzione, pronunciando la famosa frase \u00abCominceremo la guerra proprio qui!\u00bb. La 4\u00aa Divisione si sarebbe diretta verso l'interno sull'unica strada e avrebbe attaccato le postazioni tedesche.\nI tedeschi ritennero improbabile che gli Alleati sbarcassero proprio davanti alle vaste zone allagate che si estendevano dietro alle coste meridionali del Cotentin e, colti impreparati, gli uomini di un reggimento della 709\u00aa Divisione fanteria (unico reparto assegnato alla difesa di quel settore) si arresero quasi al completo. Le difficolt\u00e0 maggiori che incontr\u00f2 la 4\u00aa Divisione ebbero inizio dopo aver lasciato la spiaggia, quando le unit\u00e0 in avanzata verso nord per assicurare il fianco alla divisione incontrarono un'accanita resistenza nelle retrovie della zona dove si sarebbe dovuto sbarcare. Il resto degli uomini dovette proseguire all'interno attraverso acquitrini e \"bocage\", dove l'avanzata si rivel\u00f2 molto lenta e difficile.\nDegno di nota fu per\u00f2 l'atteggiamento assunto dagli uomini del maresciallo capo Baumgarten a presidio della batteria di Marcouf che, assieme alla batteria di Azeville, copriva l'intera spiaggia Utah. Le due posizioni figuravano tra gli obiettivi primari dell'invasione, ma resistettero fino a sera, sparando con i loro cannoni da 210\u00a0mm e 122\u00a0mm sulla spiaggia e sull'isolotto antistante di Marcouf, dove erano accatastati i rifornimenti della 4\u00aa Divisione statunitense. Gi\u00e0 durante le primissime fasi dell'invasione, la batteria di Marcouf riusc\u00ec a colpire un cacciatorpediniere nemico, ma la reazione della flotta statunitense al largo mise fuori combattimento due dei tre cannoni da 210\u00a0mm, cos\u00ec la batteria diresse il tiro del suo unico pezzo funzionante verso la spiaggia Utah (distante circa 10 chilometri) su cui nel frattempo le truppe statunitensi stavano sbarcando uomini e mezzi. L'effetto della batteria fu decisamente pesante sulla spiaggia, come testimonia l'ammiraglio Ernest King nel suo rapporto sull'invasione:\u00ab[\u2026] a partire dalle 11 il nemico tenne la spiaggia sotto un tiro ben centrato. Le nostre perdite furono considerevoli\u00bb.\nNonostante tutto, lo sbarco di Utah con ben uomini, tra i quali si contarono solo 197 vittime, risult\u00f2 quasi un miracolo propiziato da fortunate circostanze, in netto contrasto con il massacro di Omaha Beach. Se \u00e8 vero che la linea del fronte statunitense alla mezzanotte del 6 giugno era ancora esigua e non erano stati raggiunti gli obiettivi designati, il V e VII Corpo erano per\u00f2 sbarcati e tenevano saldamente le diverse teste di ponte.\nPointe du Hoc.\nAlle 06:30 (ora H) nove LCA recanti a bordo i 225 uomini del 2\u00ba Battaglione ranger, incaricato dell'assalto alla scogliera di Pointe du Hoc, si trovavano allineati lungo la spiaggia dominata dalla scogliera, relativamente protetti dal tiro tedesco e coperti dal fuoco dei cacciatorpediniere (britannico) e (statunitense). L'imbarcazione di testa che guidava gli LCA aveva per\u00f2 in un primo tempo sbagliato strada, deviata dalla corrente di 5 chilometri pi\u00f9 a sud; accortosi dell'errore, il colonnello James E. Rubber fece ricondurre i mezzi nel punto prestabilito e perse cos\u00ec tempo prezioso, che gli cost\u00f2 il rinforzo di 500 uomini, ossia il resto del 2\u00ba Battaglione e il 5\u00ba Battaglione ranger al completo del tenente colonnello Max Schneider. Secondo il piano, infatti, se entro le 07:00 Schneider non avesse visto un razzo di segnalazione sparato dallo scaglione del colonnello Rubber, stante a significare l'avvenuta scalata della scogliera, egli si sarebbe diretto a Omaha per condurre un'azione da tergo alla batteria di Pointe du Hoc. Alle 07:10 il tenente colonnello Schneider, che aveva aspettato impaziente il segnale, si risolse a seguire il piano e perci\u00f2 il distaccamento di 225 ranger si ritrov\u00f2 isolato.\nAllo scopo di inerpicarsi sulla scogliera, i ranger erano stati equipaggiati con scale di corda munite di rampini, a loro volta assicurati a lunghi cavi che venivano operati da piccoli razzi. Non appena sbarcati, i ranger attivarono gli ordigni e le scalette saettarono in alto, ancorandosi alla roccia; mentre il fuoco di copertura dei due cacciatorpediniere prendeva d'infilata il ciglio, gli uomini iniziarono la scalata, schizzando da un riparo all'altro mentre dalla cima i tedeschi lanciavano bombe a mano, sparavano con i mitra MP 40 e tentavano di sganciare le scale. Per molti minuti i ranger furono trattenuti, nonostante l'appoggio aggiuntivo di alcuni loro commilitoni che, appollaiati in cima a due scalette antincendio montate su due DUKW, saturavano la scogliera con i tiri di mitragliatrici pesanti Browning M2 da 12,7\u00a0mm e delle armi automatiche personali; i tedeschi eliminarono alcune scale e inflissero perdite pesanti ai ranger, che con ostinazione si portavano sempre pi\u00f9 in alto, alcuni addirittura arrampicandosi a mani nude. Alla fine, molti raggiunsero spossati la cima della scogliera e si gettarono nelle buche create dal bombardamento navale. Qui giunti, per\u00f2, i ranger si accorsero che lo sforzo sostenuto era stato inutile: i tedeschi avevano gi\u00e0 abbandonato la postazione e i bunker per l'artiglieria costiera da 155\u00a0mm erano in realt\u00e0 vuoti.\nLe spiagge britanniche.\nLungo la met\u00e0 orientale della zona di invasione, all'ora H prevista per i britannici (le 07:30) la 2\u00aa Armata del generale Dempsey inizi\u00f2 lo sbarco sulle spiagge assegnatele: Sword, Juno e Gold, un tratto lungo 32 chilometri che da Ouistreham, vicino alla foce dell'Orne, arrivava fino al villaggio di Le Hamel a occidente. Le spiagge erano piene di mezzi da sbarco che scaricavano truppe e, quasi ovunque, le maggiori difficolt\u00e0 furono provocate dal mare grosso e dagli sbarramenti sottomarini.\nIl piano di sbarco britannico prevedeva per il fronte di ogni brigata quattro LCT che trasportavano ciascuno quattro carri Sherman DD, i quali dovevano toccare terra all'ora H meno cinque minuti (H-5), seguiti all'ora H da quattro LCT con carri per impieghi speciali: sminatori a flagello, Crocodile lanciafiamme, Mk IV Churchill in versione AVRE, insieme a un reparto guastatori che si sarebbe dedicato all'eliminazione delle ostruzioni. Dietro di loro, all'ora H+7, dovevano arrivare otto mezzi da sbarco con due compagnie di fanteria d'avanguardia, seguite a orari prestabiliti da altre ondate che via via avrebbero scaricato sulla spiaggia uomini, corazzati e pezzi d'artiglieria con relativo personale. Le perdite furono minori del previsto, ma le complesse tabelle orarie si rivelarono inefficaci gi\u00e0 dopo la prima mezz'ora e i successivi scaglioni generarono un enorme ammassamento di uomini, veicoli, mezzi da sbarco e rottami.\nI primi a sbarcare lungo le spiagge furono 120 guastatori dei Royal Marines, esperti di demolizioni sottomarine, il cui compito era aprire una breccia di 30 metri attraverso gli sbarramenti in appena venti minuti, in tempo per non intralciare la prima ondata. Tuttavia s'imbatterono in un numero decisamente superiore di difese passive e, nonostante l'alacre lavoro, diversi erano ancora intatti quando gli anfibi di testa, seguiti dai mezzi da sbarco, avevano iniziato a muoversi verso la costa, a malapena contrastati da tiri isolati di armi leggere.\nSword Beach.\nNel settore di Sword Beach le perdite furono lievi e le prime fasi delle grandi operazioni anfibie poterono procedere senza particolari difficolt\u00e0; tuttavia, alcuni reparti della 3\u00aa Divisione britannica trovarono forte resistenza presso il caposaldo di La Br\u00e8che, che impegn\u00f2 i soldati britannici per circa tre ore, durante le quali gli uomini dovettero farsi strada attraverso un fuoco serrato. Inoltre, nella mattinata la spiaggia divenne bersaglio per tutto il 6 giugno (e nei giorni seguenti) del fuoco dei mortai e dei cannoni della 3\u00aa batteria del 1716\u00ba Reggimento di artiglieria, che sparava da una postazione a Plumetot, a 3 chilometri dalla costa. Il 4 Commando britannico al comando di Lord Lovat, che sbarc\u00f2 davanti a Ouistreham mezz'ora dopo la prima ondata, trov\u00f2 centinaia di uomini del 22\u00ba Reggimento East Yorkshire, che aveva precedentemente attaccato il caposaldo di La Br\u00e8che, morti o moribondi sulla spiaggia; i combattimenti ripresero con determinazione e questa volta l'opposizione tedesca fu disorganizzata e poco incisiva. In molti luoghi di Sword Beach, dopo le prime ore, si respirava un'atmosfera quasi rilassata e molti dei \"volontari\" russi e polacchi inquadrati nella 716\u00aa Divisione fanteria non esitarono ad arrendersi. L'unico contrattacco di rilievo a Sword fu attuato dal 3\u00ba Battaglione del 736\u00ba Reggimento di fanteria, che attacc\u00f2 con il supporto di alcuni semoventi i britannici nel settore occidentale della testa di ponte, presso Lion-sur-Mer; verso mezzogiorno i semoventi impegnarono duramente gli Alleati inizialmente privi di armi pesanti, ma la concentrazione di fuoco che i britannici riuscirono a mettere insieme mise alle strette i tedeschi, i quali si ritirarono di 3 chilometri in direzione sud-est.\nJuno Beach.\nNel settore di Juno Beach anche i canadesi riuscirono a sfondare le difese nemiche, ma soffrirono perdite decisamente pi\u00f9 pesanti. In questa spiaggia, a causa di vari ritardi, l'ora H fu spostata dalle 07:35 alle 07:45, permettendo ai tedeschi di riorganizzarsi dopo il bombardamento; inoltre si verific\u00f2 un rapido alzarsi della marea. Tali contingenze provocarono gravi perdite tra i mezzi da sbarco: bersagliati nella fase di andata, dopo aver scaricato gli uomini i natanti facevano marcia indietro ma, nelle manovre, si ritrovavano tra le mine, gli ostacoli e gli spuntoni rocciosi degli scogli, che caratterizzavano il tratto costiero. Delle ventiquattro imbarcazioni della prima ondata, venti andarono perse o furono gravemente danneggiate; complessivamente, durante tutta la mattinata, dei 306 mezzi da sbarco impiegati ben 90 andarono perduti e con essi affondarono o saltarono in aria anche parecchi Centaur Mk IV, carri da supporto fanteria armati con obici da 95\u00a0mm e appartenenti ai Royal Marines. Il fuoco d'artiglieria tedesco, gli ostacoli e il mare mosso fecero s\u00ec che solo 6 dei 40 Centaur assegnati alla fanteria riuscissero ad arrivare sulla terraferma; gli Sherman DD invece, al contrario di quanto accaduto dinanzi a Omaha, giunsero senza troppi problemi sulla spiaggia ma con un certo ritardo rispetto alla prima ondata, che si trov\u00f2 per un breve lasso di tempo senza protezione. I carri e la fanteria si mossero poi insieme verso l'entroterra, creando intasamenti e intralciandosi a vicenda durante gli aspri combattimenti che si protrassero fino a pomeriggio inoltrato a Courseulles-sur-Mer e a Berni\u00e8res, dove l'8\u00aa Brigata canadese e il No. 48 Royal Marines Commando (sbarcato sotto il villaggio) furono investiti da fuoco pesante: nei primi 100 metri d'avanzata molti furono i morti e i feriti e i tedeschi continuarono a opporre un'accanita resistenza, finch\u00e9 non furono aggirati sui fianchi.\nOperando secondo i piani, le ondate successive filtrarono tra le unit\u00e0 dei primi assalti ancora impegnate sulla spiaggia, ignorando i cecchini (che continuarono a sparare fino al crepuscolo), e si portarono verso i loro obiettivi nell'entroterra. I reparti canadesi furono quelli che tra le varie divisioni alleate ottennero la maggior avanzata, nonostante non fossero riusciti a collegarsi con i britannici sbarcati a Sword. Uno dei compiti pi\u00f9 difficili nel settore spett\u00f2 al No. 48 Royal Marines Commando che, dopo aver conquistato le zone di Berni\u00e8res e di Saint-Aubin in meno di mezz'ora, si spinse avanti e marci\u00f2 verso est lungo la costa: era stato incaricato di percorrere gli 11 chilometri che lo separavano da Sword e incontrarsi con il No. 41 Royal Marines Commando, a sua volta inviato verso ovest per facilitare la congiunzione, partendo da Lion-sur-Mer nel settore di Sword. Il piano britannico per\u00f2 fall\u00ec, poich\u00e9 entrambe le unit\u00e0 s'imbatterono in alcune guarnigioni tedesche che avevano trasformato case isolate in piccoli fortilizi: la tenace difesa tedesca fren\u00f2 e infine blocc\u00f2 del tutto i provati Commando, peraltro privi di supporto e copertura.\nGold Beach.\nLa 50\u00aa Divisione britannica sbarcata a Gold Beach, la pi\u00f9 occidentale del settore britannico, incontr\u00f2 le prime difficolt\u00e0 di fronte alle postazioni tedesche fortificate del settore \"Le Hamel\", occupate dagli uomini della 352\u00aa Divisione tedesca. Il 1\u00ba Battaglione del Reggimento Hampshire (I/Hampshire) e il I/Dorsetshire sbarcarono sotto un fitto fuoco, visto che anche qui il bombardamento preliminare aveva solo intaccato in superficie le difese tedesche; inoltre si verificarono nuovamente perdite pesanti tra i blindati Centaur di supporto e ritardi nel loro arrivo sulla spiaggia, dove le truppe rimasero per molti minuti sprovviste di appoggio corazzato e alla merc\u00e9 del tiro tedesco.\nPer molti uomini la parte pi\u00f9 difficile dell'assalto fu attraversare gli sbarramenti in mare, ma una volta superati si accorsero che il fuoco nemico sulle spiagge era piuttosto ineguale: violento in alcuni settori e quasi inesistente in altri. A Gold Beach gli uomini del I/Hampshire furono quasi decimati mentre ancora cercavano di uscire dall'acqua: i britannici impiegarono almeno otto ore prima di neutralizzare le difese di Le Hamel e le loro perdite a fine giornata ammontarono a circa 200 uomini. Di contro, alla destra di Le Hamel i soldati incontrarono ben poca resistenza, tanto che elementi del Reggimento Green Howards, sbarcati con impeto, occuparono il primo obiettivo in meno di un'ora; anche il No. 47 Royal Marines Commando, l'ultimo di tali contingenti a sbarcare, raggiunse Gold Beach sul lato pi\u00f9 orientale del settore in breve tempo. Lo sbarco fu semplice e non incontr\u00f2 resistenza e, evitando ogni contatto con il nemico, i commando puntarono a occidente alla volta di Port-en-Bessin e si riunirono con gli statunitensi sbarcati a Omaha verso mezzogiorno.\nContrariamente agli anglo-canadesi, che combatterono principalmente contro la mediocre 716\u00aa Divisione fanteria, gli statunitensi erano ancora fermi dinanzi alla solida e combattiva 352\u00aa Divisione di fanteria. I britannici avevano poi fatto ampio utilizzo di carri anfibi, come pure di mezzi speciali, che battevano il terreno creando varchi e srotolando rotoli di grelle metalliche che facilitavano l'avanzata dei veicoli; gli statunitensi inoltre, parte a causa del mare agitato, parte lo scetticismo sulle conversioni operate dagli alleati, riscontrarono maggiori difficolt\u00e0 logistiche.\nVerso l'interno.\nUna volta che le truppe britanniche riuscirono a districarsi dalle congestionate spiagge, dilagarono verso l'interno in modo regolare senza imbattersi in particolari contrasti da parte di sparsi reparti tedeschi: da Gold Beach le colonne puntarono sulla citt\u00e0 di Bayeux, 11 chilometri a sud; da Juno la 3\u00aa Divisione canadese si lanci\u00f2 verso meridione per spezzare la strada Bayeux-Caen e occupare l'aeroporto di Carpiquet, a una dozzina di chilometri di distanza.. Sull'obiettivo pi\u00f9 importante di tutto il D-Day, la citt\u00e0 di Caen, iniziarono a convergere la 3\u00aa Divisione di fanteria britannica, il 4 Commando e alcuni elementi della 6\u00aa Divisione aviotrasportata, la quale teneva ancora i ponti sull'Orne e sul canale artificiale di Caen; le ultime due unit\u00e0 avrebbero dovuto ricongiungersi intorno a mezzogiorno..\nNel settore statunitense di Utah Beach, la 4\u00aa Divisione si stava dirigendo verso l'interno attraverso l'unica uscita, appena contrastata da qualche sporadico colpo d'artiglieria. La decisione del generale Roosevelt di far continuare l'approdo delle truppe quasi 2 chilometri pi\u00f9 a est delle posizioni previste aveva avuto successo, ma la situazione rimaneva critica: se il traffico di uomini e mezzi fosse stato interrotto o rallentato, una controffensiva tedesca, sempre possibile, avrebbe imposto un netto freno all'avanzata. Verso le 11:00 il generale Barton, comandante della divisione, ordin\u00f2 l'invio di alcuni carri armati verso l'uscita 3, a circa 1,5 chilometri di distanza, per assicurare alla propria unit\u00e0 un secondo sbocco dalle spiagge; i veicoli assunsero in breve tempo il controllo dell'uscita, subito sfruttata dalla 4\u00aa Divisione. Le punte avanzate, penetrate nel Cotentin, iniziarono inoltre a incontrarsi con i primi, sparsi elementi della 101\u00aa Divisione aviotrasportata, che avevano trascorso la notte a combattere per giungere il pi\u00f9 vicino possibile alla costa. A sera, uomini e veicoli si trovavano a terra e, con i paracadutisti, la 4\u00aa Divisione aveva costituito la prima grossa testa di ponte statunitense in Francia.\nA Omaha Beach, verso mezzogiorno, la situazione era ancora precaria e i combattimenti si trascinavano feroci appena oltre la striscia sabbiosa, tanto che il generale Bradley fu molto vicino a prendere la decisione di dirottare le ondate successive di uomini e mezzi a Utah. Dopo quasi sette ore di scontri, nel settore orientale la 1\u00aa Divisione, formata da veterani dello sbarco in Sicilia e di Salerno, si riebbe pi\u00f9 in fretta dall'inizio disastroso dell'operazione e inizi\u00f2 ad avanzare: i soldati lasciarono la spiaggia battuta dal fitto tiro tedesco, permettendo ai mezzi da sbarco e a qualche Sherman DD (fino a quel momento rimasti al largo in attesa) di portare altri reparti a terra. Allo stesso tempo, qualche cacciatorpediniere si avvicin\u00f2 talmente alla costa da poter sparare ad alzo zero contro i capisaldi sulle alture; approfittando del fuoco delle navi, i genieri ripresero con vigore l'opera di demolizione che avevano iniziato quasi sette ore prima e gli ostacoli furono distrutti in gran numero. Una volta che la linea di difesa tedesca, poco estesa in profondit\u00e0, fu perforata e abbattuta, le truppe si riorganizzarono e intrapresero la prima marcia verso l'interno. Alle 13:30 il generale Bradley ricevette un messaggio: \u00abTruppe sinora bloccate sulle spiagge Easy Red, Easy Green, Fox Red, avanzano sulle colline dietro le spiagge\u00bb. Al calare della notte del 6 giugno, la 1\u00aa e la 29\u00aa Divisione erano progredite di circa 1,5 chilometri, pagando il pi\u00f9 alto computo di vittime durante il D-Day.\nLa 6\u00aa Divisione aviotrasportata, a est dell'Orne, fronteggi\u00f2 non solo le unit\u00e0 tedesche che presidiavano la zona ma anche i contrattacchi di elementi del 125\u00ba e del 192\u00ba Panzergrenadier, appartenenti alla 21. Panzer-Division. Sembra che in realt\u00e0 il comandante, generale Edgar Feuchtinger, abbia ritardato molto l'intervento dei suoi reparti e che solo alle ore 14:30 un battaglione del reggimento corazzato (circa 50 Panzer IV) e un battaglione di panzergrenadier, raggruppati in un \"kampfgruppe\" al comando dell'esperto colonnello Hermann von Oppeln-Bronikowski, ebbero ordine di sferrare il contrattacco verso le spiagge. Il generale Marcks, estremamente preoccupato, si era recato sul posto e sollecit\u00f2 il colonnello Oppeln-Bronikowski a impegnarsi a fondo, dicendogli: \"Se non riesce a ricacciare in mare gli inglesi, abbiamo perso la guerra\". Oppeln-Bronikowski mise in movimento il suo \"kampfgruppe\" che ottenne qualche successo, ma fu ben presto bloccato dagli elementi avanzati della 3\u00aa Divisione di fanteria britannica a Bi\u00e9ville e P\u00e9riers, poi rinforzati da una brigata corazzata di M4 Sherman. Solamente una compagnia di fanteria e sei carri riuscirono a passare e alle 20:00 raggiunsero la costa a Luc-sur-Mer, dove una sacca tedesca ancora resisteva tra le spiagge Sword e Juno; l'arrivo alle 21:00 di 250 alianti, con il resto della 6\u00aa Divisione aviotrasportata, che disponeva di pezzi controcarro aviotrasportati, costrinse i tedeschi a rinunciare al consolidamento delle posizioni raggiunte (che avrebbero potuto condurre all'eliminazione della testa di ponte della spiaggia Sword) e a ritirarsi per concentrarsi sulla difesa della citt\u00e0 di Caen.\nA occidente dell'Orne, sulla strada che portava a Caen, il generale Montgomery intese radunare truppe e mezzi per occupare l'importante centro; tuttavia i suoi propositi offensivi furono frustrati dalla spossatezza degli uomini, esausti dopo una giornata di continue scaramucce o duri scontri. Il generale britannico manc\u00f2, peraltro, di spingere la 27\u00aa Brigata corazzata (190 Sherman e 33 carri leggeri) immediatamente a sud-est non appena era sbarcata per cogliere di sorpresa le forze meccanizzate tedesche, sopraffarle e quindi assicurarsi il controllo di Caen; al contrario, la formazione fu suddivisa in numerosi reparti indipendenti a supporto delle molteplici azioni delle fanterie, causandone la dispersione e il logorio precoci. A sera, perci\u00f2, la brigata era incapace di lanciare un assalto coordinato e deciso alla citt\u00e0, tanto pi\u00f9 che rimase invischiata nei locali contrattacchi tedeschi. La responsabilit\u00e0 della mancata occupazione di Caen fu da attribuire anche all'eccessivo ottimismo e alla superficialit\u00e0 dei pianificatori, che non avevano considerato le difficolt\u00e0 di effettuare un'offensiva subito dopo gli sbarchi.\nVerso sera, a destra della 3\u00aa Divisione britannica, i canadesi erano gi\u00e0 quasi a Carpiquet. Dietro alla spiaggia Juno intasata, invece, gli Alleati erano stati impegnati in aspri combattimenti per annientare piccoli ma coriacei capisaldi isolati; i canadesi avanzarono comunque di quasi 8 chilometri attraverso Bretteville lungo la direttrice Bayeux-Caen. Infine la 50\u00aa Divisione, muovendo dalla spiaggia Gold, sostenne sanguinosi scontri con elementi della 352\u00aa Divisione tedesca e a sera la 151\u00aa Brigata raggiunse la strada Bayeux-Caen; i carristi del IV/7\u00b0 Dragoon Guards riferirono di avere la via pressoch\u00e9 libera. Nonostante in questa zona gli Alleati non avessero completato la maggior parte dei loro obiettivi, la 50\u00aa Divisione riusc\u00ec ad attestarsi saldamente nella campagna normanna, trovando solo limitata opposizione. Il D-Day giunse al termine e, nonostante ritardi, errori tattici, contrattempi e la mancata occupazione di diverse localit\u00e0, gli Alleati raggiunsero un successo pressoch\u00e9 totale, stabilendosi saldamente in Europa e respingendo i primi contrattacchi tedeschi. L'unica preoccupazione del generale Eisenhower, a quel punto, fu allargare la testa di ponte di Omaha allo scopo di mettere al riparo la spiaggia dal martellamento tedesco e consentire cos\u00ec l'afflusso continuo di rinforzi e i rifornimenti, confidando che il tempo sulla Manica non peggiorasse. Tuttavia, in campo tedesco la combattivit\u00e0 e la fiducia erano ancora alte e anzi numerosi (truppa e comandanti) erano convinti che, con l'arrivo delle divisioni corazzate della riserva, gli anglo-americani sarebbero stati certamente ricacciati in mare.\nAnalisi e conseguenze.\nIl ruolo determinante nel successo del 6 giugno fu giocato da diversi fattori concomitanti: l'effetto sorpresa, la scelta del luogo e del giorno, le incertezze e le inadeguatezze delle forze tedesche nella zona e dei loro comandi a pi\u00f9 alto livello. Le avverse condizioni atmosferiche del 4 e 5 giugno indussero i tedeschi a ritenere molto improbabile, se non impossibile, uno sbarco in grande stile; secondo i comandanti tedeschi gli Alleati avrebbero rinunciato allo sbarco nelle prime settimane di giugno e ci\u00f2 comport\u00f2 l'assenza dai rispettivi posti di comando di diversi comandanti, compresi il feldmaresciallo Rommel (in Germania per festeggiare il compleanno della moglie) e il colonnello generale Dollmann (a Rennes per un'esercitazione di guerra). Nel corso del D-Day, dunque, molte scelte importanti furono ritardate per mancanza di chiarezza e di decisione. La dispersione dei paracadutisti statunitensi (causata da errori e difficolt\u00e0 tecniche) paradossalmente comport\u00f2 un ulteriore vantaggio, in quanto aggiunse confusione nei comandi tedeschi, che ricevevano rapporti indicanti la presenza di truppe aerotrasportate in tutta la Normandia settentrionale.\nL'opera del controspionaggio britannico riusc\u00ec a depistare gli agenti tedeschi, convincendoli che quella in Normandia fosse una colossale operazione diversiva, e l'accuratezza dell'operazione Fortitude complet\u00f2 l'inganno di portata strategica. Lo stesso Hitler, ancora il 9 giugno, era convinto che il teatro principale delle operazioni doveva aprirsi a Pas de Calais, avendo prestato credito ai messaggi inviati dalla celebre spia Arabel (\"Garbo\" per i britannici); di conseguenza, la potente 15\u00aa Armata fu mantenuta a Calais e non diede appoggio alla 7\u00aa Armata nel settore normanno, tanto meno le diede l'allarme come non lo diede alla Kriegsmarine a Cherbourg. Nel complesso, le truppe del generale Dollmann opposero una difesa relativamente inefficace, essendo male addestrate, a corto di trasporti ed equipaggiamento, tartassate da intensi bombardamenti per una settimana; si distinse solo la 352\u00aa Divisione di fanteria, che si abbarbic\u00f2 alle opere fortificate dominanti Omaha Beach e caus\u00f2 gravi perdite al V Corpo d'armata statunitense. Inoltre, lungo i 50 chilometri di costa normanna interessati dallo sbarco, ogni unit\u00e0 costiera tedesca combatt\u00e9 in totale isolamento, poich\u00e9 le linee telefoniche erano state interrotte dai bombardamenti aeronavali o dal sabotaggio dei partigiani francesi: n\u00e9 i comandanti sul campo, n\u00e9 lo stato maggiore del LXXXIV Corpo d'armata poterono dunque avere una visione complessiva della battaglia. Ad esempio, solo alle 16:40 il comando della 7\u00aa Armata fu informato che lo sbarco sulle coste del Cotentin (Utah Beach) era riuscito; i comandanti tedeschi impiegarono, poi, diverse ore per assicurarsi che i rapporti ricevuti indicassero davvero una grande operazione anfibia e non un'azione diversiva.\nLa vittoriosa esecuzione di Overlord fu anche frutto dell'incontrastato dominio dei cieli, della devastazione delle reti ferroviaria e stradale e della frequenza delle missioni aeree di supporto tattico, che in ultimo intralciarono pure l'afflusso di rinforzi tedeschi in Normandia. L'impiego delle Panzer-Division in Normandia fu condizionato, inoltre, dallo scarso numero di mezzi a disposizione delle singole divisioni, impossibilitate a sviluppare un'azione offensiva a largo raggio e che furono, anzi, costrette a limitarsi a una difesa locale pi\u00f9 o meno elastica, in cui i carri armati svolsero prevalentemente funzioni di supporto. La valutazione del feldmaresciallo Rommel - respingere tassativamente l'assalto nemico sulle spiagge - era sostanzialmente corretta, ma richiedeva lo schieramento e il coordinamento di un forte nucleo di divisioni corazzate: un piano che, date le condizioni delle forze armate tedesche in Francia nel 1944 e il dominio assoluto dei cieli da parte degli Alleati, non avrebbe potuto funzionare correttamente. Il parziale successo ottenuto dalla 21. Panzer-Division dimostr\u00f2 che non fu tanto la mancanza di unit\u00e0 blindate a bloccare i contrattacchi tedeschi, quanto l'incompleta visione del quadro d'insieme della situazione: agendo in modo compatto, la divisione avrebbe avuto forze sufficienti per rigettare in mare i britannici. Invece, i reparti del generale Feuchtinger furono scagliati in battaglia in maniera confusa e disorganica, indebolendo l'efficacia del contrattacco.\nLa lenta reazione tedesca.\nQuando, alle 06:00, il colonnello generale Alfred Jodl (ufficiale capo delle operazioni all'OKW) si svegli\u00f2 e fu informato della situazione in Normandia, non concesse tutte le divisioni corazzate della riserva strategica che il feldmaresciallo von Rundstedt, a scopo cautelativo nell'attesa di avere una visione pi\u00f9 chiara delle intenzioni alleate, aveva insistentemente richiesto dalle 02:30: quell'ordine poteva essere dato solo da Hitler in persona che, per\u00f2, sofferente d'insonnia, la sera precedente aveva assunto un sonnifero. Il F\u00fchrer si alz\u00f2 alle 10:00 e, considerando i precedenti messaggi ricevuti dal servizio di spionaggio, si mostr\u00f2 incerto: in un primo tempo ritenne che non si trattasse del vero sbarco; dopo alcune discussioni, disse a Jodl: \"allora, questa \u00e8 l'invasione, si o no?\". Finalmente, alle ore 14:32 l'OKW diede l'autorizzazione all'OB West di aggregare le divisioni corazzate della riserva strategica (12. SS-Panzer-Division \"Hitlerjugend\" e la Panzer-Lehr-Division) al Gruppo di Armate B e contrattaccare al pi\u00f9 presto. Sebbene questo ritardo fosse stato aspramente criticato dai comandi tedeschi, probabilmente non influenz\u00f2 l'andamento della battaglia, in quanto tutte le forze tedesche in marcia verso la Normandia subirono ingenti perdite e ritardi a causa degli intensi attacchi dell'aviazione anglo-americana.\nLe due divisioni corazzate, unit\u00e0 scelte, ben addestrate ed equipaggiate, incontrarono infatti grandi difficolt\u00e0 per raggiungere l'area dello sbarco. La Panzer-Lehr era raggruppata a 120 chilometri a sud-ovest di Parigi e fu messa in stato di allarme fin dalle ore 02:30 del 6 giugno, ma sorsero ben presto contrasti tra gli alti comandi. Il generale Dollmann esigeva che la divisione iniziasse il movimento verso Caen alle ore 17:00, mentre il comandante delle divisione, maggior generale Fritz Bayerlein, consigliava di muovere solo di notte per evitare la minaccia aerea alleata. Alla fine la divisione corazzata inizi\u00f2 la marcia di trasferimento nel pomeriggio del 6 giugno, ma il movimento verso le spiagge fu considerevolmente rallentato dalle ingenti distruzioni causate agli abitati e alle vie di comunicazione dagli attacchi aerei alleati; la Panzer-Lehr avanz\u00f2 anche durante la notte e raggiunse l'area di schieramento il mattino del 7 giugno; attaccata sistematicamente dall'aria, non sarebbe riuscita a contrattaccare neppure l'8 giugno.\nLa 12. SS-Panzer-Division (comandata dall\"'SS-Brigadef\u00fchrer\" Fritz Witt), che avrebbe dovuto sistemarsi nei pressi di Lisieux, a circa 30 chilometri dietro alla costa (zona tatticamente ottima in previsione di uno sbarco), fu ridislocata dal generale von Schweppenburg 50 chilometri pi\u00f9 a sud, palesando con questa decisione i dissidi con il feldmaresciallo Rommel; questi voleva le riserve a ridosso della costa, mentre il primo riteneva pi\u00f9 prudente disporle a maggiore distanza allo scopo di evitare il bombardamento navale e, successivamente, manovrare su una zona a vasto raggio. Nessuno dei due alti ufficiali consider\u00f2 il peso schiacciante degli stormi aerei avversari, perci\u00f2 la mattina del 6 giugno la divisione venne a trovarsi 20 chilometri pi\u00f9 distante dalla zona di combattimento e nell'impossibilit\u00e0 d'intervenire tempestivamente. Alla notizia dell'\"invasione\" fu subito messo in movimento anche il II-SS-Panzerkorps del generale Hausser, che combatteva contro i sovietici nella regione di Leopoli, ma quelle preziose forze corazzate impiegarono cinque giorni per arrivare via ferrovia a Nancy e, da quel momento, dovettero spostarsi su strada: furono pronte a intervenire in Normandia solo alla fine del mese di giugno, quando era ormai troppo tardi.\nNonostante lo sbigottimento generale, Adolf Hitler il 6 giugno si mostr\u00f2 ottimista e fiducioso; nella prima riunione al suo quartier generale nella tarda mattinata, dopo le incertezze iniziali sulle reali intenzioni degli Alleati, disse al feldmaresciallo Wilhelm Keitel che: \"Le notizie non potrebbero essere migliori\"; il F\u00fchrer si illudeva che, dopo tanta attesa, l'inizio della grande battaglia avrebbe dato la possibilit\u00e0 alle sue forze di distruggere il grosso degli eserciti nemici. Hitler disse: \"Finch\u00e9 erano in Gran Bretagna non potevamo arrivare fino a loro. Ora li abbiamo a portata di mano e possiamo distruggerli\"; pi\u00f9 tardi apparve quasi contento dicendo a G\u00f6ring, davanti alla carta militare: \"stanno sbarcando qui e qui, proprio dove li aspettavamo\". Solo il 10 giugno Hitler e i suoi principali generali compresero l'imponenza delle forze alleate e la difficile situazione della Wehrmacht.\nLa Luftwaffe pot\u00e9 opporre solo una modesta resistenza durante l'intero 6 giugno. Il feldmaresciallo Sperrle, il comandante della Luftflotte 3 di base in Francia, poteva opporre solo trecento aerei efficienti, di cui meno di un centinaio erano caccia. Questi velivoli costituivano una forza difensiva, insufficiente anche solo per un attacco di bombardieri pi\u00f9 numeroso del solito, cos\u00ec era stato pianificato (in caso d'invasione) di rinforzarla con altri seicento aerei che, fatti partire dalla Germania, sarebbero dovuti andare ad atterrare in campi d'aviazione avanzati gi\u00e0 predisposti in Francia. L'ordine di trasferimento, che poteva essere dato solo dall'OKL, fu impartito quando ormai era troppo tardi. Il tenente generale Adolf Galland, nel dopoguerra, si espresse cos\u00ec a tal proposito: \u00abSecondo le dichiarazioni rilasciate dal generale che lo comandava, il 2\u00b0 Fliegerkorps ebbe notizia del principio d'invasione solo il 6 giugno, circa alle otto del mattino. Infatti le incursioni aeree dei giorni precedenti avevano gravemente disorganizzato o paralizzato l'intero sistema di comunicazioni\u00bb. Due piloti dello \"Jagdschwader 26 Schlageter\" - il tenente colonnello Josef Priller, asso della caccia tedesca con quasi cento vittorie aeree, e il suo gregario Heinz Wodarczyk - furono verosimilmente i primi due cacciatori tedeschi a entrare in azione la mattina del D-Day. I due, nonostante la confusione e gli ordini contraddittori dei comandi della Luftwaffe, non esitarono a decollare con i loro Focke-Wulf Fw 190 per andare a rendersi conto di persona degli avvenimenti. Nascondendosi tra le nubi, riuscirono a spingersi fino a Le Havre e proseguirono fino alla costa, finch\u00e9 non si trovarono proprio sulla flotta d'invasione nel settore britannico. Nonostante la evidente inferiorit\u00e0, i due piloti si lanciarono verso le spiagge mitragliando gli uomini a terra, i quali risposero con le loro armi automatiche, ma l'azione dovette essere subito sospesa per l'azione contraerea delle centinaia di navi, che costrinse i due piloti a cabrare verso le nubi.\nOltre a questa famosa incursione, rievocata in libri e film, anche i caccia dello \"Jagdschwader 2 Richthofen\" entrarono in azione il 6 giugno; i primi caccia dei due gruppi aerei dello stormo arrivarono alle ore 10:00 sopra le spiagge, dove affrontarono la pesante copertura aerea dei caccia alleati; le ultime missioni terminarono alle ore 21:30; i cacciatori tedeschi rivendicarono diciotto vittorie aeree contro due perdite. Fu invece un totale fallimento il programma di rinforzo immediato studiato a lungo nei mesi precedenti dal comando della Luftwaffe, su cui anche Hitler aveva fatto pieno affidamento. Il piano di trasferire immediatamente almeno 800 caccia da altri fronti verso i cieli dello sbarco non fu completamente autorizzato fino al 7 giugno; in realt\u00e0 fin dal pomeriggio del D-Day partirono per la Francia alcuni gruppi aerei del \"Jagdschwader 1\" e del \"Jagdschwader 54\", che tuttavia per difficolt\u00e0 organizzative, carenze di mezzi e problemi meteorologici non riuscirono a intervenire.\nLe perdite.\nIl numero delle perdite totali per gli Alleati il 6 giugno fu complessivamente di circa uomini, di cui morti. Gli statunitensi contarono perdite, di cui morti, feriti, dispersi e 26 prigionieri; circa furono invece le perdite dei britannici e quasi quelle dei canadesi. Nel 2014 ricerche pi\u00f9 accurate sulle singole vittime del D-Day alzarono il totale dei morti, portandolo a circa fra gli Alleati ( morti statunitensi e anglo-canadesi). Nello specifico, per quanto riguarda le perdite statunitensi, almeno (238 morti accertati) furono quelle delle due divisioni aviotrasportate, mentre le vittime a Utah furono circa 200, compresi 60 dispersi; la maggior parte delle perdite statunitensi, circa , fu sofferta dalla 1\u00aa e dalla 29\u00aa Divisione impegnate a Omaha. I canadesi a Juno ebbero 359 morti, 574 feriti e 47 prigionieri; i britannici persero circa soldati sulle spiagge dell'invasione: 410 uomini sulla spiaggia Gold, circa 240 soldati del Nr. 48 Commando a Juno e circa 630 uomini a Sword. Questa stima, per\u00f2, non tiene conto delle vittime dei combattimenti del D-Day una volta che le truppe britanniche penetrarono nell'entroterra. Circa vittime (600 uccisi o feriti durante il D-Day, 800 dispersi) soffr\u00ec invece la 6\u00aa Divisione aviotrasportata. Novantacinque furono le vittime tra i soli piloti di alianti della \"6th Airlanding Brigade\" (la brigata da sbarco aereo composta da circa uomini), buona parte della quale travers\u00f2 il Canale su 250 alianti. Il numero totale delle perdite tedesche non \u00e8 conosciuto, ma si stima sia stato tra i e i uomini.\nLo sbarco nella cultura di massa.\nIl ricordo.\nI visitatori della Normandia odierna trovano molti ricordi di quel 6 giugno 1944. I pi\u00f9 notevoli sono le spiagge, che vengono ancora indicate sulle cartine e sui cartelli con i nomi in codice assegnati durante l'invasione; sulla costa sono inoltre visibili diversi bunker del Vallo Atlantico e i Mulberry Harbour con i loro frangiflutti Phoenix, presso Arromanches. Nella regione sono stati istituiti numerosi cimiteri di guerra anglo-americani e tedeschi: a Colleville-sur-Mer file di identiche croci bianche e stelle di David commemorano i morti statunitensi. A Bayeux il cimitero di guerra del Commonwealth, mantenuto dalla Commonwealth War Graves Commission, raccoglie le spoglie di soldati britannici e, accanto, sorge il pi\u00f9 grande cimitero della Normandia, il Cimitero militare tedesco di La Cambe, in cui riposano soldati tedeschi. Le vie vicino alle spiagge portano ancora il nome delle unit\u00e0 che vi combatterono e occasionali paletti ricordano gli scontri pi\u00f9 importanti. In luoghi significativi come Pointe du Hoc e il Ponte Pegasus ci sono delle placche, memoriali o piccoli musei."}
{"id": "15477", "revid": "74801", "url": "https://it.wikipedia.org/wiki?curid=15477", "title": "Operazione Overlord", "text": "Loperazione Overlord (Operation Overlord in inglese) fu il nome in codice che identific\u00f2 il piano di invasione dell'Europa, iniziato il 6 giugno 1944, con l'obiettivo di stabilire una testa di ponte sulla terraferma per poi invadere la Normandia e, quindi, liberare la Francia. Inizialmente il nome in codice \"Overlord\" (Signore Supremo) venne usato per designare sia l'operazione generale di attraversamento della Manica sia lo sbarco vero e proprio in ben determinate aree; con il progredire della pianificazione, per esigenze di sicurezza venne ristretto il numero di persone che avevano accesso alle informazioni sullo sbarco e quindi venne definito un nuovo nome in codice, \"Neptune,\" per designare questa fase specifica lasciando \"Overlord\" per il concetto generale e la divulgazione pi\u00f9 ampia tra il personale interessato.\nPremesse.\nDurante tutto il 1941, a seguito della disfatta francese contro le armate tedesche, il Regno Unito continu\u00f2 a combattere senza alcuna speranza razionale in una vittoria decisiva contro la Germania. Soltanto nel giugno 1941, quando Hitler invase l'Unione Sovietica, il primo sprazzo di possibilit\u00e0 di vittoria si dischiuse tra gli alleati, i quali continuarono a combattere impegnandosi nella lotta per mantenere aperta la vitale linea di rifornimento nell'Atlantico e per mantenere viva la speranza negli unici teatri di guerra in cui le truppe britanniche continuavano a combattere: l'Africa e il Medio Oriente.\nHitler, dopo che i primi cinque mesi di operazioni contro l'URSS non avevano dato i risultati sperati, inizi\u00f2 a valutare la possibilit\u00e0 che gli Stati Uniti entrassero in guerra e l'11 novembre 1941 annunci\u00f2 clamorosamente, anche per intimidirli: \nInfine, negli ultimi giorni dell'anno ci fu la svolta del conflitto, l'attacco giapponese a Pearl Harbor, al quale segu\u00ec la dichiarazione di guerra della Germania agli Stati Uniti. Con grande sollievo per i britannici, Roosevelt e i suoi capi di stato maggiore aderirono subito al principio del \"Germany first\" (la Germania per prima), riconoscendo che la potenza bellica tedesca rappresentava il pericolo maggiore e che dopo la sconfitta della Germania il Giappone avrebbe presto capitolato. La guerra nel Pacifico divenne quindi un impegno prioritario per la marina statunitense, mentre lo sforzo massimo delle forze di terra si sarebbe concentrato contro la Germania e l'Italia.\nTale decisione venne ribadita durante la prima grande conferenza di guerra angloamericana apertasi a Washington il 31 dicembre 1941, denominata \"Arcadia\", dove gli Stati Uniti si impegnarono nell'attuazione del piano \"Bolero\", ossia il progressivo concentramento di forze statunitensi in Gran Bretagna in vista di un'invasione dell'Europa.\nDall'altra parte, il 14 dicembre Hitler aveva dato le prime disposizioni per dare almeno in parte corpo alla sua mossa propagandistica, dando alla Organizzazione Todt le prime direttive relative alle priorit\u00e0, che per\u00f2 privilegiavano zone della Norvegia, la costa francese da Bordeaux a Brest, le isole del Canale e l'estuario della Senna; la priorit\u00e0 all'interno della stessa area era assegnata alle postazioni di artiglieria costiera e alle basi dei sommergibili, come La Pallice o Saint Nazaire. Quando Hitler scelse il comandante del Fronte Occidentale, grosso modo corrispondente al Gruppo di Armate B in Francia e Belgio, e al Gruppo di Armate D nei Paesi Bassi e Germania, lo individu\u00f2 nella persona del feldmaresciallo Gerd von Rundstedt, reduce dal fronte russo, dove non aveva lesinato critiche sulla condotta delle operazioni da parte dell'OKW; questi per\u00f2 era un fautore della guerra di movimento, e quindi non fu entusiasta dell'incarico che lo vincolava alla difesa di posizioni fisse; inoltre le responsabilit\u00e0 di comando erano tutt'altro che unitarie, con la Kriegsmarine responsabile di una parte delle batterie costiere e l'esercito di un'altra parte, le divisioni SS dipendenti direttamente da Himmler, le truppe terrestri della Luftwaffe direttamente agli ordini di G\u00f6ring come gli aerei, che peraltro erano integrati nella difesa aerea contro le incursioni del Bomber Command e del suo equivalente statunitense in seno all'USAAF; infine, le divisioni corazzate dello Heer, sebbene nominalmente sotto il suo comando, erano considerate riserva strategica e pertanto non utilizzabili se non dietro esplicita autorizzazione dell'OKW.\nNei mesi che seguirono \"Arcadia\" gli statunitensi cominciarono a orientarsi verso un'invasione oltre la Manica in tempi brevi; qui incominci\u00f2 il dibattito e una considerevole quantit\u00e0 di discussioni politiche e militari tra gli Alleati. L'impazienza dei comandanti statunitensi si contrapponeva con la cautela da parte britannica, e questo scontro di vedute caratterizz\u00f2 il crescente dissenso tra i capi dello stato maggiore combinato per tutto il 1942 e per gran parte del 1943. Vennero studiate alcune operazioni al fine di mettere alla prova le difese tedesche; l'operazione Chariot del marzo 1942 aveva lo scopo di rendere inutilizzabile il bacino di carenaggio di Saint Nazaire che poteva essere usato dalle navi da battaglia tedesche e di danneggiare le installazioni portuali, e riusc\u00ec parzialmente nell'intento sebbene con forti perdite tra i commando e i marinai dimostrando anche le lacune nelle difese di un porto fortificato. Poi si ebbe il raid su Dieppe dell'agosto 1942, nel quale venne sacrificata una intera brigata canadese e concesso un grosso vantaggio propagandistico ai tedeschi, ma anche testati i primi tentativi di mezzi speciali, dei carri Churchill con modifiche che dovevano renderli anfibi ma che si rivelarono inefficaci. Il risultato fu quello di rafforzare le convinzioni tedesche sull'impenetrabilit\u00e0 del Vallo, ma anche di accelerare i lavori di fortificazione successivi.\nIn un primo momento l'atteggiamento statunitense fu determinato dal timore del rapido crollo dell'alleato sovietico se gli alleati non avessero creato al pi\u00f9 presto una imponente azione diversiva a occidente. Cos\u00ec fu avviato lo studio del piano \"Round-up\" che i britannici disapprovarono, e si impegnarono per spostare le risorse verso obiettivi pi\u00f9 modesti ma pi\u00f9 realistici. Con riluttanza, nel 1942 Washington acconsent\u00ec all'invasione dell'Africa settentrionale francese, ma dal momento che il concentramento di truppe in Gran Bretagna non si stava svolgendo nei tempi stabiliti, la campagna nel Nordafrica iniziava a trascinarsi senza risultati e la disfatta del raid su Dieppe aveva dimostrato i rischi di uno sbarco anfibio contro coste fortificate, divenne evidente per i comandi angloamericani che nel 1943 non avrebbe potuto esserci una campagna di Francia e l'apertura del secondo fronte.\nDall'altra parte, i lavori sulle fortificazioni proseguivano, ma venivano anche rallentati dai sabotaggi francesi supportati dal SOE britannico e dai bombardamenti delle forze aeree alleate, guidati dalle informazioni che pervenivano sempre dalla resistenza francese; von Rundstedt dopo diciotto mesi di comando invi\u00f2 un rapporto al F\u00fchrer nel quale lamentava l'incidenza dei trasferimenti di divisioni scelte verso il fronte orientale, ipotizzando che senza una sufficiente riserva strategica in caso di invasione non avrebbe potuto esserci nessun contrattacco e tanto meno vittoria. Hitler, sulla base di questo rapporto e dei riscontri forniti dall'Organizzazione Todt sui lavori di fortificazione, invi\u00f2 il feldmaresciallo Rommel nel novembre 1943 a ispezionare il Vallo.\nPianificazione.\nIl reale processo di pianificazione dell'invasione dell'Europa continentale cominci\u00f2 a partire dal gennaio 1943, quando durante la conferenza di Casablanca i capi militari angloamericani si incontrarono per la seconda volta per fare il punto della situazione. Anche in questo caso i britannici riuscirono a far prevalere i loro punti di vista sulla conduzione della guerra, e gli statunitensi aderirono per predisporre i piani dell'operazione Husky, ossia l'invasione della Sicilia, con la prospettiva di ulteriori operazioni militari in Italia.\nI capi di stato maggiore statunitensi tornarono a Washington alquanto irritati, ma decisi a evitare ulteriori rinvii e convinti ad aprire un varco nel Vallo Atlantico. Alla conferenza svoltasi nel maggio 1943 a Washington, denominata in codice \"Trident\", fu stabilito che nella primavera del 1944 ci sarebbe stata l'invasione dell'Europa nordoccidentale, l'operazione \"Overlord\", e fu deciso, nonostante i dubbi britannici, l'attuazione dell'operazione \"Anvil\", ossia l'invasione della Francia meridionale da svolgere in concomitanza con \"Overlord\" e a prescindere dai costi della campagna d'Italia. In effetti, vi era molto scetticismo da parte statunitense sull'idea britannica riguardo all'ordine di grandezza delle forze impegnate nello sbarco; esisteva un forte conflitto di priorit\u00e0 nei piani di costruzioni navali tra le navi da trasporto che venivano falcidiate dai sommergibili tedeschi a livelli record e necessitavano di rimpiazzi, e i mezzi da sbarco leggeri (\"landing craft\") e pesanti (\"landing ship\") la cui produzione nel 1942 si attest\u00f2 sulla media di tonnellate mensili; su queste previsioni venne impostato il dialogo durante la conferenza. Le previsioni iniziali di una forza da sbarco variabile da cinque a dieci divisioni imponevano nel secondo caso un numero di mezzi da sbarco dei vari tipi pari a circa , secondo stime fatte dal comitato congiunto ETOUSA ma presentate dai britannici a Washington, nondimeno vennero giudicate dallo Stato Maggiore Congiunto statunitense totalmente irrealistiche, e ignorandone la reale provenienza ritennero perci\u00f2 che ci fosse da parte britannica una reale volont\u00e0 di non effettuare lo sbarco, cosa che li port\u00f2 a spingere per l'attuazione dell'Operazione Torch; comunque la necessit\u00e0 politica di preventivare l'assalto alla Fortezza Europa port\u00f2 alla rivalutazione delle forze da sbarco che comport\u00f2 la necessit\u00e0 di mezzi.\nAlla conferenza di Teheran del novembre 1943 i piani vennero presentati a Stalin, il quale li approv\u00f2 in pieno. Per tutto l'autunno e l'inverno del 1943 i comandi britannici furono molto critici nei confronti di \"Overlord\", e preoccupati dal fatto che se l'operazione non si fosse svolta con una netta superiorit\u00e0 di uomini e mezzi, le combattive e ben equipaggiate unit\u00e0 tedesche presenti nel Nord della Francia avrebbero rappresentato un serio problema nella riuscita dell'operazione. Ma i dubbi di Churchill e dei comandi militari non riguardavano la necessit\u00e0 di invadere l'Europa, bens\u00ec quando farlo. I britannici vedevano grandi rischi nella fretta e notevoli vantaggi nel prendere tempo. L'esercito tedesco stava subendo enormi perdite sul fronte orientale, e i responsabili dell'aeronautica erano convinti che l'offensiva dei bombardieri strategici sui cieli della Germania stesse rapidamente erodendo le capacit\u00e0 produttive delle industrie tedesche.\nMa la capacit\u00e0 di resistenza della Gran Bretagna e della sua popolazione si stava avvicinando al limite: lo sforzo bellico contro la Germania e nel Sud-Est asiatico contro il Giappone stava intaccando le risorse industriali, economiche e umane dell'Impero britannico, tanto che per esempio, la produzione britannica di munizioni per tutto il Commonwealth scese dal 90,7 per cento del 1940 al 61,6 per cento del 1944, costringendo il governo ad acquistare munizioni e tutto quanto servisse per la causa bellica, in buona parte dagli Stati Uniti mediante il quadro di affitti e prestiti. Tuttavia il grande impulso derivante dalla determinazione statunitense, il loro enorme potenziale industriale e i quasi 8 milioni di uomini che potenzialmente potevano schierare in guerra, costrinsero i britannici ad assecondare le scelte dell'alleato e di conseguenza l'elaborazione della sua strategia.\nNell'aprile 1943 il generale di corpo d'armata britannico sir Frederick Morgan venne nominato capo di stato maggiore del Comando supremo alleato (COSSAC - \"Chief of Staff to the Supreme Allied Commander\") quando ancora non era stato designato un comandante supremo, e per i restanti mesi dell'anno Morgan e i membri dello stato maggiore interalleato ebbero la responsabilit\u00e0 di elaborare in via preliminare i particolari tecnici di \"Overlord\". Il COSSAC fu per\u00f2 strettamente vincolato, dalla decisione dei capi di stato maggiore del comando combinato con sede a Washington, di elaborare un piano operativo con un inadeguato apparato di forze, che prevedeva lo sbarco in Francia di appena tre divisioni. Ma il posto di comando rimase vacante fino al dicembre 1943, quindi ogni decisione sul numero di uomini e mezzi da utilizzare fu decisa solo in secondo luogo. Tra i primi problemi affrontati vi furono la limitatezza del raggio di azione della copertura aerea, la presenza di almeno un porto importante nelle vicinanze, i limiti di capacit\u00e0 delle spiagge, la lunghezza del tratto di mare da superare e, infine, la potenza delle difese costiere tedesche.\nQuesti fattori avevano subito limitato la scelta dei punti di sbarco e la geografia aveva ulteriormente ridotto le scelte; Pas de Calais venne scartata, nonostante fosse la via pi\u00f9 breve verso il cuore della Germania, perch\u00e9 nonostante offrisse le spiagge pi\u00f9 adatte, vicinanza alle coste inglesi (l'appoggio aereo e la traversata erano quindi pi\u00f9 facili) e un pi\u00f9 diretto accesso alla Germania, era per questi motivi il punto pi\u00f9 probabile dove ci si sarebbe aspettata un'invasione e quindi il meglio difeso. Si port\u00f2 allora l'attenzione a ovest, verso le ampie spiagge della Bretagna, del Cotentin e della Normandia.\nCome risultato della disastrosa operazione del 1942 di attacco frontale contro il porto di Dieppe, il COSSAC decise di non cercare di catturare un porto con un assalto diretto dal mare, pertanto le spiagge scelte dovevano prestarsi a operazioni prolungate di carico e scarico dalle navi da sbarco, e possedere nell'entroterra una sufficiente rete stradale per consentire il rapido concentramento di forze.\nLa Bretagna era per\u00f2 troppo defilata e fuori dal raggio d'azione della copertura aerea. La penisola del Cotentin, rispetto al Pas de Calais, disponeva di un porto ben attrezzato, quello di Cherbourg, ma scontava la mancanza di aeroporti e c'era il rischio di rimanere imbottigliati nella parte nord della penisola. Di conseguenza venne scelta la costa del Calvados in Normandia, che poteva contare su difese nemiche pi\u00f9 deboli dato che la foce del fiume Orne segnava il confine tra la 15\u00aa Armata della Wehrmacht a nord-est e la 7\u00aa Armata a sud ovest, e i confini di due armate sono in s\u00e9 zone deboli. Inoltre il Calvados rispetto al Pas de Calais possedeva ampie spiagge riparate dai venti occidentali e nei pressi di Caen poteva essere conquistato velocemente il campo d'aviazione di Carpiquet.\nNell'ordine di priorit\u00e0 degli obiettivi alleati si collocavano innanzitutto Caen, Bayeux e la strada per Saint-L\u00f4, cui seguivano la strada per Falaise e il porto di Cherbourg: c'era infatti il pericolo che, se gli obbiettivi prefissati fossero stati troppo ambiziosi e inoltrati all'interno, le truppe alleate si sarebbero trovate troppo allungate in profondit\u00e0 e quindi vulnerabili agli inevitabili contrattacchi tedeschi. Un altro grosso problema fu quello di organizzare il movimento dei veicoli sbarcati, fuori dalle spiagge. A quel punto, a fine agosto, le ricognizioni aeree alleate portarono lo sconforto tra i comandanti del COSSAC: fotografie aeree rivelarono un sistematico allagamento da parte tedesca delle zone fluviali attorno a Caen, che spinse l'ufficio operazioni a considerare di trasformare \"Overlord\" in una finta invasione che avrebbe dovuto precedere il vero attacco. Nasceva cos\u00ec nei primi giorni dell'agosto 1943 il germe di \"Fortitude\", la brillante operazione di mascheramento alleata che consent\u00ec di bloccare a Pas de Calais la 15\u00aa Armata tedesca fino a luglio inoltrato del 1944.\nI primi diversivi.\nAltre operazioni diversive vennero programmate e poste in atto gi\u00e0 dopo la Conferenza di Washington; quella denominata \"Cockade\", che prevedeva la simulazione di uno sbarco lungo il Vallo Atlantico entro il 1943, ne racchiudeva altre tre, ognuna destinata a minacciare un tratto di costa nemica: \"Wadham\" doveva minacciare la penisola di Brest e far sovrastimare le forze statunitensi nel Regno Unito, cosa che impegn\u00f2 le unit\u00e0 del V corpo d'armata USA; \"Tindall\" era la minaccia di uno sbarco in Norvegia da parte dei britannici partendo dalla Scozia; la parte principale era attuata dall'operazione \"Starkey\", lo sbarco nella zona del passo di Calais che prevedeva anche una grossa simulazione con l'uso di mezzi anfibi denominata \"Harlequin\"; per quest'ultima la carenza di mezzi da sbarco penalizz\u00f2 fortemente la riuscita, ma il resto di \"Starkey\" and\u00f2 avanti comprendendo anche uno sminamento del Canale della Manica all'inizio di settembre; sebbene non vi siano tracce di una evidente reazione germanica in termini di spostamento di truppe, questa attivit\u00e0 serv\u00ec ad aiutare la programmazione delle operazioni diversive che sarebbero state poi attuate per Overlord.\nComandanti.\nMentre il COSSAC prendeva in esame le caratteristiche delle spiagge e la complessit\u00e0 del sistema ferroviario francese, Roosevelt e Churchill sceglievano i comandanti. Il generale George Marshall e il generale Alan Brooke rimasero entrambi delusi e non vennero designati al comando supremo, il primo in quanto ritenuto dal presidente indispensabile nel suo incarico di capo di stato maggiore a Washington, il secondo perch\u00e9 britannico, in un momento in cui la conduzione della guerra era legata soprattutto alla decisa volont\u00e0 della dirigenza statunitense di affrontare direttamente il nemico in uno scontro che la Gran Bretagna aveva cercato a lungo di procrastinare. Il 7 dicembre 1943 il generale Dwight Eisenhower venne nominato comandante supremo del \"Supreme Headquarters Allied Expeditionary Force\" (SHAEF) ossia il comando supremo della forza di spedizione alleata, prendendo cos\u00ec il controllo globale delle truppe alleate in Europa.\nNonostante i dubbi statunitensi, i tre posti di comando subordinato di \"Overlord\" furono occupati da tre generali britannici, Bernard Montgomery, Bertram Ramsay e Trafford Leigh-Mallory, rispettivamente per le forze terrestri, navali e aeree; un altro alto ufficiale britannico, il maresciallo dell'aria sir Arthur Tedder fu nominato vicecomandante supremo, in riconoscimento del ruolo importantissimo che l'aviazione avrebbe dovuto svolgere nell'invasione. Appena assunto il comando del 21\u00ba gruppo d'armate che avrebbe preso parte a \"Overlord\", il generale Montgomery sostitu\u00ec tutto lo stato maggiore con i suoi fidati ed esperti ufficiali dell'8\u00aa Armata britannica, e subito dopo increment\u00f2 le ricognizioni aeree dalla sola Normandia, fino a Pas de Calais. La nomina di Montgomery venne messa in discussione dagli esponenti militari statunitensi, che avrebbero preferito il pi\u00f9 mite e accomodante generale Harold Alexander come comandante delle forze di terra. Lo stesso Montgomery aveva dubbi sulla nomina di Eisenhower, perch\u00e9 questi aveva poca esperienza sul campo.\nQuando Eisenhower e il suo staff giunsero a Londra il 15 gennaio 1944 per subentrare al COSSAC, studiarono il piano di Morgan e ne accettarono la logica, tranne che per un punto: tutti coloro che erano coinvolti dallo stesso Einsenhower a Montgomery a Walter Bedell Smith e Omar Bradley, sostenerono subito che sarebbe stato necessario ampliare il fronte dell'invasione con un attacco portato da cinque divisioni perci\u00f2 chiesero, e ottennero, l'assegnazione di altri mezzi da sbarco. Inoltre al contrario di Morgan, che aveva bocciato una possibile estensione del fronte verso ovest scartando la penisola del Cotentin a causa dei vasti territori allagati nell'entroterra, Eisenhower risolse il problema con l'utilizzo di truppe aviotrasportate statunitensi paracadutate all'interno, che avrebbero avuto il compito di occupare gli argini delle zone allagate e favorire l'avanzata delle truppe dalla spiaggia, che poi sarebbe diventata \"Utah\", lungo tracciati resi sicuri.\nI preparativi.\nIl 21 gennaio, nella prima riunione dello stato maggiore di Eisenhower a Norfolk House, Montgomery perfezion\u00f2 il piano di attacco precedentemente abbozzato dal COSSAC, e deline\u00f2 la nuova impostazione del piano che nelle settimane successive sarebbe stato trasformato in ordini operativi per le armate alleate. Gli statunitensi sulla destra, dovevano puntare su Cherbourg, Brest e i porti della Loira. Era logico farli sbarcare sul lato occidentale perch\u00e9 in tal modo si sarebbero trovati in posizione favorevole a ricevere ordini, uomini e rifornimenti direttamente per mare dagli Stati Uniti. I britannici e i canadesi sulla sinistra \u00abavrebbero impegnato il grosso del nemico sopravveniente da est e da sud-est\u00bb. Montgomery aggiungeva poi: \u00abNelle fasi iniziali dovremmo impegnarci ad assicurare rapidamente il controllo dei principali nodi di comunicazione stradali. Faremo quindi avanzare le nostre truppe corazzate tra quei centri e oltre spiegandole in terreno favorevole. Risulter\u00e0 cos\u00ec difficile al nemico far affluire le sue riserve facendole filtrare attraverso le formazioni corazzate\u00bb.\nIl 23 gennaio, dopo un ultimo tentativo del COSSAC di far accettare a Eisenhower alcune loro proposte e salvare almeno in parte il loro orgoglio profondamente ferito, il comandante supremo accolse formalmente i suggerimenti di Montgomery. Ebbe cos\u00ec inizio l'enorme sforzo organizzativo di tradurli in realt\u00e0 operativa: riuscire a convincere Washington dell'esigenza vitale di un maggior numero di mezzi da sbarco, preparare piani di munizionamento, schemi per l'appoggio aereo, programmi logistici, apprestamento dei mezzi e materiali del genio, disposizioni per la scorta dei convogli.\nDue gruppi di brigate mobili furono stanziate nel Kent e nel Sussex nell'eventualit\u00e0 che commando tedeschi tentassero di sbarcare per disturbare l'afflusso di rinforzi alla testa di sbarco. Si procedette a far stampare nella massima sicurezza milioni di carte topografiche e migliaia di copie delle ricognizioni aeree. Si iniziarono ad ammassare centinaia di migliaia di proiettili per artiglieria e inizi\u00f2 l'evacuazione dell'intera popolazione per un'estensione di 40 chilometri quadrati nel Devon occidentale per consentire alle forze statunitensi sbarcate in Gran Bretagna di esercitarsi con munizioni vere. Il compito di sistemare le truppe statunitensi fu complesso. Ogni unit\u00e0 corazzata richiedeva 40 trasporti, pari a tonnellate di naviglio, contro le tonnellate per una divisione di fanteria, e ogni unit\u00e0 aveva bisogno poi di accampamenti, treni per farvele pervenire, zone di addestramento, aree ricreative e di rifornimento. E nella terribile ipotesi che i tedeschi avessero utilizzato gas asfissianti contro gli invasori, si apprestarono dotazioni di proiettili a gas per 60 giorni di rappresaglia e si addestrarono gli equipaggi degli aerei per l'utilizzo delle bombe a gas.\nNelle vaste zone di concentramento sorsero grandi attendamenti forniti di punti d'acqua, panifici da campo, servizi igienici, uffici postali, il tutto mimetizzato per renderlo irriconoscibile a metri d'altezza. La prima ondata da sbarco statunitense avrebbe contato circa uomini ai quali entro il si sarebbe via via aggiunto un altro contingente di uomini. Con loro sarebbero affluiti veicoli tra mezzi motorizzati e semicingolati, cingolati e pezzi d'artiglieria. Di settimana in settimana convogli transatlantici attraccavano nei porti della Gran Bretagna, scaricando un flusso incessante di proiettili d'artiglieria, munizioni per armi leggere, vestiario, plasma sanguigno, jeep e razioni K. Ma questo enorme approvvigionamento comport\u00f2 anche enormi problemi nel gestire il naviglio proveniente dagli Stati Uniti, tanto che i britannici protestarono, soprattutto perch\u00e9 per garantire lo stile di vita a cui gli statunitensi erano avvezzi, per ogni soldato in Normandia avrebbe ricevuto razioni quotidiane per , contro i dell'avversario tedesco. E questo, considerando che solo venivano consumati, evidenzi\u00f2 un largo spreco di tonnellaggio nei trasporti marittimi. Di contro la dotazione tedesca di munizioni per armi leggere a una compagnia di fucilieri era pi\u00f9 del doppio rispetto alla controparte statunitense; contro . Anche i mezzi aerei furono un problema considerevole; per le due divisioni aviotrasportate da impegnare le previsioni iniziali (di agosto 1943) di 637 aerei da trasporto erano tutt'altro che adeguate alle necessit\u00e0, ma la forza di aviosbarco non venne ridotta considerando che il solo obbiettivo di Caen/Carpiquet avrebbe richiesto una intera divisione \"per evitare una sconfitta nelle fasi iniziali\".\nTutto ci\u00f2 fu portato a termine nelle sole 17 settimane precedenti la nuova data stabilita per il D-Day, il 5 giugno, data scelta considerando i tempi di consegna dei mezzi da sbarco necessari all'invasione, e soprattutto per sfruttare la mezza marea e la luna piena.\nCos\u00ec il quartier generale del 21\u00ba gruppo d'armate si impegn\u00f2 a studiare i piani operativi; tra le varie sezioni dello SHAEF circolava una esorbitante quantit\u00e0 di rapporti, note e studi del potenziale dei rinforzi tedeschi, sulla capacit\u00e0 delle ferrovie francesi, sulla gittata dell'artiglieria costiera tedesca, sull'efficacia dei bombardamenti navali alleati e su decine di altre criticit\u00e0 che seppur importanti, non erano di fondamentale importanza. Pertanto l'onere di stendere i piani operativi fu assunto dallo stato maggiore del 21\u00ba gruppo d'armate di Montgomery, il quale si preoccup\u00f2 soprattutto di non far trapelare informazioni al nemico per non compromettere lo sbarco. Molto probabilmente se i tedeschi fossero venuti a conoscenza del piano, Ultra ne avrebbe messo i comandi alleati a conoscenza, ma nonostante questo, l'incubo che i tedeschi fossero segretamente pronti ad attendere gli alleati nei luoghi degli sbarchi angosci\u00f2 fino all'ultimo momento gli alleati. Di per s\u00e9 per\u00f2 lo sbarco non rappresentava per gli alleati un problema tattico insuperabile, dato che le capacit\u00e0 organizzative e le risorse a disposizione erano immense. Il problema era per lo pi\u00f9 rappresentato da tutti gli elementi imponderabili che avrebbero reso difficoltoso il consolidamento della testa di sbarco. Vennero cos\u00ec analizzati in modo approfondito le previsioni delle forze che i tedeschi avrebbero potuto mettere in campo dopo lo sbarco, ossia durante la battaglia di Normandia. Nell'aprile 1944 lo SHAEF era giunto a una conclusione deprimente che prevedeva che al giorno D+14 i tedeschi avrebbero avuto a disposizione in Normandia 28 divisioni contro le 19 (una volta e mezzo quelle degli alleati), mentre al D+30, 33 contro 28 (solo un sesto in pi\u00f9).\nMa il potenziale tedesco sarebbe comunque dipeso dal comportamento del F\u00fchrer, il quale rappresentava l'apice decisionale nemico, e dalla riuscita di \"Fortitude\", il piano di mascheramento alleato costituito da Patton e dal suo fantomatico \"Primo gruppo d'armate statunitense\" che minacciava un finto sbarco a Calais. La paura principale era dunque il rischio non tanto di essere ricacciati a mare, piuttosto di incorrere in una situazione di stallo simile a quella avuta sul fronte occidentale del primo conflitto mondiale, dove l'accanita resistenza tedesca avrebbe potuto impegnare per moltissimo tempo le forze alleate. Per questo i rapporti dello stato maggiore dello SHAEF raccomandavano che dal giorno D+14 \u00ab[...] si dovranno esplicare al massimo energia e spirito d'iniziativa onde non consentire al nemico di stabilizzare la propria difesa\u00bb.\nNon fu per\u00f2 l'andamento della battaglia di terra in Normandia o il delicato ruolo che sarebbe spettato a De Gaulle e alla Francia libera che preoccup\u00f2 maggiormente il gruppo di comando di Eisenhower nella primavera del 1944. Furono invece il ruolo che avrebbe dovuto svolgere e le direttive che avrebbero dovuto seguire le forze aeree alleate.\nI mezzi speciali.\nPer coadiuvare le operazioni di sbarco venne creata una quantit\u00e0 di mezzi speciali, che dovevano assicurare un supporto di fuoco a terra, aiutare i veicoli a superare ostruzioni o distruggere le opere difensive minori e aprire varchi per la fanteria. Furono in prevalenza i britannici a dedicarsi a questi veicoli mentre gli statunitensi decisero di affidarsi a mezzi pi\u00f9 tradizionali, con risultati non sempre felici. Tutti questi mezzi vennero progettati da un ingegnere e ufficiale dei Royal Engineers, Percy Hobart e da lui presero il nome di \"Hobart's Funnies\" (divertimenti di Hobart). I telai usati principalmente per questi veicoli, che ebbero un uso prolungato anche nel dopoguerra, furono quelli del carro armato Mk IV Churchill britannico e dello M4 Sherman statunitense, da cui vennero derivate una versione gettaponte, lo ARK (Armoured Ramp Karrier), una da demolizione, lo AVRE dotato di un mortaio spigot da demolizione e in grado di lanciare fascine che colmassero fossati, il Carpet Layer (detto anche Bobbin) che stendeva un tappeto di canapa per superare le zone acquitrinose largamente presenti in Normandia.\nOltre a questi speciali veicoli di supporto, vennero ideate delle versioni anfibie di carri da combattimento, denominate DD - Duplex Drive, cio\u00e8 doppio sistema di spinta, tra cingoli ed eliche; i carri scelti furono ancora una volta lo Sherman statunitense e il britannico Mk III Valentine; questi veicoli erano in grado di percorrere tratti anfibi anche in mare aperto, sbarcando da unit\u00e0 di tipo LST (Landing Ship Tank), ma il telone che li rendeva anfibi era abbastanza delicato e diversi carri affondarono in mare; su 290 carri DD usati nel D-Day, 120 vennero lanciati da LST, e di essi almeno 42 affondarono, ma i restanti furono un valido aiuto per le truppe a terra; le perdite pi\u00f9 gravi si ebbero sulla spiaggia Omaha, dove 27 dei 29 carri di un battaglione corazzato affondarono dopo essere stati lanciati in mare con onde di due metri; a Sword e Utah dove invece le onde erano meno forti, le perdite furono molto minori; a Gold i carri vennero sbarcati sulla spiaggia.\nLogistica.\nAltrettanto speciale fu la gestione dei porti artificiali noti come Mulberry Harbours. Gli Alleati sapevano di non poter contare su porti di dimensioni adeguate nelle prime fasi dello sbarco, e che quelli importanti erano pesantemente fortificati e difesi; infatti Cherbourg venne conquistata solo dopo varie settimane, quasi inutilizzabile, e i porti a est non furono disponibili per decine di giorni. Pertanto venne concepito di costruire due porti artificiali provvisori, uno denominato Mulberry B per l'area di sbarco britannica ad Arromanches e un Mulberry A a Omaha Beach per gli statunitensi. Questi porti dovevano essere protetti da barriere frangiflutti artificiali, chiamate Phoenix, e a regime gestire i rifornimenti per la decina di divisioni a terra. L'operativit\u00e0 di due porti Mulberry, prefabbricati nei mesi precedenti in Inghilterra, venne attuata gi\u00e0 il 9 giugno, appena tre giorni dopo il D-Day. La notte tra il 19 e il 20 giugno una violenta tempesta distrusse il porto americano, lasciando intatto solo quello britannico di Arromanches che divenne pertanto di fondamentale importanza. Nei 100 giorni successivi al D-Day, questo porto, che divenne conosciuto anche con il nome di Port Winston, fu utilizzato per far sbarcare oltre 2,5 milioni di uomini, veicoli, e 4 milioni di tonnellate di rifornimenti, facendo cos\u00ec transitare gran parte dei rinforzi necessari per l'avanzata in Francia. Questi porti provvisori furono tanto pi\u00f9 importanti in quanto il primo porto stabile conquistato fu Cherbourg, il 1\u00ba luglio, ma ridotto in condizioni tali che pot\u00e9 essere utilizzato solo tre mesi dopo; poi fu Dieppe a essere liberata il 1\u00ba settembre dai canadesi e Le Havre solo il 12 settembre dagli anglo-canadesi (operazione Astonia), per cui l'immenso sforzo logistico a supporto delle truppe sbarcate senza queste strutture semplicemente non sarebbe stato possibile.\nIl piano generale.\nIl 7 aprile, il 21\u00ba gruppo d'armate aveva ormai completato il piano generale schematico ed era pronto a presentarlo ai comandanti dei corpi, delle divisioni e delle armate. Montgomery presiedette un incontro al suo quartier generale nella scuola di St. Paul, dove si era diplomato da giovane, e present\u00f2 una prima volta il piano. Durante il briefing denominato \"esercitazione Thurnderclap\" il generale britannico espose il piano su un grande plastico alla presenza di tutti gli ufficiali delle sue forze di terra, in cui ipotizzava imprevisti e possibili battute d'arresto. Tale piano fu nuovamente, e definitivamente, esposto da Montgomery il 15 maggio a St. Paul agli ufficiali superiori degli eserciti alleati che si stringevano su panche di legno dietro l'unica fila di sedie riservate al re Giorgio VI, a Winston Churchill a Jan Smuts e a Alan Brooke.\nIl piano esposto partendo dalla sinistra dello schieramento prevedeva che la 6\u00aa Divisione britannica aviotrasportata iniziasse l'attacco subito dopo la mezzanotte del 5 giugno 1944 con il compito di occupare i ponti sul fiume Orne, eliminare una batteria nemica a Merville, far saltare i ponti sul Dives e in linea di massima fungere da protezione sul fianco della 3\u00aa Divisione britannica. Questa avrebbe dovuto prendere terra assieme a commando francesi e britannici a Sword Beach per poi dirigersi verso Ouistreham per occupare i campi di aviazione di Caen e di Carpiquet. La 3\u00aa Divisione canadese avrebbe dovuto sbarcare nella spiaggia a fianco denominata Juno Beach, e proseguire fino a incrociare la strada principale Caen-Bayeux. La 50\u00aa Divisione britannica sarebbe sbarcata a Gold Beach e aveva un obiettivo simile, in pi\u00f9 avrebbe dovuto occupare il porticciolo di Arromanches e annientare la batteria nemica a Longue-sur-mer. A Omaha Beach la 1\u00aa e la 29\u00aa Divisione statunitense dovevano guadagnarsi le vie d'uscita, occupare i villaggi di Colleville, Sainte Laurent e Vierville per poi spingersi nell'entroterra. A fianco di queste due divisioni i battaglioni ranger statunitensi si sarebbero impegnati alla conquista di Pointe-du-Hoc e della sua batteria che minacciava le truppe sulla spiaggia. A Utah Beach la 4\u00aa Divisione di fanteria statunitense avrebbe preso terra per poi assumere il controllo della strada costiera e dirigersi a ovest prendendo gli argini verso l'entroterra, pronta a girare a destra in direzione di Cherbourg. La 101\u00aa Divisione aviotrasportata statunitense sarebbe atterrata a sud-ovest di Sainte-M\u00e8re-\u00c9glise per assicurarsi il lato dell'entroterra degli argini e distruggere i ponti nelle vicinanze di Carentan e proteggere cos\u00ec il lato meridionale di Utah Beach. Infine l'82\u00aa Divisione aviotrasportata sarebbe atterrata a ovest di Saint-Sauveur-le-Vicomte per bloccare lo spostamento dei rinforzi nemici all'interno del Cotentin nella met\u00e0 occidentale della penisola.\nNel briefing, Montgomery dava per scontato che arrivare a riva non sarebbe stato un problema; ci\u00f2 che lo preoccupava era restarci. Disse ai propri subordinati: \u00ab\u00c8 probabile che Rommel tenga le sue divisioni mobili lontano dalla costa fino a quando non sar\u00e0 sicuro del luogo da noi prescelto per l'azione principale. Allora le concentrer\u00e0 rapidamente e colpir\u00e0 duro. Le sue divisioni statiche cercheranno di difendere un ampio tratto di terreno e funzioneranno da perno per i contrattacchi.\u00bb Montgomery pensava che Rommel avrebbe mandato due divisioni corazzate contro le loro postazioni il giorno successivo al D-Day; cinque giorni dopo sarebbero state probabilmente sei. Sarebbe stato pi\u00f9 difficile mantenere e ampliare la postazione che attestarsi su di essa. Una volta stabiliti gli obiettivi generali, i comandanti ai vari livelli si misero al lavoro per sviluppare i piani specifici di sbarco.\nTutta la costa oggetto dello sbarco era stata mappata. Nei mesi precedenti l'invasione erano stati anche raccolti campioni di sabbia dalle spiagge su cui sarebbe avvenuto lo sbarco per valutarne la consistenza e la capacit\u00e0 di reggere il peso di carri armati, cannoni, camion, veicoli cingolati e bulldozer. Ci\u00f2 confermava che i due punti essenziali erano alla base della campagna: il continuo rafforzamento delle forze sbarcate e la costante espansione delle teste di ponte, e se l'assalto alle spiagge venne pianificato con cura, non altrettanto venne fatto con i possibili sviluppi che sarebbero seguiti alla creazione della testa di ponte: Montgomery, infatti, aveva impostato la campagna sul presupposto che i tedeschi avrebbero offerto scarsa resistenza fino alla linea della Senna, dove era prevista la prima, vera, grande battaglia sulla strada della Germania. Per questo gli Alleati si aspettavano di conquistare gi\u00e0 nel D-Day le citt\u00e0 di Caen e Bayeux.\nIl ruolo della marina.\nPer trasportare gli uomini, i mezzi e gli approvvigionamenti necessari durante il D-Day, ma soprattutto per far loro traversare il Canale al riparo della minaccia tedesca, fu necessario un meccanismo colossale. Molte cifre sono state fatte per indicare il numero di mezzi coinvolti, tra cui i mezzi indicati in varie fonti. In realt\u00e0 una stima esatta deve tenere conto dei mezzi impegnati nei primi due giorni; infatti i piccoli LCA in grado di fare realmente i 7 nodi, e solo con mare calmo, non potevano sbarcare gli uomini il primo giorno e poi prendere a bordo la seconda ondata nel giorno D+1. Per fare fronte alle necessit\u00e0 di trasporto, i britannici impiegarono ingenti risorse stornandole anche dai consumi interni e riducendo le importazioni; i singoli pezzi dei mezzi da sbarco vennero costruiti in serie presso qualunque azienda specializzata che fosse in grado di farlo e poi assemblati in piccoli cantieri aperti dovunque, anche su fiumi e canali, in mezzo a piccoli villaggi. Per non impegnare dei bacini di carenaggio durante la costruzione dei 146 Phoenix, i cassoni frangiflutti componenti le barriere per i porti Mulberry, questi vennero assemblati in buche vicino al mare che, una volta finito il mezzo, venivano allagate scavando un varco fino all'acqua liberando il manufatto. A questi si aggiungeva la produzione statunitense e canadese di naviglio, e venne fatta la scelta di costruire in Gran Bretagna i mezzi che non dovevano affrontare la navigazione oceanica, mentre oltreoceano vennero costruite le LSI e LST; queste erano navi talmente robuste che dopo la guerra vennero riutilizzate da armatori civili e conosciute come navi Liberty.\nQueste navi andavano protette, e l'ammiraglio britannico Ramsay, incaricato di gestire il coordinamento navale, aveva stimato la minaccia tedesca in 130 vedette lanciasiluri e una decina di cacciatorpediniere, oltre che a pi\u00f9 di 180 sommergibili. Pertanto aveva ipotizzato di schierare navi da guerra non solo ai fianchi del convoglio, ma anche al suo interno. Cinque corazzate, 15 incrociatori, 109 cacciatorpediniere, 40 corvette, 67 cacciasommergibili, 217 motosiluranti e navi pattuglia, 14 flottiglie di dragamine furono le stime delle scorte. Queste stime saltarono quando la forza di sbarco venne incrementata. Al D-Day vennero impiegate sette corazzate tra statunitensi e britanniche, cinque incrociatori pesanti e diciassette leggeri, tra i quali una delle poche componenti francesi dell'intera operazione: gli incrociatori leggeri dell'ammiraglio Jaujard, \"Montcalm\" e \"Georges Leygues\". Le navi della scorta diretta diventarono centotrentacinque, ma a esse vanno aggiunte le varie flottiglie di dragamine che dovettero aprire dei corridoi nel vasto campo minato collocato in mezzo al Canale, la 9a e la 159a britannica e la 7a statunitense, con un gruppo di cacciatorpediniere a fare da schermo antisommergibile a distanza. Varie flottiglie di cannoniere e motosiluranti assicurarono una protezione contro le torpediniere e S-Boot tedesche. 508 navi da guerra con vari compiti, incluse quelle unit\u00e0 destinate a essere sacrificate come frangiflutti per i porti artificiali Mulberry completavano il quadro; tra esse la vecchia corazzata francese \"Courbet\" e la sua coetanea britannica HMS \"Centurion\"; con esse, quaranta mercantili di nove nazionalit\u00e0 diverse che vennero tenuti coi loro equipaggi ridotti nel porto scozzese di Oban, alcuni anche per sei mesi, in attesa del loro affondamento.\nLe navi da guerra insieme alle navi da trasporto formavano i gruppi destinati alle spiagge, ed erano contrassegnati con le lettere corrispondenti; pertanto la Forza J era destinata alla spiaggia Juno, la Forza S a Sword, e cos\u00ec via. Le navi partivano da porti differenti e molto distanti tra loro, e potevano mantenere velocit\u00e0 differenti a seconda della composizione delle squadre per cui era necessaria una attenta pianificazione della tempistica in modo da assicurare la presenza dei vari gruppi al posto e all'ora giusti; anche i palloni frenati che molte navi trainavano come sbarramento antiaereo contribuivano a rallentare l'andatura. Parte delle squadre, quelle che partivano dai porti pi\u00f9 a est, dovettero anche contribuire all'inganno di \"Fortitude\" per cui dovevano mantenere una rotta che le facesse vedere ai radar tedeschi come destinate a Calais. In particolare, la sola Forza U, destinata a \"Utah\", contava 865 tra navi e mezzi da sbarco, suddivisi in dodici convogli ognuno ripartito in tre o quattro sezioni, che in mancanza di un unico grande porto dovettero partire da nove diversi imbarchi.\nIl problema di portare le trenta divisioni previste dal piano finale durante le prime decine di giorni dell'operazione imponeva una ferrea organizzazione dei convogli e della rotazione delle navi nei porti; pertanto vennero creati due uffici, TURCO (Turn Control Organization - organizzazione del controllo di rotazione) e BUCO (Build Up Control Organization - organizzazione di controllo della costruzione delle tabelle di viaggio); nell'arco di tre maree, trentasei ore, dovevano essere spostati 173 000 uomini e 20 000 veicoli; in pi\u00f9 dovevano spostarsi le navi incaricate del bombardamento a terra, quelle preparatorie dall'ora X-40 a X-3 e i successivi tiri di appoggio.\nDal 26 aprile l'ammiraglio Ramsay inizi\u00f2 a concentrare le cinque forze da sbarco nei rispettivi porti, e a fare addestrare i gruppi alle manovre congiunte; durante queste, manovre denominate \"Tiger\", alcune S-Boot tedesche attaccarono le navi anfibie e due LST vennero affondate con i siluri, vittoria annunciata dalla radio tedesca ma che rimase l'unico disturbo reale effettuato dalla Kriegsmarine durante la preparazione.\nIl ruolo dell'aeronautica.\nGran Bretagna e Stati Uniti nel corso della guerra si erano impegnate al massimo nella costruzione di flotte aeree, caccia ma soprattutto bombardieri medi e pesanti, con un impegno economico impressionante. Per esempio una delle cause della mancanza di mezzi da sbarco era la quantit\u00e0 di acciaio, motori e capacit\u00e0 produttiva impegnata nella costruzione di bombardieri. Le armate fornirono agli alleati il controllo dell'aria e migliaia di aerei per sfruttarlo, ma nei due mesi precedenti al D-Day, agli alleati rimaneva una domanda a cui rispondere, ossia come utilizzare questa imponente forza aerea in previsione dell'invasione. Non era in discussione il fatto che all'ora H ogni aereo in grado di volare avrebbe partecipato all'attacco contro le difese costiere in Normandia, ma la discussione serrata si ebbe sul ruolo dei bombardieri nei due mesi precedenti l'invasione. \nQuando nei primi mesi del 1944 i responsabili di \"Overlord\" presero in mano le redini del comando, una delle loro massime preoccupazioni fu quella di garantire all'operazione la piena disponibilit\u00e0 della potenza aerea alleata, onde provvedere qualsiasi azione di appoggio ritenessero necessaria durante l'evoluzione della campagna. Eisenhower non tard\u00f2 a rendersi conto che gli impegni di collaborazione assunti dai comandanti dell'aria non sarebbero stati sufficienti. Il generale Carl Spaatz comandante dell'8\u00aa Air Force dell'USAAF e il maresciallo dell'aria Artur Harris a capo del Comando bombardieri della RAF, sostenevano che i bombardieri avrebbero potuto, da soli, vincere la guerra contro la Germania, e consideravano \"Overlord\" un grosso e gratuito errore di valutazione strategica. A tal proposito Harris dichiar\u00f2 che: \u00ab[...] il miglior contributo che il Comando bombardieri pu\u00f2 offrire a \"Overlord\" \u00e8 di intensificare le incursioni sui centri industriali della Germania opportunamente scelti [...]\u00bb. \nDi contro Eisenhower e lo stato maggiore dello SHAEF ritenevano che i bombardieri sarebbero stati pi\u00f9 utili se avessero operato all'interno della Francia, attaccando bersagli strategici in tutto il territorio.\nDopo intensi scambi polemici tra Londra e Washington, Eisenhower riusc\u00ec a spuntarla; tutta la direzione delle forze aeree alleate sarebbe stata nelle sue mani fino a quando il comitato combinato dei capi di stato maggiore (CCS) lo avrebbe considerato necessario, ma queste non comprendevano n\u00e9 l'8\u00aa Air Force n\u00e9 il Comando bombardieri che Eisenhower voleva sotto il comando dello SHAEF. Spaatz e Harris rimasero indipendenti ma Eisenhower pot\u00e9 disporre della forza aerea tattica britannica, la RAF Second Tactical Air Force, e quella statunitense, la Ninth Air Force sotto il comando del maresciallo dell'aria Leigh-Mallory. Le forze aeree dettero inizio a un intenso programma di bombardamento delle linee di comunicazione francesi, concentrandosi in particolare sui nodi ferroviari e sui ponti, limitando in questo modo la possibilit\u00e0 di movimento dei tedeschi in vista del D-Day. Il raggio di tale azione fu ampliato di parecchio includendo obiettivi lungo tutta l'estensione della costa settentrionale della Francia onde evitare che una concentrazione facesse capire qual era il punto dove gli alleati intendevano sbarcare. \nParallelamente la Luftwaffe era sia a corto di aerei sia della benzina sintetica necessaria per far alzare in volo i velivoli. Infatti grazie all'operazione Pointblank, che permise ai bombardieri alleati (scortati dai nuovi caccia a lungo raggio Mustang P-51) di colpire le fabbriche aeree dei tedeschi e, da maggio 1944, di attaccare gli stabilimenti di produzione della benzina sintetica, la Luftwaffe di Hermann G\u00f6ring fu notevolmente ridimensionata. La battaglia per il dominio dell'aria era stata vinta dagli alleati nei cieli della Germania molte settimane prima che i primi soldati mettessero piede in Francia, e questo si ripercosse durante il D-Day nei cieli della Normandia, quando i tedeschi riuscirono a compiere appena 319 sortite.\nMa i dissidi tra i comandi aerei alleati non cessarono; nella primavera del 1944 i comandanti dell'aria dedicarono troppo spazio a discutere sulla loro autorit\u00e0 e autonomia. Leigh-Mallory non era ben visto da nessuno dei comandanti aerei alleati, i quali lo consideravano deprimente e insicuro, e si rifiutavano di prendere ordini da lui. Discutevano soprattutto su come impiegare nel modo giusto la loro arma e difenderne gli interessi settoriali, tralasciando colpevolmente l'attenzione sulle tecniche di coordinamento aria-terra. Dopo molti dissidi, Tedder ed Eisenhower e tutto lo stato maggiore del 21\u00ba gruppo d'armate ricevettero il piano aereo del D-Day solamente 36 ore prima degli sbarchi.\nLa resistenza francese.\nLa resistenza francese partecip\u00f2 attivamente alle operazioni di sabotaggio nei confronti dei tedeschi nel tentativo di favorire in ogni modo la riuscita del D-Day e della successiva battaglia all'interno della Normandia. Suo capo riconosciuto era Charles de Gaulle, anche se questi durante il 1944 si trovava ad Algeri, lontano dal teatro delle operazioni e impossibilitato a esercitare un rigido controllo. Nonostante i limiti nell'equipaggiamento e nella comunicazione interna, il notevole vantaggio che gli alleati potevano avere dalla resistenza fu la presenza dei suoi componenti nelle retrovie tedesche, che permettevano azioni di sabotaggio, un accurato spionaggio, e poteva fornire azioni di fuoco contro l'esercito tedesco ritardandone gli spostamenti verso la battaglia.\nA partire dagli inizi del 1944 il sabotaggio delle ferrovie sub\u00ec una veloce accelerazione e sfoci\u00f2 nel Piano trasporti, ossia un piano coordinato tra le forze alleate e la resistenza con l'obiettivo di colpire e distruggere il maggior numero possibile di ferrovie, depositi, piattaforme girevoli e ponti. L'aviazione alleata sganci\u00f2 circa tonnellate di bombe su circa 90 obiettivi, ma i tedeschi in molti casi riuscivano a riparare il danno in ventiquattro/quarantott'ore. Molto pi\u00f9 precisa e utile fu l'azione degli uomini della resistenza, la quale nei primi tre mesi del 1944 distrusse 808 locomotive contro le 387 danneggiate dagli attacchi aerei, e anche se le cifre si invertirono nel corso dei mesi, la partecipazione dei francesi fu preziosa anche se non determinante, dato che i tedeschi riuscivano a sostituire i vagoni persi requisendo quelli necessari ai civili.\nL'azione della resistenza per\u00f2 non si limit\u00f2 alle azioni di sabotaggio; lo spionaggio consent\u00ec alla marina e all'aviazione alleata di conoscere con molta precisione la posizione delle batterie tedesche sulle coste normanne, e grazie alle informazioni raccolte e trasmesse dalla resistenza, affiancate e potenziate dalle intercettazioni di Ultra e dalla ricognizione aerea, lo SHAEF era in possesso di dati molto precisi sugli schieramenti e sulla forza del nemico. Ma gli alleati erano anche a conoscenza che i tedeschi torturavano i membri della resistenza catturati per avere informazioni, cos\u00ec si decise che le azioni di sabotaggio sarebbero state coordinate tramite messaggi radio trasmesse dalla BBC l'1, il 2, il 15 e il 16 di ogni mese. Se l'invasione era imminente avrebbero ricevuto un messaggio preparatorio in codice. A quel punto i capi della resistenza dovevano stare in allerta per ascoltare un secondo messaggio \"B\" di conferma entro quarantotto ore, con un codice che diceva alle unit\u00e0 di entrare in azione, diverso per ciascuna regione.\nLe forze in campo.\nTedeschi.\nNel D-Day.\nLa costa normanna interessata dagli sbarchi era stata fortificata dai tedeschi, in quanto parte del loro sistema di difesa detto Vallo atlantico. Era sorvegliata da tre divisioni, delle quali solo una (la 352\u00aa) era di alta qualit\u00e0. Le altre due divisioni (la 709\u00aa e la 716\u00aa) comprendevano soldati tedeschi che non erano considerati adatti (per anzianit\u00e0 o per motivi medici) al servizio attivo sul fronte orientale e mercenari di altre nazionalit\u00e0 (principalmente soldati russi, che avevano preferito l'arruolamento nell'esercito tedesco alla prigionia nei campi di concentramento, oppure volontari delle minoranze dell'Unione Sovietica).\nA difesa della costa interessata direttamente dagli sbarchi, si trovavano quindi tre divisioni e varie unit\u00e0 minori del LXXXIV Corpo d'armata del generale Marcks (appartenente alla 7\u00aa Armata del generale Dollmann). Nel dettaglio, da est a ovest:\nLe operazioni aviotrasportate degli Alleati ai fianchi della zona di sbarco finirono per\u00f2 per impegnare nei combattimenti del D-Day anche altre due unit\u00e0 tedesche:\nA sud di Caen, a diretta disposizione del Gruppo di Armate B e in grado di intervenire in giornata nell'area degli sbarchi, c'era la:\nLa 7\u00aa Armata, invece, nella penisola del Cotentin aveva a disposizione un'altra divisione costiera:\nLa forza corazzata della riserva strategica dell'OB West pi\u00f9 vicina alla zona degli sbarchi era, invece, la:\nTra Le Mans e Chartres, a circa 160-170 chilometri da Caen, stazionava invece la:\nContinuazione della campagna.\nSettore britannico.\nNei giorni seguenti l'invasione, nel settore est, i britannici dovettero fronteggiare diversi contrattacchi tedeschi, resistendo con tenacia. Uno di questi contrattacchi fu uno scontro tra carri armati avvenuto presso Villers-Bocage dove poche decine di carri tedeschi sconfissero dei reparti inglesi supportati da duecento carri armati. Le perdite per\u00f2 furono in proporzione pi\u00f9 pesanti per i tedeschi bench\u00e9 fossero minori di quelle subite dalla controparte britannica. Nello scontro l'intero villaggio fu raso al suolo.\nUno dei problemi significativi per gli alleati era la presenza dei tedeschi a Caen, punto di estrema importanza strategica. Sin dal 6 giugno la citt\u00e0 era uno dei bersagli delle truppe inglesi e sin da tale giorno i tedeschi si opposero con fermezza al nemico. Verso la fine di giugno i britannici diedero inizio all'operazione Epsom, una delle tante per conquistare la citt\u00e0. Neppure questa volta l'obiettivo venne raggiunto e gli alleati dovettero attendere fino a met\u00e0 luglio per avere tale soddisfazione.\nSettore statunitense.\nUna delle prime citt\u00e0 francesi a essere liberate dall'occupazione nazista fu proprio Carentan, situata tra Utah e Omaha Beach. A conquistare la citt\u00e0 venne inviata una delle due divisioni paracadutiste americane presenti in Normandia. Nei giorni seguenti l'inizio dell'invasione, la divisione paracadutista venne inviata verso la citt\u00e0 respingendo i tedeschi presenti. Questi ultimi dovettero ritirarsi per mancanza di munizioni ma, non appena giunsero i rifornimenti e i rinforzi, passarono al contrattacco. La vittoria fu degli alleati solo dopo l'intervento delle unit\u00e0 corazzate americane che evitarono ai paracadutisti la disfatta.\nOttenuta Carentan gli americani proseguirono verso ovest dividendo in due la penisola del Cotentin, per procedere poi verso nord, diretti su Cherbourg. Essendo una citt\u00e0 portuale, essa era di estrema importanza per sostenere l'invasione, rendendola una degli obiettivi principali per gli alleati. Dopo diversi giorni di battaglia le divisioni americane occuparono la citt\u00e0 e rivolsero poi la loro attenzione verso il resto della Francia.\nAnalisi e conseguenze.\nAlla fine di giugno del 1944, gli alleati erano riusciti, con diverse difficolt\u00e0 ma grazie anche al completo dominio dell'aria e a un'accurata organizzazione logistica, a conquistare una salda testa di ponte nel nord della Francia. Da l\u00ec sarebbero riusciti poi ad attaccare la Germania stessa, passando attraverso la conquista della Bretagna (battaglia di Brest) e di Caen (operazione Charnwood e operazione Goodwood), lo sbarco nel Sud del paese (Operazione Dragoon), la sacca di Falaise e la liberazione di Parigi. Un secondo fronte (oltre al fronte italiano) avrebbe ridotto la pressione sui sovietici, a est, e permesso di concludere la guerra in Europa pi\u00f9 rapidamente e con esiti pi\u00f9 positivi per gli anglo-americani. In questo modo, oltre a sconfiggere i tedeschi direttamente sul loro suolo, avrebbero potuto in futuro fronteggiare direttamente l'emergente superpotenza sovietica."}
{"id": "15478", "revid": "1855146", "url": "https://it.wikipedia.org/wiki?curid=15478", "title": "D-Day", "text": "Il termine D-Day viene usato genericamente dai militari anglosassoni per indicare semplicemente il giorno in cui si deve iniziare un attacco o un'operazione di combattimento, ma viene spesso usato per riferirsi allo sbarco in Normandia del 6 giugno 1944, che segn\u00f2 l'inizio della liberazione dell'Europa continentale dall'occupazione tedesca durante la seconda guerra mondiale.\nUtilizzo del termine.\nI termini \"D-day\" e \"H-hour\" sono usati per indicare il giorno e l'ora in cui deve essere iniziato un attacco o un'operazione militare. Essi designano il giorno e l'ora quando questi non sono ancora stati stabiliti o quando il segreto \u00e8 essenziale. Le lettere sono derivate dalle parole che stanno a indicare, \"D\" per \"day\" (giorno in inglese) e \"H\" per \"hour\" (ora): una possibile resa in italiano sarebbe quindi \"giorno G\" e \"ora H\". Esiste solo un D-day e una H-hour per tutte le unit\u00e0 che partecipano a una data operazione. Non \u00e8 necessario indicare che la H-hour \u00e8 del D-day.\nQuando usati in combinazione con cifre e con i segni + e -, questi termini indicano l'intervallo di tempo che precede o segue una specifica azione. Quindi, H-3 significa 3 ore prima dell'H-hour, e D+3 significa 3 giorni dopo il D-day. H+75 minuti significa 1 ora e un quarto dopo l'H-hour.\nLa pianificazione per operazioni su larga scala viene stabilita in dettaglio molto prima che venga decisa una data specifica. In un primo momento vengono emessi i vari passi da svolgere al D-day a all'H-hour, pi\u00f9 o meno un certo numero di giorni, ore o minuti. Poi, al momento appropriato, viene emesso un ordine successivo che indica il giorno e l'ora precisi. Utilizzando i termini \"D-Day\" e \"H-Hour\", \u00e8 quindi possibile definire con precisione la sequenza temporale delle diverse azioni che comporranno l'operazione, ancora prima di averne stabilito la data di inizio.\nIl primo utilizzo di questi termini da parte dell'esercito statunitense, che il Centro di Storia Militare \u00e8 stato in grado di rintracciare, fu durante la prima guerra mondiale. Nell'Ordine di Campo numero 9, del I Corpo d'armata, Forza di Spedizione Americana, datato 7 settembre 1918: \u00abIl I Corpo d'armata attaccher\u00e0 all'ora H del giorno D con l'obiettivo di forzare l'evacuazione del saliente di St. Mihiel\u00bb.\nIl D-day per l'invasione della Normandia venne stabilito per il 6 giugno 1944 e tale data viene popolarmente indicata con l'abbreviazione D-day; in francese viene chiamato \"jour J\"."}
{"id": "15482", "revid": "125405642", "url": "https://it.wikipedia.org/wiki?curid=15482", "title": "Colore", "text": "Il colore \u00e8 la percezione visiva delle varie radiazioni elettromagnetiche comprese nel cosiddetto spettro visibile.\nDiscipline coinvolte nello studio del colore.\nLo studio del colore coinvolge anche:\nLa visione dei colori nella storia.\nLa variet\u00e0 di pigmenti utilizzati oggigiorno era sconosciuta prima della scoperta dei colori sintetici, dalla loro limitata variet\u00e0 negli utilizzi sia artistici che di tintura di stoffe risulta un limitato vocabolario.\nGli antichi Greci non utilizzavano dei nomi fissi per indicare i diversi tipi di colore, ma li distinguevano pi\u00f9 che altro in base alla loro limpidezza o tenebrosit\u00e0, cos\u00ec che soltanto il bianco e il nero erano adoperati in maniera definita, a differenza degli altri. Ad esempio il termine \"xanthos\" poteva indicare tanto il giallo lucente quanto il rosso vivo del fuoco, come pure le tinte purpuree e persino blu.\nI colori fondamentali erano dunque anticamente ricondotti a due, il bianco e il nero, ossia la chiarezza e l'oscurit\u00e0, dalla cui mescolanza derivavano tutti gli altri. In particolare Empedocle, nel trattato \"Sull'origine\", attribuiva il bianco al fuoco e il nero all'acqua.\nPlatone, nel \"Timeo\", oltre al bianco e al nero annoverava tra i colori primari anche il rosso e lo \u00absplendente\u00bb (\"lampron\"). Per Aristotele il bianco e il nero si determinano in base alla presenza o meno del \"diaphanes\", ossia di un elemento trasparente in grado di far trasparire la luce (da \"leuk\u00f2s\", cio\u00e8 bianco): tale \"diaphanes\" \u00e8 massimo nel fuoco, associato al caldo, e minimo nella terra, associata al freddo. Oltre che nel trattato \"Sull'Anima\", l'argomento \u00e8 trattato da Aristotele anche nell'opuscolo \"Sul senso e sui sensibili\", appartenente al gruppo di brevi opere conosciute col titolo di \"Parva naturalia\", ossia \u00abPiccoli scritti naturali\u00bb: in esso viene spiegata l'origine dei colori in termini di mescolanza a partire dal bianco e dal nero.\nLa dottrina greca che vedeva i colori originati dalle due opposte polarit\u00e0, chiaro e scuro, rimase predominante durante il Medioevo, in cui soprattutto quella aristotelica continu\u00f2 a essere discussa e commentata. Concezioni analoghe furono elaborate nel Rinascimento: ad esempio Leonardo da Vinci, artista e scienziato insieme, attingendo alle teorie aristoteliche vedeva nel bianco e nel nero gli estremi fondamentali della gamma cromatica, a partire dai quali egli studi\u00f2 il modo in cui due colori complementari si pongono reciprocamente in risalto, distinguendo le tinte prodotte dalla luce, come il giallo e il rosso, dai colori delle ombre, spesso tendenti al verde e all'azzurro. Egli distingueva cos\u00ec sei colori fondamentali:\nParallelamente presero tuttavia a svilupparsi alcune teorie negatrici di una visione unitaria della luce, che avrebbero preparato il terreno all'atomismo di Newton. Marcus Marci nel Seicento studi\u00f2 i colori da un punto di vista esclusivamente fisico, sperimentando la trasformazione della luce quando veniva riflessa da oggetti colorati. Il fisico e gesuita Francesco Maria Grimaldi spieg\u00f2 la colorazione della luce, che ad esempio passasse attraverso un vetro rosso, sulla base di modificazioni intrinseche alla luce stessa, e non perch\u00e9 il rosso le si andasse ad aggiungere.\nIsaac Newton pertanto, adottando un approccio meccanico e matematico, concluse che la luce, se diversamente riflessa, fa apparire la variet\u00e0 dei colori a seconda del suo diverso grado di rifrazione, e che i colori sarebbero in origine contenuti nella luce quali suoi componenti, come gli atomi compongono la materia: egli ne enumer\u00f2 in tutto sette, per ragioni pi\u00f9 filosofiche che fisiologiche.\nQueste conclusioni furono contestate ai primi dell'Ottocento da Goethe, secondo cui era tipica della mentalit\u00e0 newtoniana la trascuratezza di un approccio basato sui sensi, che conduceva ad astrazioni teoriche ed arbitrarie: Goethe rimproverava a Newton di aver effettuato i suoi esperimenti con l'ausilio di un prisma, e che era questo il responsabile dell'insorgere dei colori. Il prisma per Goethe non \u00e8 uno strumento neutro, ma \"sporca\" la luce, offuscandola e producendo cos\u00ec i diversi effetti cromatici secondo la densit\u00e0 della sua figura. Per Goethe non \u00e8 la luce a scaturire dai colori, bens\u00ec il contrario; i colori non sono \u00abprimari\u00bb, ma consistono nell'interazione della luce (\"urph\u00e4nomen\") con l'oscurit\u00e0. Polarizzandosi a contatto col buio, la luce d\u00e0 luogo a coppie di colori contrapposti e complementari, che Goethe dispose in un cerchio cromatico di sei colori.\nAnche il filosofo idealista Hegel contest\u00f2 le conclusioni di Newton, sottolineandone le contraddizioni nel fare della luce un composto di colori, cio\u00e8 nel rendere scuro quel che \u00e8 bianco:\nNel 1861 James Clerk Maxwell, contemporaneo del famoso fisico e ottico Hermann von Helmholtz, con un esperimento produsse la prima fotografia a colori.\nLo scienziato Edwin Land, inventore della Polaroid, confut\u00f2 la teoria di Newton dimostrando che la percezione del colore di un punto \u00e8 influenzata dal contesto limitrofo.\nOrigine fisica.\nDal punto di vista delle propriet\u00e0 fisiche, la luce visibile appare complessivamente bianca se la si considera la somma di tutte le frequenze dello spettro ottico. A ciascuna frequenza del visibile \u00e8 associato un determinato colore. In particolare la diversit\u00e0 di colore o semplicemente il colore dei corpi che non emettono o brillano di luce propria, percepito poi dall'occhio umano, deriva dal fatto che un certo corpo assorbe tutte le frequenze o lunghezze d'onda dello spettro visibile, ma riemette o riflette una o pi\u00f9 componenti o frequenze della luce bianca che, eventualmente mescolate tra loro, danno vita al colore percepito dall'occhio umano. In particolare nei due casi estremi un corpo appare bianco quando assorbe tutte le frequenze riflettendole a sua volta tutte, viceversa un corpo appare nero quando assorbe tutte le frequenze e non ne riflette alcuna; in tutti gli altri casi intermedi si avr\u00e0 la percezione tipica di un altro colore.\nOgni sorgente di luce emette fotoni di diverse lunghezze d'onda, per cui quello che appare come \"tinta unica\" \u00e8 solo la lunghezza d'onda dominante o risultante e non quella in cui sono assenti altre.\nNel caso di corpi che emettono o brillano di luce propria (ad es. le stelle e il Sole), come \u00e8 noto tutti i corpi al di sopra dello zero assoluto, emettono invece radiazione elettromagnetica con potenza che \u00e8 proporzionale alla loro temperatura assoluta T secondo la legge di Stefan-Boltzmann e distribuita con buona approssimazione secondo lo spettro del corpo nero di Planck con il picco di emissione che si sposta secondo la Legge di Wien in funzione della temperatura T: se il corpo \u00e8 sufficientemente caldo parte di questa radiazione elettromagnetica cade nella banda del visibile risultando cos\u00ec visibile ai nostri occhi passando dal rosso, al giallo, al bianco, azzurro e blu quanto pi\u00f9 il corpo \u00e8 caldo (vedi temperatura di colore).\nPercezione del colore.\nLa formazione della percezione del colore non necessariamente corrisponde alle propriet\u00e0 fisiche della luce e avviene in tre distinte fasi.\nPrima fase.\nNella prima fase una sorgente luminosa emette un flusso di fotoni di diversa frequenza. Questo flusso di fotoni pu\u00f2:\nIn ogni caso i fotoni che giungono all'occhio costituiscono lo stimolo di colore. Ogni singolo fotone attraversa la cornea, l'umore acqueo, la pupilla, il cristallino, l'umore vitreo e raggiunge uno dei fotorecettori della retina (un bastoncello, oppure un cono L, un cono M o un cono S) dal quale pu\u00f2 essere o non essere assorbito. La probabilit\u00e0 che un tipo di fotorecettore assorba un fotone dipende dal tipo di fotorecettore e dalla frequenza del fotone.\nCome risultato dell'assorbimento ogni fotorecettore genera un segnale elettrico in modulazione di ampiezza, proporzionale al numeri di fotoni assorbiti. Gli esperimenti mostrano che i segnali generati dai tre coni L, M e S sono direttamente collegati con la sensazione di colore, e sono detti segnali di tristimolo.\nSeconda fase.\nNella seconda fase i segnali di tristimolo vengono elaborati e compressi con modalit\u00e0 non ancora completamente note. Questa elaborazione avviene nelle altre cellule della retina (cellule orizzontali, bipolari e gangliari) e termina con la generazione di altri tre segnali elettrici, questa volta in modulazione di frequenza, che sono chiamati segnali opponenti e vengono trasmessi al cervello lungo il nervo ottico.\nTerza fase.\nI segnali elettrici opponenti che lungo i due nervi ottici (che sono costituiti dagli assoni delle cellule gangliari) raggiungono il cervello arrivano nei cosiddetti corpi genicolati laterali, che costituiscono una stazione intermedia per i segnali, che da qui vengono proiettati in apposite aree della corteccia visiva, dove si realizza infine la percezione del colore.\nContrasti cromatici.\nI contrasti cromatici si producono tramite l'accostamento di due o pi\u00f9 colori diversi tra loro. \u00c8 altres\u00ec vero che esistono processi fisiologici oculari che come per i contrasti luminosi permettono la visione al nostro occhio di due tipi di colore, quello reale e quello apparente. Con un colore, per esempio il giallo, si avranno delle percezioni diverse in base allo sfondo a cui lo sottoponiamo: questo perch\u00e9 tende alla tonalit\u00e0 complementare dello sfondo stesso. Se invece lo sottoponessimo ad uno sfondo che \u00e8 il complementare del colore stesso, avremo maggiore luminosit\u00e0 per il principio del contrasto luminoso.\nContrasto tra colori puri.\nConsiste nell'accostare almeno tre colori al pi\u00f9 alto grado di saturazione, cio\u00e8 di intensit\u00e0 e di forza.\nContrasto tra colori complementari.\nIl contrasto tra colori complementari si ottiene tramite l'accostamento di un colore primario e del colore risultante dall'unione degli altri due primari rimasti, tali contrasti sono: giallo-viola, rosso-verde, blu-arancione.\nContrasto di quantit\u00e0.\nOgni tinta presenta un diverso grado di luminosit\u00e0, per cui se vogliamo creare un equilibrio percettivo \u00e8 necessario stendere in modo molto proporzionale le varie zone di colore, ad esempio, un colore molto luminoso dovr\u00e0 occupare un'area minore rispetto a un colore con un minore grado di luminosit\u00e0.\nPsicologia del Colore.\nLe emozioni che ti comunica un colore non si basano sulla fisica della luce o su qualcosa di inconscio, ma si basano sulla nostra cultura.\nBisogna considerare il colore come una lingua se si vuole parlare con esso.\nOgni cultura ha la propria lingua data dal passato storico e dall\u2019evoluzione delle abitudini locali.\nAll\u2019interno di ogni lingua per\u00f2, ogni parola pu\u00f2 avere diversi significati e per capire a quali di questi quella parola fa riferimento devi capirne il Contesto.\nSeguendo questo paragone quindi:\nOgni cultura avr\u00e0 la sua \u201clingua dei colori\u201c e all\u2019interno ogni \u201cparola/colore\u201d avr\u00e0 diversi significati a seconda del contesto.\nIl colore nelle culture.\nBerlin e Kay nel 1969 studiarono il numero di nomi dedicati ai colori nelle diverse culture stabilendo che si pu\u00f2 passare da un minimo di 2, chiaro e scuro, ad un massimo di 11. Dimostrarono inoltre che man mano che si procede con la definizione di pi\u00f9 colori lo sviluppo \u00e8 omogeneo in tutte le culture, ad esempio dopo il chiaro e lo scuro si indica come colore il rosso, poi il verde e il giallo e cos\u00ec via fino a giungere all'arancione che \u00e8 il colore definito in meno culture.\nLa teoria dei due antropologi era che il numero di colori dipendesse dalla complessit\u00e0 della cultura, ma questa teoria venne criticata in quanto essi non consideravano che alle percezioni del colore erano legate delle sensazioni emotive e quindi la percezione del colore \u00e8 legata alla cultura stessa. Al termine si lega quindi una connotazione, un alone di significati a seconda del contesto\nInoltre alcuni colori non vengono definiti se non associandoli al colore di un elemento naturale (es. \"verde\" diviene \"foglia\") cos\u00ec come accade quando noi definiamo un rosso come \"ruggine\". Inoltre dal rapporto fra colore e materia nascono due modi di interpretazione del colore, quali il \"colore-qualit\u00e0\" nel quale il colore consente di qualificare la realt\u00e0, e di \"colore-materia\", nel quale l'artista \u00e8 impegnato a creare un avvenimento nuovo.\nSe con gli Impressionisti si instaura un nuovo rapporto tra l'immagine e la pittura e quindi nasce l'antitesi fra il colore e l'immagine, entrambi sfumati e non completati, i Puntinisti e i Divisionisti utilizzano le scoperte della scienza positivista e con Van Gogh la tensione cromatica corrisponde simbolicamente allo stato psicologico da descrivere; infine i pittori \"gestuali\" e \"informali\" spingono verso l'idea del colore-oggetto come informazione naturale.\nPer quanto riguarda l'indagine dell'utilizzo del colore nell'arte, assumono grande importanza i riflessi emotivi, quali il calore e la profondit\u00e0, dato che abitualmente i colori \"caldi\" avanzano verso l'osservatore, all'opposto di quelli \"freddi\".\nSimbologia dei colori.\nOgni colore, che sia primario o secondario, suscita e rappresenta un'emozione o uno stato d'animo e pu\u00f2 essere legato in particolare ad un evento. L'esperienza del colore \u00e8 soggettiva e pu\u00f2 rimandare alla cultura di appartenenza che suggerisce le personali percezioni su un determinato colore. Per esempio il giallo suscita qualcosa che irradia, come la luce del sole, mentre il blu qualcosa che racchiude, come l'universo. Il rosso sembra invece in movimento ma su se stesso, come il fuoco o il sangue. Nella cromoterapia i colori sono associati alla persona per innalzare o modificare una sua caratteristica o una personale vibrazione del suo essere.\nNei differenti contesti socio-culturali i colori afferiscono a diversi significati ed occasioni in cui vengono utilizzati. Il bianco ad esempio pu\u00f2 essere associato alla purezza, ma anche alla morte; il rosa che in origine in molte culture era legato alla sfera maschile poich\u00e9 derivato dal rosso, colore che rimanda alla forza, \u00e8 stato successivamente associato alla femminilit\u00e0, come lo \u00e8 stato il celeste per gli uomini, per motivi commerciali di marketing e vendita di prodotti.\nModelli cromatici.\nMolti autori si sono posti il problema della razionalizzazione cromatica ideando vari modelli cromatici,tra i quali:\nAcromatopsia e discromatopsia.\nL'incapacit\u00e0 di percepire i colori viene chiamata acromatopsia, ed in alcune popolazioni raggiunge percentuali elevate.\nL'Acromatopsia \u00e8 differente dalla discromatopsia (o daltonismo) poich\u00e9 quest'ultima \u00e8 un'incapacit\u00e0 solo parziale di vedere alcuni colori ed \u00e8 suddivisa in deuteranopia, tritanopia e protanopia.\nPercezione del colore negli animali.\nLo spettro visibile all'occhio umano si basa sulla visione tricromatica presente solo nelle scimmie antropomorfe e quindi non corrisponde a quello degli altri animali, ad esempio i mammiferi in prevalenza hanno una visione dicromatica, i serpenti vedono gli infrarossi e i pesci gli ultravioletti."}
{"id": "15483", "revid": "161273", "url": "https://it.wikipedia.org/wiki?curid=15483", "title": "Fobos (astronomia)", "text": "Fobos (\u03a6\u03cc\u03b2\u03bf\u03c2, in lingua greca, indicato anche come Marte I) \u00e8 il maggiore e il pi\u00f9 interno dei due satelliti naturali di Marte (l'altro \u00e8 Deimos). Scoperto il 18 agosto 1877 dall'astronomo statunitense Asaph Hall, \u00e8 stato cos\u00ec nominato, su suggerimento di Henry Madan, dal personaggio della mitologia greca Fobos, uno dei figli di Ares e Afrodite.\nOrbita, a meno di dalla superficie di Marte, in 7 ore e 39 minuti. \u00c8 il satellite naturale noto pi\u00f9 vicino al proprio pianeta e completa tre orbite nel tempo che Marte impiega per ruotare su s\u00e9 stesso; se osservato da Marte, sorge a ovest e tramonta a est. Pur cos\u00ec vicino al pianeta, con un diametro di circa 22\u00a0km, appare molto pi\u00f9 piccolo della Luna vista dalla Terra.\nLa sua origine e la sua composizione rimangono incerti, potrebbe essere un asteroide catturato oppure essersi formato contemporaneamente a Marte o poco dopo a causa di un impatto. \u00c8 poco riflettente, ha forma irregolare e assomiglia a un asteroide carbonioso. Il cratere Stickney di 8\u00a0km di diametro \u00e8 la caratteristica pi\u00f9 prominente di Fobos, sebbene piuttosto peculiari risultino soprattutto le striature (\"grooves\") che percorrono gran parte della superficie. Dagli anni settanta \u00e8 stato oggetto di osservazioni ravvicinate da parte di sonde spaziali orbitanti attorno a Marte, che hanno permesso di chiarire alcuni dubbi sul suo aspetto, la sua composizione e la sua struttura interna.\nOsservazione.\nDalla Terra.\nL'osservazione di Fobos dalla Terra \u00e8 ostacolata dalle sue ridotte dimensioni e dalla sua vicinanza al pianeta rosso. \u00c8 osservabile solo per un limitato periodo di tempo quando Marte \u00e8 prossimo all'opposizione e appare come un oggetto puntiforme, senza che sia possibile risolverne la forma. In tale circostanza Fobos raggiunge una magnitudine di 11,6. Per confronto Marte pu\u00f2 raggiungere una magnitudine massima di \u22122,8, risultando poco meno di 600.000 volte pi\u00f9 luminoso. Inoltre all'opposizione Fobos si discosta in media 24,6\u00a0arcosecondi dal pianeta. Di conseguenza \u00e8 pi\u00f9 semplice osservare Deimos, che si discosta da Marte 61,8\u00a0arcosecondi, pur raggiungendo una magnitudine di 12,8.\nPer procedere all'osservazione di entrambi i satelliti, in condizioni particolarmente favorevoli, \u00e8 necessario disporre di un telescopio di almeno 12 pollici (). Utilizzare un elemento che occulti il bagliore del pianeta e dispositivi per la raccolta di immagini quali lastre fotografiche o CCD, con esposizioni di alcuni secondi, risulta d'aiuto.\nDa Marte.\nFobos appare grande quanto un terzo della Luna vista dalla Terra. Data la sua vicinanza col pianeta, la vista migliore si ottiene dalle latitudini equatoriali della superficie di Marte e appare tanto pi\u00f9 piccolo quanto maggiore \u00e8 la latitudine dell'osservatore; risulta invece completamente invisibile (sempre oltre l'orizzonte) da latitudini maggiori di 69\u00b0.\nRaggiunge una magnitudine apparente massima di \u22123,9 all'opposizione (corrispondente a una fase di Luna piena) con un diametro angolare di 8'.\nPoich\u00e9 Fobos completa un'orbita in meno di un giorno marziano, un osservatore sulla superficie del pianeta lo vedrebbe sorgere a ovest e tramontare a est. Il suo moto sarebbe molto veloce, con un periodo apparente di 11 ore (in 4,5 delle quali attraversa il cielo, sorgendo nuovamente 6,5 ore dopo). Il suo aspetto, inoltre, varierebbe a causa del fenomeno delle fasi, il cui ciclo si completa in una notte.\nSempre a causa della sua peculiare vicinanza al pianeta, Fobos viene eclissato da Marte, salvo che per brevi periodi in prossimit\u00e0 degli equinozi, subito dopo esser sorto fino a poco prima di tramontare, rimanendo un'ombra scura vagante per gran parte del suo percorso apparente del cielo marziano.\nIl diametro angolare del Sole visto da Marte \u00e8 di circa 21'. Di conseguenza non possono verificarsi eclissi totali sul pianeta, perch\u00e9 le due lune sono entrambe troppo piccole per coprire il disco solare nella sua interezza. D'altra parte dall'equatore \u00e8 possibile osservare transiti di Fobos quasi ogni giorno; essi sono molto rapidi e si concludono in meno di mezzo minuto circa. Invece Deimos transita sul disco solare una volta al mese circa, ma il fenomeno, che dura circa un minuto e mezzo, rimane poco visibile.\nMarte visto da Fobos.\nFobos \u00e8 in rotazione sincrona con Marte, cio\u00e8 mostra sempre la stessa faccia al pianeta, come la Luna alla Terra. Cos\u00ec da tale faccia Marte sarebbe sempre visibile, raggiungendo una dimensione di 42\u00b0 (pari a circa 80 volte quella della Luna piena vista dalla Terra). Invece dalla faccia opposta sarebbe possibile osservare periodicamente Deimos.\nInoltre, come quello di Fobos visto da Marte, l'aspetto di quest'ultimo visto dal satellite cambia a seconda dell'angolazione d'arrivo dei raggi del Sole.\nStoria delle osservazioni.\nAnticipazioni.\nLe due lune di Marte furono \"scoperte\" prima nel mondo della fantasia che in quello reale. Con un ragionamento tanto logico quanto assurdo, all'inizio del XVII secolo Keplero aveva ipotizzato che Marte potesse avere due satelliti, essendo allora noto che ne avesse uno il pianeta che lo precede, la Terra, e quattro quello subito seguente, Giove.\nNel 1726 Jonathan Swift, probabilmente ispirato dall'ipotesi di Keplero, nei suoi \"Viaggi di Gulliver\" fece descrivere agli scienziati di \"Laputa\" il moto di due satelliti orbitanti attorno a Marte. Voltaire, presumibilmente influenzato da Swift, forn\u00ec una descrizione analoga nel suo racconto filosofico \"Micromega\" del 1752. Al tempo di entrambi, i telescopi non erano abbastanza potenti da poter individuare satelliti cos\u00ec piccoli come Fobos e Deimos. Si tratta quindi di licenze letterarie, se non di vera e propria satira verso gli scienziati del tempo.\nScoperta.\nAsaph Hall scopr\u00ec Deimos il 12 agosto 1877 e Fobos il seguente 18 agosto (le fonti dell'epoca adottano la convenzione astronomica, precedente al 1925, che il giorno inizi a mezzogiorno; conseguentemente le scoperte sono riferite rispettivamente all'11 e al 17 agosto) con il telescopio rifrattore di 26 pollici () di diametro dello United States Naval Observatory a Washington, il pi\u00f9 potente allora esistente, inaugurato quattro anni prima. Hall in quel periodo stava cercando sistematicamente delle possibili lune di Marte e per riuscire nell'impresa aveva utilizzato il micrometro in dotazione allo strumento per schermare la luce del pianeta. Il 10 agosto aveva gi\u00e0 visto una luna del pianeta, ma, a causa del maltempo, non riusc\u00ec a identificarla se non nei giorni seguenti.\nI nomi delle due lune, adottati inizialmente con l'ortografia \"Phobus\" e \"Deimus\", furono proposti da Henry Madan (1838\u00a0\u2013 1901), \"Science Master\" a Eton e richiamano quelli dei personaggi di Fobos (\"paura\") e Deimos (\"terrore\") che, secondo la mitologia greca, accompagnavano in battaglia il loro padre Ares, dio della guerra. Ares \u00e8 l'equivalente greco della divinit\u00e0 romana Marte.\nOsservazioni successive.\nLe dimensioni e le caratteristiche orbitali dei satelliti di Marte hanno consentito, per lungo tempo, la loro osservazione solo in occasioni favorevoli, con il pianeta all'opposizione e i due satelliti in condizioni di elongazione adeguata, che ricorrono circa ogni due anni, con condizioni particolarmente favorevoli che si verificano circa ogni sedici anni. La prima configurazione favorevole si verific\u00f2 nel 1879. Numerosi osservatori, in tutto il mondo, parteciparono alle osservazioni con lo scopo di determinare con esattezza le orbite dei due satelliti.\nNei quarant'anni seguenti la maggior parte delle osservazioni (pi\u00f9 dell'85% del totale di quelle compiute tra il 1888 e il 1924) avvennero presso due osservatori statunitensi, lo United States Naval Observatory e l'Osservatorio Lick, con l'obiettivo, tra gli altri, di determinare la direzione dell'asse di rotazione del pianeta. Tra il 1926 e il 1941 prosegu\u00ec soltanto il Naval Observatory, con 311 osservazioni visuali. Dal 1941 in poi, le osservazioni avvennero solo con la tecnica fotografica.\nNei quindici anni seguenti le ricerche furono poche o nulle e ripresero nel 1956, volte soprattutto a individuare eventuali altri satelliti. Nel 1945 Bevan P. Sharpless aveva rilevato un'accelerazione di Fobos, che era stata predetta teoricamente da Hermann Struve all'inizio del Novecento con studi di meccanica orbitale. Nonostante ci\u00f2, alcuni astronomi provarono a spiegarla come effetto delle perturbazioni della tenue atmosfera marziana. L'informazione non ricevette particolare attenzione finch\u00e9 non fu ripresa da Iosif \u0160klovskij, che nel 1959 avanz\u00f2 l'ipotesi che Fobos potesse essere un oggetto cavo e - specul\u00f2 - un satellite artificiale lanciato da una civilt\u00e0 aliena presente anticamente sul pianeta. Tale ipotesi guadagn\u00f2 una certa notoriet\u00e0 e fu riproposta nel 1966 da \u0160klovskij stesso nel libro \"Intelligent Life in the Universe\" scritto con Carl Sagan. La controversia che l'accompagn\u00f2 port\u00f2 a nuove osservazioni astrometriche, che coinvolsero entrambe le lune, negli anni sessanta e settanta, che confermarono l'accelerazione orbitale, ma riducendola a soli 1,8\u00a0cm l'anno anzich\u00e9 i 5\u00a0cm l'anno misurati inizialmente da Sharpless, che cos\u00ec ridotta poteva essere spiegata con effetti mareali.\nNel 1988, in concomitanza con le missioni sovietiche del Programma Phobos, furono condotte osservazioni da Kudriavcev e colleghi. Nei dieci anni seguenti, invece, le due lune non furono oggetto di alcuna osservazione, fino al 2003, quando osservazioni molto accurate furono condotte dall'Osservatorio Lowell.\nOsservazioni spettroscopiche di Fobos e Deimos sono state condotte dalla fine degli anni ottanta prima con l'Infrared Telescope Facility, presso l'osservatorio di Mauna Kea, e poi con il telescopio spaziale Hubble, confrontando i dati ottenuti con quelli di asteroidi appartenenti alle classi C, P, D e T. Sebbene siano state trovate alcune similitudini, i risultati non sono risultati definitivi e non hanno permesso di identificare la composizione delle due superfici.\nOsservazioni radar sono state condotte nel 1989 dall'osservatorio Goldstone e nel 2005 dal radiotelescopio di Arecibo. Per lo strato superficiale di regolite che ricopre Fobos \u00e8 stata stimata una densit\u00e0 di .\nFobos non \u00e8 risultato invece un obiettivo accessibile per le ottiche adattive del Very Large Telescope.\nMissioni spaziali.\nDifficilmente osservabili dalla Terra, \u00e8 stato possibile studiare estensivamente Fobos e Deimos solo grazie all'esplorazione spaziale del pianeta rosso. La prima sonda a fotografare Fobos fu il \"Mariner 7\" nel 1969. Le immagini ottenute non consentirono di identificare alcuna caratteristica della superficie; nella migliore di esse, identificata dalla sigla 7F91, Fobos occupava solo quaranta pixel, che permisero tuttavia una stima del suo diametro e della sua albedo.\nLa missione successiva fu quella del \"Mariner 9\", che raggiunse Marte nel 1971 e trov\u00f2 il pianeta interessato da una tempesta di sabbia globale che imped\u00ec l'osservazione diretta della superficie marziana per circa due mesi. Parte di questo periodo fu allora utilizzato per condurre uno studio approfondito dei due satelliti di Marte. La sonda raccolse un centinaio di immagini di Fobos - con una risoluzione massima di 100 metri - che permisero di determinarne le dimensioni, la forma e il periodo di rotazione, di migliorare le conoscenze sul suo moto orbitale e di identificare le principali caratteristiche superficiali. Fu inoltre rilevata la presenza di uno strato di regolite sulla superficie di entrambe le lune. Al massimo del suo avvicinamento a Fobos, il Mariner 9 raggiunse una distanza di \u00a0km.\nCon le missioni \"Viking 1\" e \"2\" del 1976 si ebbe un ulteriore incremento nelle conoscenze su entrambi i satelliti, grazie sia ai miglioramenti tecnici introdotti nei sistemi di raccolta di immagini, sia ai passaggi pi\u00f9 stretti che i due \"orbiter\" eseguirono soprattutto su Fobos. Per la prima volta, inoltre, lo studio dei satelliti naturali di Marte fu posto tra gli obiettivi primari durante l'estensione delle missioni e la mole di dati raccolta non fu superata per i successivi quarant'anni. In particolare, la superficie fu osservata ad alta risoluzione nel visibile, nell'infrarosso e nell'ultravioletto, rilevando variazioni di colore. Di Fobos fu determinata la massa, la densit\u00e0 e stimata l'et\u00e0 e la composizione. Furono identificate le striature (indicate \"grooves\" in inglese) tanto caratteristiche della superficie della luna: catene di crateri irregolari di diametro compreso tra 50 e 100 m, molto compatte e orientate preferenzialmente in direzione parallela al piano orbitale di Fobos. I dati raccolti condussero a ipotizzare che Fobos fosse un asteroide di tipo C catturato da Marte.\nNel 1988, i sovietici, con una nutrita partecipazione internazionale, lanciarono due sonde complementari, denominate \"Phobos 1\" e \"2\", per l'esplorazione di Marte e Fobos. Dopo aver eseguito osservazioni del mezzo interstellare nella fase di crociera e del pianeta e delle sue lune da un'orbita areocentrica, le sonde avrebbero dovuto eseguire un sorvolo ravvicinato particolarmente stretto su Fobos, transitando a soli 50 m dalla superficie della luna. Contestualmente avrebbero rilasciato ciascuna due \"lander\", dei quali uno avrebbe avuto la possibilit\u00e0 di spostarsi \"a saltelli\", mentre l'altro sarebbe stato una piattaforma fissa. \"Phobos 1\" fu perduta durante la fase di crociera, \"Phobos 2\" raggiunse Marte, ma and\u00f2 perduta per un malfunzionamento del computer quando si trovava a meno di 100\u00a0km dalla luna, nel sorvolo programmato per il rilascio dei \"lander\". La missione produsse risultati scientifici di rilievo, tra i quali nuovi valori della massa di Fobos e della sua densit\u00e0, immagini ad alta risoluzione della superficie, indizi della presenza di un debole campo magnetico interno e una prova indiretta (e non definitiva) dell'esistenza di un toro di gas e polveri, probabilmente rilasciati dalla superficie di Fobos, in corrispondenza dell'orbita della luna. Sebbene le ragioni che condussero alla perdita della missione siano state identificate, l'episodio \u00e8 stato attribuito da alcuni ufologi all'azione di un veicolo alieno, di cui la sonda avrebbe ripreso l'ombra proiettata sulla superficie del pianeta nelle sue ultime fotografie. In realt\u00e0, l'ombra osservata sulla superficie di Marte apparteneva a Fobos, deformata dalla particolare prospettiva determinata dal sorvolo ravvicinato e dai tempi di esposizione degli apparecchi fotografici.\nNel 1997 Fobos fu oggetto di osservazioni da due sonde statunitensi, \"Mars Pathfinder\", dalla superficie del pianeta, e \"Mars Global Surveyor\", dall'orbita. Per entrambe le sonde, lanciate nel 1996, Fobos costitu\u00ec un obiettivo secondario, di opportunit\u00e0. In particolare, nel caso del \"Mars Global Surveyor\" l'orbita operativa fu raggiunta attraverso una fase di aerofrenaggio durata quattro mesi, durante i quali la sonda esegu\u00ec alcuni passaggi a qualche migliaio di chilometri di distanza da Fobos, acquisendo immagini ad alta risoluzione della superficie e provando a determinarne spettroscopicamente la composizione. Anche \"Mars Pathfinder\" esegu\u00ec osservazioni spettroscopiche delle due lune, ottenendo dati che misero in discussione alcune conclusioni tratte durante gli anni settanta e correlando Fobos e Deimos agli asteroidi di tipo D. Nei dieci anni in cui il Mars Global Surveyor \u00e8 stato attivo, non ha pi\u00f9 potuto osservare direttamente Fobos, ma ha pi\u00f9 volte registrato la posizione della sua ombra sulla superficie di Marte, acquisendo informazioni utili a migliorare la conoscenza dell'orbita della luna.\nNel 2001 la NASA lanci\u00f2 un secondo \"orbiter\" marziano, il \"Mars Odyssey\", per il quale non previde alcuna osservazione di Fobos o Deimos. Solo un aggiornamento del software avvenuto nel 2017 ha dato alla sonda la possibilit\u00e0 di riorientarsi verso la piccola luna e rilevare la temperatura in vari punti della superficie.\nUn netto miglioramento nella comprensione di Fobos \u00e8 stato dovuto alla sonda \"Mars Express\" (MEX), l'esordio europeo nell'esplorazione di Marte. A differenza degli \"orbiter\" statunitensi, che erano stati collocati su orbite di lavoro basse, MEX (lanciata nel 2003) fu posta su un'orbita ellittica con apoastro oltre l'orbita di Fobos. In particolare, ogni cinque mesi e mezzo la sonda avrebbe eseguito una serie di passaggi ravvicinati alla luna, addirittura con un rischio non nullo di collidere con essa. Fobos fu quindi incluso tra gli obiettivi secondari della missione. Nella primavera del 2010 ci fu una delle migliori serie di incontri, con dieci sorvoli a una distanza inferiore ai \u00a0km; nel corso del pi\u00f9 stretto la sonda transit\u00f2 a 77\u00a0km dal centro della luna, battendo in tal modo il record di 80\u00a0km detenuto fino ad allora dal \"Viking Orbiter 1\". MEX ha eseguito un sorvolo ancora pi\u00f9 stretto il 29 dicembre 2013, transitando a soli 45\u00a0km dal centro della luna.\n\"Mars Express\" ha permesso di ottenere nuove stime della massa di Fobos, delle sue dimensioni e, quindi, della sua densit\u00e0. \u00c8 stato inoltre stimato che il materiale che costituisce la luna possegga una porosit\u00e0 del 30% \u00b1 5%. Il 75% della superficie di Fobos \u00e8 stata mappata con una risoluzione di 50 m/pixel. Ci\u00f2 ha permesso di tracciare una mappa completa delle striature e di stimare l'et\u00e0 di Fobos utilizzando il metodo del conteggio dei crateri. \"Mars Express\" non ha fornito dati conclusivi riguardo all'origine della luna, ma ha rilevato la presenza di minerali ricchi di ferro e magnesio e, in prossimit\u00e0 del cratere Stickney, di argilla. Queste osservazioni supportano l'ipotesi che Fobos si componga dello stesso materiale che costituisce il pianeta e avvalorano l'ipotesi dell'impatto gigante. Infine, l'orbita di Fobos \u00e8 stata determinata con un errore di 30 m sulla sua posizione.\nQuando \"Mars Express\" non sar\u00e0 pi\u00f9 operativa e non potr\u00e0 pi\u00f9 essere manovrata, alla lunga precipiter\u00e0 su Fobos. L'impatto, la cui probabilit\u00e0 diventa certa in un periodo di tempo compreso tra 5 secoli e un millennio, originer\u00e0 una nuvola di detriti di cui sar\u00e0 necessario tener conto nell'esplorazione della luna.\nDal 2005 orbita attorno a Marte il \"Mars Reconnaissance Orbiter\", che ha sperimentato un sistema di navigazione alternativo basato sul puntamento ottico di Fobos e Deimos. Durante la sua missione, ancora operativa al 2019, ha catturato delle immagini ad alta definizione della superficie di Fobos usando lo strumento HiRISE, un telescopio riflettore di mezzo metro.\nNel 2011 la Russia ha lanciato la sonda \"Fobos-Grunt\" che, dopo essere entrata in orbita su Marte e aver effettuato una serie di sorvoli ravvicinati di Fobos, sarebbe dovuta atterrare sulla sua superficie nel 2013 e recuperare dei campioni di suolo che avrebbe riportato sulla Terra nel 2014. Sfortunatamente, la sonda non lasci\u00f2 nemmeno l'orbita terrestre per un problema elettrico e dopo un anno precipit\u00f2 nell'oceano Pacifico.\nFobos \u00e8 stato oggetto di osservazioni nell'ultravioletto da una distanza di 300\u00a0km attraverso la sonda statunitense \"MAVEN\", lanciata nel 2013, che percorre un'orbita ellittica con periastro a soli 145\u00a0km dalla superficie di Marte e apoastro poco oltre l'orbita di Fobos. L'orbita percorsa da MAVEN, cos\u00ec come quella di \"Mars Express\", espone la sonda al rischio di collidere con Fobos; opportune manovre correttive sono periodicamente condotte per evitare che ci\u00f2 accada. Anche la \"Mars Orbiter Mission\", lanciata dall'ISRO nel 2013, ha l'opportunit\u00e0 di osservare Fobos, anche se il contributo pi\u00f9 significativo l'ha offerto nell'osservazione della \"faccia nascosta\" di Deimos.\nI \"rover\" utilizzati dalla NASA per esplorare la superficie di Marte hanno rivolto diverse volte le fotocamere al cielo sia durante la notte, per osservare il moto di Fobos, sia di giorno, per fotografare dei transiti di Fobos sul disco solare. Queste osservazioni permettono di migliorare la conoscenza dell'orbita della luna.\nMissioni future.\nFobos \u00e8 stato pi\u00f9 volte indicato come possibile obiettivo di una missione per la raccolta di campioni da riportare sulla Terra. La JAXA (l'Agenzia spaziale giapponese) sta pianificando di lanciare nel 2024 il \"Martian Moons eXploration\" (MMX) per raggiungere le due lune di Marte, recuperare dei campioni dalla superficie di Fobos e portarli sulla Terra nel 2029. Un esame dettagliato dei campioni potrebbe risolvere una volta per tutte l'arcano della formazione dei satelliti marziani.\nFobos \u00e8 stato anche indicato come possibile obiettivo di una missione umana, quale passo preliminare di una missione sulla superficie di Marte, della quale potrebbe permettere di stabilire con pi\u00f9 precisione costi, rischi e fattibilit\u00e0. La missione su Fobos risulterebbe di gran lunga pi\u00f9 economica, e quindi realizzabile anni prima di una missione su Marte, considerando i limiti di budget a cui le agenzie spaziali nazionali sono sottoposte.\nParametri orbitali e rotazione.\nIl moto orbitale di Fobos \u00e8 uno dei pi\u00f9 studiati tra quelli dei satelliti naturali del sistema solare. Fobos percorre un'orbita prograda quasi circolare, inclinata di 1,082\u00b0 rispetto al piano equatoriale di Marte. Con una distanza media dal centro del pianeta di circa \u00a0km (pari a circa 1,75 volte il raggio di Marte), l'orbita di Fobos \u00e8 pi\u00f9 bassa di un'orbita areosincrona (l'equivalente per Marte di un'orbita geostazionaria attorno alla Terra). Fobos cio\u00e8 orbita pi\u00f9 vicino al pianeta rosso di quanto non faccia un satellite geostazionario attorno alla Terra, sia in termini assoluti, sia in proporzione, cio\u00e8 rapportando le distanze in termini dei raggi dei due pianeti. Conseguentemente, Fobos completa un'orbita in 7 ore e 39 minuti, pi\u00f9 rapidamente di quanto Marte ruoti su s\u00e9 stesso - in 24,6 ore. Prima della sua scoperta, non era noto alcun satellite con tale caratteristica e Fobos ha continuato a rappresentare un'eccezione fino a quando le sonde Voyager non hanno individuato altri casi analoghi nel sistema solare esterno, quali ad esempio Metis. Fobos mantiene il primato di satellite naturale pi\u00f9 vicino alla superficie del pianeta madre.\nCome anche Deimos, \u00e8 in rotazione sincrona con il pianeta e in virt\u00f9 di ci\u00f2 rivolge sempre la stessa faccia verso la superficie marziana. L'asse di rotazione \u00e8 perpendicolare al piano orbitale.\nL'asimmetricit\u00e0 del campo gravitazionale marziano impartisce all'orbita di Fobos un moto di precessione degli apsidi e una retrogradazione dei nodi che si completano in circa 2,25 anni. Tuttavia, poich\u00e9 l'orbita \u00e8 quasi equatoriale, il suo aspetto complessivamente risulta poco variato.\nFobos subisce, inoltre, un'accelerazione stimata in 1,270\u00a0\u00b1\u00a00,003\u00a0\u00d7\u00a010\u22123\u00a0\u00b0/anno2, che determina una costante riduzione della sua orbita.\nIl destino di Fobos.\nIl decadimento dell'orbita di Fobos \u00e8 di circa 1,8 centimetri all'anno, ovvero di 1,8 metri ogni secolo. Il fenomeno potrebbe portare la luna a precipitare sul pianeta in un tempo compreso tra trenta e cinquanta milioni di anni. \u00c8 tuttavia probabile che gli effetti mareali che lo determinano condurranno alla disgregazione della luna, portando alla formazione di un anello di detriti attorno a Marte ben prima di allora, quando, avvicinatasi maggiormente alla superficie, superer\u00e0 il limite di Roche.\nFormazione.\nL'origine dei satelliti naturali di Marte \u00e8 una questione ancora aperta, che ha visto contrapporsi prevalentemente tre teorie. I due satelliti potrebbero essersi formati per accrescimento nel processo che ha condotto anche alla formazione del pianeta Marte, potrebbero essere degli asteroidi catturati oppure potrebbero essersi formati dopo l'impatto di un corpo vagante col pianeta. La questione si potrebbe risolvere con una missione in loco o con una che preveda il campionamento del suolo con trasferimento dei campioni sulla Terra per un'analisi dettagliata delle loro caratteristiche mineralogiche.\nIpotesi della cattura.\nPer aspetto, dimensioni e classificazione spettrale, Fobos e Deimos sono stati spesso associati agli asteroidi carboniosi (di tipo C o D) della fascia principale; tuttavia asteroidi catturati dal pianeta difficilmente sarebbero venuti a trovarsi - pur nei tempi in cui \u00e8 avvenuta la formazione del sistema solare - sulle attuali orbite percorse dai due oggetti, con eccentricit\u00e0 e inclinazioni quasi nulle. Avrebbero anzi potuto mostrare caratteristiche orbitali simili a quelle dei satelliti irregolari dei giganti gassosi. Anche i dati sulla composizione e sulla porosit\u00e0 di Fobos ottenuti grazie alla sonda \"Mars Express\" sembrano incompatibili con l'ipotesi che Fobos sia un asteroide della fascia principale catturato dal pianeta.\nIn letteratura sono stati proposti vari modelli per descrivere possibili processi che avrebbero condotto alla regolarizzazione delle due orbite, sebbene non abbiano fornito spiegazioni conclusive. Ad esempio, alcuni modelli riuscirebbero a giustificare la variazione della quota di apocentro di Fobos, ma non quella di Deimos - piccolo e relativamente lontano da Marte. Altre difficolt\u00e0 verrebbero incontrate nel giustificare i valori dell'inclinazione orbitale, a meno di non assumere che i due oggetti non percorressero gi\u00e0 delle orbite eliocentriche fortuitamente prossime al piano equatoriale di Marte. I risultati di simulazioni numeriche pubblicati nel 2018 da B. Hansen forniscono una possibile spiegazione: Fobos e Deimos potrebbero non corrispondere agli oggetti direttamente catturati da Marte, ma si sarebbero aggregati a partire da quelli, nelle ultime fasi di formazione planetaria; ci\u00f2 potrebbe giustificare anche il fatto che Fobos appaia come un agglomerato di massi.\nAltrimenti, secondo un'ipotesi avanzata da Geoffrey Landis nel 2009, Fobos e Deimos avrebbero potuto essere lune asteroidali di oggetti delle dimensioni di Cerere o componenti di asteroidi binari a contatto, che si sarebbero avvicinati al pianeta con una velocit\u00e0 d'eccesso iperbolico pressoch\u00e9 nulla. La separazione della coppia avrebbe quindi condotto alla cattura di uno dei due componenti. Il modello proposto da Landis \u00e8 stato per\u00f2 utilizzato, peraltro dando esito favorevole, solo nella descrizione della cattura di Fobos.\nIpotesi dell'accrescimento.\nI dati spettrografici rilevati dalla sonda \"Mars Express\" suggeriscono che il materiale di cui si compone la piccola luna risalga ai tempi della formazione planetaria; Fobos quindi avrebbe potuto essersi formato contemporaneamente a Marte. Ci\u00f2 giustificherebbe con semplicit\u00e0 anche i valori di eccentricit\u00e0 e inclinazione orbitale delle due lune. D'altra parte, il meccanismo previsto per la formazione di satelliti regolari incontra alcune difficolt\u00e0, con i due oggetti che sembrerebbero essersi entrambi aggregati in prossimit\u00e0 dell'orbita areosincrona e quindi troppo vicini tra loro rispetto a quanto previsto dal modello.\nUn possibile alternativa \u00e8 che le due lune nascano dal materiale di un precedente satellite regolare, che sarebbe andato distrutto a seguito di un impatto.\nIpotesi dell'impatto.\nRobert A. Craddock nel 2011 ha proposto che l'impatto di un terzo corpo con il pianeta potrebbe aver lanciato del materiale in orbita che, organizzatosi in un disco, si sarebbe poi riassemblato in una serie di piccoli oggetti, di cui Deimos e Fobos sarebbero gli ultimi superstiti. Il processo di aggregazione da un disco circumplanetario spiegherebbe bene i valori di inclinazione ed eccentricit\u00e0 delle orbite di entrambi mentre le condizioni di bassa gravit\u00e0 ne spiegherebbero le densit\u00e0. Gi\u00e0 nel 1982, Schultz e Lutz-Garihan avevano in effetti ipotizzato, alla luce di alcune regolarit\u00e0 nei crateri di impatto presenti sulla superficie di Marte, che il pianeta fosse stato circondato da una serie di satelliti che, in una fase molto remota della sua storia, progressivamente impattarono sulla superficie. A rafforzare l'ipotesi ha inoltre concorso il fatto che \"Mars Express\" abbia rilevato che la regolite in prossimit\u00e0 del cratere Stickney si componga di basalto e fillosilicati, minerali che potrebbero provenire dalla superficie di Marte. La Vastitas Borealis \u00e8 stata anche indicata da pi\u00f9 soggetti come una possibile sede dell'impatto. In tal caso, l'evento sarebbe stato tanto potente da riorientare l'asse di rotazione del pianeta, portando il bassopiano nell'attuale posizione circumpolare.\nTra le difficolt\u00e0 presentate da questo scenario c'\u00e8 il fatto che le due lune siano molto piccole e poco massicce. Come nel caso della formazione della Luna, l'impatto avrebbe potuto sollevare tanto materiale da condurre alla formazione di un satellite di dimensioni nettamente maggiori. Una possibile spiegazione verrebbe offerta se l'impatto fosse avvenuto abbastanza precocemente durante la formazione di Marte. Il disco che si sarebbe venuto a formare, sarebbe stato parzialmente depauperato della sua massa dagli incontri ravvicinati che il pianeta avrebbe avuto con i planetoidi che costituivano la nebulosa solare.\nCaratteristiche fisiche.\nMassa e dimensioni.\nFobos ha una forma irregolare, ben lontana da uno sferoide in equilibrio idrostatico; le sue dimensioni sono pressappoco di chilometri, cui corrisponde un diametro medio di 22,2\u00a0km e un volume di km\u00b3.\nSecondo analisi del 2014 delle rilevazioni eseguite attraverso la sonda \"Mars Express\", Fobos ha una massa di , circa un milionesimo di quella della Luna. Questo dato conduce a stimare per Fobos una densit\u00e0 di , inferiore a quella tipica delle rocce. La porosit\u00e0 del materiale che compone Fobos \u00e8 compresa tra il 25 e il 35%. Anche cos\u00ec, si deve presumere che la luna contenga anche una certa percentuale di ghiaccio affinch\u00e9 possa essere ottenuto il valore stimato per la sua densit\u00e0. Fobos infine ha una gravit\u00e0 trascurabile, di soli , quindi un uomo di 80\u00a0kg sulla superficie peserebbe solamente 46 grammi.\nNei modelli della struttura interna di Fobos, la sua massa \u00e8 un parametro assai significativo che i ricercatori vorrebbero conoscere con elevata precisione. Purtroppo per\u00f2 si \u00e8 osservato che i dati raccolti da missioni spaziali differenti, e anche durante \"fly-by\" differenti della stessa missione, hanno condotto a risultati piuttosto lontani fra loro. Questo \u00e8 dovuto sia all'inaccuratezza ancora presente nella conoscenza dell'orbita di Fobos, sia al rumore nella misura.\nComposizione.\nLa composizione di Fobos, cos\u00ec come quella di Deimos, non \u00e8 nota e rimane una delle questioni aperte pi\u00f9 dibattute tra gli scienziati che studiano la luna. Le osservazioni spettroscopiche della superficie, infatti, non hanno mostrato caratteristiche spettrali prominenti, ma fornito solo deboli indizi che non sono risultati conclusivi. La composizione di Fobos \u00e8 fortemente correlata al processo che ha condotto alla sua formazione. Se la luna si fosse aggregata a partire dallo stesso materiale che compone Marte, oggi dovrebbe avere una composizione molto simile a quella del pianeta. D'altra parte, se cos\u00ec fosse, dovrebbe aver subito nel frattempo un qualche processo di erosione spaziale che avrebbe reso ci\u00f2 irriconoscibile. Se Fobos invece fosse stato catturato, allora potrebbe avere la stessa composizione degli asteroidi di tipo C o di tipo D, cui \u00e8 stato spettroscopicamente associato.\nPer quanto il dato della densit\u00e0 escluda che Fobos possa essere metallico o composto da silicati coesi, esso risulterebbe compatibile con varie combinazioni di materiali porosi e sostanze volatili e, di conseguenza, non permette di discriminare tra di esse. La luna, inoltre, \u00e8 ricoperta da uno spesso strato di regolite, che contribuisce a mascherarne la composizione. La regolite sembra differenziarsi spettroscopicamente in due tipi: quella \"rossa\", apparentemente identica a quella presente anche su Deimos, e quella \"blu\", in prossimit\u00e0 del cratere Stickney. La relazione tra i due materiali non \u00e8 nota: non \u00e8 chiaro cio\u00e8 se si tratta di due stadi temporali dello stesso materiale o di due materiali diversi.\nDeterminare la composizione di Fobos e Deimos non \u00e8 solo una questione accademica, perch\u00e9 se, ad esempio, fosse presente ghiaccio d'acqua e questo fosse relativamente vicino alla superficie, potrebbe essere estratto e utilizzato durante le missioni umane su Marte. Studi teorici suggeriscono infatti che dovrebbe essere possibile trovare del ghiaccio a una profondit\u00e0 compresa tra 270 e 740 m all'equatore e tra 20 e 60 m in prossimit\u00e0 dei poli, la cui sublimazione sarebbe stata impedita dalla regolite.\nStruttura interna.\n\u00c8 stato ipotizzato che Fobos, come gli asteroidi che presentano crateri da impatto di notevoli dimensioni (quali Gaspra, Ida e Mathilde), non sia un corpo compatto, ma un agglomerato di rocce (modello descritto con la locuzione inglese \"rubble pile\"), con spazi vuoti macroscopici tra i blocchi e ghiaccio d'acqua che avrebbe riempito parte degli interstizi. Il tutto sarebbe ricoperto dallo spesso strato di regolite, la cui profondit\u00e0 potrebbe essere anche di un centinaio di metri. Questa struttura interna potrebbe spiegare sia il valore della densit\u00e0 media, sia la capacit\u00e0 di resistere a impatti potenzialmente catastrofici, come quello che ha generato il cratere Stickney. La struttura ad agglomerato inoltre renderebbe Fobos deformabile sotto l'azione delle forze mareali esercitate dal pianeta; i movimenti interni non sarebbero direttamente visibili in superficie, nascosti dallo strato di regolite che si comporterebbe come una membrana cementizia elastica.\nA questo modello si affiancano delle possibili alternative, che si differenziano soprattutto per la quantit\u00e0 e la distribuzione di ghiaccio e vuoti nella struttura. Se Fobos fosse costituito da rocce porose come una spugna, sarebbe sopravvissuto all'impatto pur in assenza di grandi quantit\u00e0 di ghiaccio. Viceversa, se trovasse conferma l'ipotesi della cattura, Fobos potrebbe essere composto da un miscuglio di rocce e ghiaccio, con elevate percentuali di quest'ultimo.\nSuperficie.\nFobos \u00e8 un corpo molto scuro, con albedo geometrica pari solamente a 0,071. La superficie, estesa quanto la met\u00e0 del Lussemburgo, appare pesantemente craterizzata. La sua caratteristica pi\u00f9 prominente \u00e8 certamente il grande cratere Stickney, di circa 8\u00a0km di diametro, battezzato con il cognome da nubile della moglie di Asaph Hall (Angeline Stickney). Ben 70 crateri hanno dimensioni superiore a 1\u00a0km e 26 maggiori di 2\u00a0km. La maggior parte dei crateri ha la forma di un paraboloide di rivoluzione o di una calotta sferica. Sono state osservate anche alcune raggiere associati a piccoli crateri, che potrebbero indicare la presenza di ghiaccio d'acqua subito sotto la superficie. Analizzando il numero dei crateri, \u00e8 stata stimata un'et\u00e0 compresa tra 4,3 e 3,5 miliardi di anni per la superficie di Fobos, tuttavia il dato potrebbe essere falsato dal fatto che l'evento che ha creato il cratere Stickney potrebbe aver prodotto una nube di detriti che sarebbe ricaduta successivamente su Fobos, generando ulteriori crateri.\nLa superficie \u00e8 ricoperta da uno strato di regolite, di cui - come detto - sono distinguibili due tipologie: una, detta \"rossa\" perch\u00e9 ha un'emissione spettrale pi\u00f9 prominente nell'infrarosso, copre quasi interamente la superficie; l'altra, \"blu\", con un'emissione spettrale pi\u00f9 uniforme alle varie lunghezze d'onda, \u00e8 presente soprattutto in prossimit\u00e0 del cratere Stickney. Sono riconoscibili anche massi di grandi dimensioni, anche di un centinaio di metri di diametro. Tra questi, c'\u00e8 un piccolo monolito di poco meno di un centinaio di metri, il monolito di Fobos, situato a 15\u00b0 Nord e 14\u00b0 Ovest, pochi chilometri a est del cratere Stickney, che presenta un'albedo considerevolmente alta rispetto al resto del satellite e che in una fotografia del \"Mars Global Surveyor\" si erge dalla superficie e proietta un'ombra lunga.\nTra le caratteristiche pi\u00f9 particolari presenti sulla superficie di Fobos ci sono le striature (indicate come \"grooves\" in inglese): alcune famiglie di solchi paralleli, ciascuno formato da una serie di crateri allineati. Ciascuna famiglia non si estende per pi\u00f9 di un emisfero; \u00e8 possibile individuare una regione di Fobos (la Laputa Regio) che ne \u00e8 praticamente sprovvista e, ai suoi antipodi, una nelle quali esse si concentrano e sovrappongono. Le varie famiglie non sono parallele tra loro, ma sono tangenti, salvo errori di qualche grado, al piano orbitale di Fobos. Infine, in ciascuna striatura \u00e8 possibile riconoscere una porzione centrale, pi\u00f9 larga e nella quale i crateri che la compongono sono pi\u00f9 fitti, e regioni periferiche, pi\u00f9 sottili e nelle quali i crateri sono pi\u00f9 radi.\nScoperte nel 1976 nelle immagini acquisite con Programma \"Viking\", furono inizialmente credute fratture prodotte dall'impatto che aveva originato il cratere Stickney oppure catenae di crateri prodotte da impatti secondari, sempre legate al cratere Stickney. Le immagini di migliore qualit\u00e0 ottenute nelle missioni successive dimostrarono in modo inequivocabile, tuttavia, l'inconsistenza di entrambe le ipotesi proposte. Non erano osservabili, infatti, n\u00e9 le distribuzioni radiali che avrebbero dovuto mostrare eventuali impatti secondari, n\u00e9 l'aspetto poligonale che si sarebbe manifestato se fosse stato fratturato un oggetto inizialmente monolitico. L'ipotesi ritenuta a oggi pi\u00f9 plausibile, che riesce a spiegare quasi nella loro totalit\u00e0 le caratteristiche osservate, \u00e8 che le striature siano formate da impatti secondari di detriti (\"ejecta\") lanciati nello spazio da impatti primari sulla superficie di Marte.\nTopografia.\nLe caratteristiche di superficie di Fobos hanno ricevuto nomi di astronomi o di personaggi de \"I viaggi di Gulliver\", il romanzo di Jonathan Swift. In tutto sono venti le denominazioni ufficiali, di cui diciassette crateri, una regio (Laputa Regio), un dorsum (Kepler Dorsum), e una planitia (Lagado Planitia).\nFobos nella cultura.\nTra i primi riferimenti letterari a Fobos e Deimos vi sono alcune descrizioni del loro moto notturno osservato dalla superficie di Marte. Tra queste sono degne di nota quella molto accurata presente nel capitolo XXII del libro di fantascienza \"To Mars via the moon: an astronomical story\" di Mark Wicks del 1911 e quella inserita da Edgar Rice Burroughs nel romanzo \"Sotto le lune di Marte\" del 1912.\nNella trasposizione nella fantascienza, Fobos \u00e8 talvolta rappresentato come sede di insediamenti umani stabiliti nella colonizzazione di Marte o successivi a essa. Nella Trilogia di Marte (1992-1996) di Kim Stanley Robinson, su Fobos \u00e8 presente una base militare e la stessa luna diventa un'arma quando, ridotta in pezzi, viene scagliata contro la superficie. In \"Phobos\" (2004) di Ty Drago una stazione di ricerca su Fobos \u00e8 oggetto di attacchi da parte di una fiera autoctona, mentre nel racconto \"The Wheels of Dream\" (1980), John M. Ford descrive la costruzione di una ferrovia circumlunare.\nArthur C. Clarke ambienta su Fobos il racconto \"K. 15\" (\"Hide and Seek \", 1949), nel quale un agente in fuga sfrutta l'agilit\u00e0 acquisita grazie alla bassa gravit\u00e0 della luna per difendersi dagli attacchi di un incrociatore; ne \"Le sabbie di Marte\" (\"The Sands of Mars\", 1951), invece, Fobos viene ignito come un secondo Sole per permettere l'agricoltura nel processo di terraformazione di Marte. In un racconto pi\u00f9 vicino ai giorni nostri, Daniel Logan immagina una spedizione statunitense su Fobos in \"The Phobos Expedition\" (2017), giocando sulle difficolt\u00e0 incontrate dai russi nel raggiungere la luna.\nUn'altra trasposizione ricorrente vede Fobos essere un oggetto artificiale di origine aliena, come in \"Phobos, the Robot Planet\" (1955) di Paul Capon e \"L'enigma del pianeta rosso\" (\"Secret of the Martian Moons\", 1955) di Donald A. Wollheim, \"Mission to the Heart Stars\" (1965) di James Blish, in \"Mezzogiorno. XXII secolo\" dei fratelli Arkadij e Boris Strugackij e in \"Olympos\" (2005) di Dan Simmons.\nFobos compare anche come ambientazione in diversi videogiochi di fantascienza. In \"\" viene usato come piattaforma per un'arma capace di distruggere qualunque oggetto del sistema solare. In \"Armored Core 2\", invece, \u00e8 ambientata l'ultima missione del gioco, dove si scopre che il satellite non \u00e8 naturale, ma \u00e8 stato costruito da una civilt\u00e0 extraterrestre e possiede un meccanismo di deorbitazione che va disattivato, in quanto potrebbe farlo schiantare sulla superficie e distruggere la colonia marziana. In \"Unreal Tournament\" attorno a Fobos orbita una stazione spaziale che \u00e8 terreno di battaglia per i giocatori. Nel gioco \"Leather Goddesses of Phobos\" la piccola luna marziana \u00e8 l'origine di una spedizione verso la Terra per schiavizzare l'umanit\u00e0. In \"RTX Red Rock\" da una stazione spaziale situata sulla superficie di Fobos iniziano le avventure del protagonista che deve difendere la colonia marziana da un attacco alieno."}
{"id": "15484", "revid": "6923", "url": "https://it.wikipedia.org/wiki?curid=15484", "title": "Deimos (astronomia)", "text": "Deimos (\u0394\u03b5\u1fd6\u03bc\u03bf\u03c2, in lingua greca, indicato anche come Marte II) \u00e8 il pi\u00f9 piccolo ed esterno dei due satelliti naturali di Marte (l'altro \u00e8 Fobos). In rotazione sincrona col pianeta, percorre un'orbita quasi circolare, assai prossima al piano equatoriale marziano, in 30,30 ore, periodo di poco superiore a quello di rotazione del pianeta rosso. Di forma irregolare, possiede un diametro medio di ed una massa stimata in , con una densit\u00e0 media di . La sua composizione, ritenuta simile a quella degli asteroidi di tipo D e dei nuclei cometari estinti, pone serie difficolt\u00e0 agli studiosi che cercano di spiegare la sua origine.\nNon risolvibile dalla Terra, se non come un punto luminoso, \u00e8 stato oggetto di osservazioni ravvicinate nel corso dell'esplorazione spaziale del pianeta rosso. La sua superficie, fotografata quasi nella sua interezza, \u00e8 ricoperta da uno spesso strato di regolite dal colore rossastro e presenta delle striature pi\u00f9 chiare che si concentrano sui crinali dei piccoli altopiani e dei rilievi. Nonostante sia altamente craterizzata, appare in realt\u00e0 molto liscia, avendo probabilmente subito un processo di degradazione sismica.\nScoperto il 12 agosto 1877 dall'astronomo statunitense Asaph Hall, il satellite \u00e8 stato cos\u00ec nominato su suggerimento di Henry Madan dal personaggio della mitologia greca Deimos, uno dei figli di Ares ed Afrodite.\nOsservazione.\nDalla Terra.\nL'osservazione di Deimos dalla Terra \u00e8 ostacolata dalle sue ridotte dimensioni e dalla sua vicinanza al pianeta rosso. \u00c8 osservabile solo per un limitato periodo di tempo, quando Marte \u00e8 prossimo all'opposizione, ed appare come un oggetto puntiforme senza che sia possibile risolverne la forma. In tale circostanza Deimos raggiunge una magnitudine di 12,8, inferiore di circa una magnitudine rispetto a quella raggiunta da Fobos (11,6). Marte per confronto pu\u00f2 raggiungere una magnitudine massima di \u22122,8 risultando pi\u00f9 di un milione di volte pi\u00f9 luminoso di Deimos. Inoltre Fobos e Deimos all'opposizione si discostano in media dal pianeta rispettivamente 24,6 e 61,8 arcosecondi. Ci\u00f2 rende pi\u00f9 semplice osservare Deimos che non Fobos.\nPer procedere alla loro osservazione, in condizioni particolarmente favorevoli, \u00e8 necessario disporre di un telescopio di almeno 12 pollici (). Utilizzare un elemento che occulti il bagliore del pianeta e dispositivi per la raccolta di immagini quali lastre fotografiche o CCD, con esposizioni di alcuni secondi, risulta d'aiuto.\nDa Marte.\nVisto dalle latitudini equatoriali della superficie di Marte Deimos appare come una stella brillante o un pianeta. Un osservatore ne potrebbe rilevare la variabilit\u00e0, dovuta al fenomeno delle fasi, gi\u00e0 nel corso di una notte. Al suo massimo, corrispondente ad una fase di Luna piena o di opposizione, presenta un diametro angolare di circa 2' e raggiunge una magnitudine di \u22120,1, poco pi\u00f9 grande di come appaia Venere visto dalla Terra.\nNel cielo notturno di Marte viene abbondantemente surclassato da Fobos che all'opposizione appare grande quanto un terzo della Luna vista dalla Terra e raggiunge una magnitudine massima di \u22123,9 e, in alcune circostanze, da Giove. Poich\u00e9 l'orbita di Deimos \u00e8 relativamente vicina a Marte ed \u00e8 caratterizzata da una minima inclinazione equatoriale, il satellite non \u00e8 osservabile da latitudini maggiori di 82\u00b0.\nPoich\u00e9 si trova appena al di sopra dell'orbita areosincrona (il suo periodo orbitale, pari a circa 30,5 ore, \u00e8 di poco superiore al giorno solare marziano, corrispondente a 24,5 ore), Deimos attraversa il cielo molto lentamente da est, dove sorge, ad ovest, dove tramonta 2,7 giorni dopo.\nIl diametro angolare del Sole visto da Marte \u00e8 di circa 21'. Di conseguenza, non possono verificarsi eclissi totali sul pianeta, perch\u00e9 entrambe le lune sono troppo piccole per coprire il disco solare nella sua interezza. Deimos transita sul disco solare una volta al mese circa, ma il fenomeno che dura circa un minuto e mezzo rimane poco visibile.\nMarte visto da Deimos.\nDeimos mostra sempre la stessa faccia al pianeta, come la Luna alla Terra. Cos\u00ec, da tale faccia, Marte \u00e8 sempre visibile, raggiungendo una dimensione di 16\u00b0 (pari a circa 30 volte quella della Luna piena vista dalla Terra). Periodicamente \u00e8 inoltre possibile osservare Fobos transitare sul disco del pianeta.\nStoria delle osservazioni.\nAnticipazioni.\nLe due lune di Marte furono \"scoperte\" prima nel mondo dell'immaginazione che in quello reale. Con un ragionamento tanto logico quanto assurdo all'inizio del XVII secolo Keplero aveva ipotizzato che Marte potesse avere due satelliti essendo allora noto che ne avesse uno il pianeta che lo precede, la Terra, e quattro quello subito seguente, Giove.\nNel 1726 Jonathan Swift, probabilmente ispirato dall'ipotesi di Keplero, nei suoi \"Viaggi di Gulliver\" fece descrivere agli scienziati di \"Laputa\" il moto di due satelliti orbitanti attorno a Marte. Voltaire, presumibilmente influenzato da Swift, forn\u00ec una descrizione analoga nel suo racconto filosofico \"Micromega\" del 1752. Al tempo di entrambi, i telescopi non erano abbastanza potenti da poter individuare satelliti cos\u00ec piccoli come Fobos e Deimos. Si tratta quindi solo di licenze letterarie.\nScoperta.\nAsaph Hall scopr\u00ec Deimos il 12 agosto 1877 e Fobos il seguente 18 agosto (le fonti dell'epoca adottano la convenzione astronomica, precedente al 1925, che il giorno inizi a mezzogiorno; conseguentemente le scoperte sono riferite rispettivamente all'11 ed al 17 agosto) con il telescopio rifrattore di 26 pollici () di diametro dello United States Naval Observatory di Washington, il pi\u00f9 potente allora esistente, inaugurato quattro anni prima. Hall in quel periodo stava cercando sistematicamente delle possibili lune di Marte. Il 10 agosto aveva gi\u00e0 visto una luna del pianeta, ma, a causa del maltempo, non riusc\u00ec ad identificarla se non nei giorni seguenti.\nI nomi delle due lune, adottati inizialmente con l'ortografia \"Phobus\" e \"Deimus\", furono proposti da Henry Madan (1838\u20131901), \"Science Master\" ad Eton, e richiamano quelli dei personaggi di Fobos (\"paura\") e Deimos (\"terrore\") che, secondo la mitologia greca, accompagnavano in battaglia il loro padre, Ares, dio della guerra. Ares \u00e8 l'equivalente greco della divinit\u00e0 romana Marte.\nOsservazioni successive.\nLe dimensioni e le caratteristiche orbitali dei satelliti di Marte hanno consentito, per lungo tempo, la loro osservazione solo in occasioni favorevoli, con il pianeta all'opposizione e i due satelliti in condizioni di elongazione adeguata, che ricorrono circa ogni due anni, con condizioni particolarmente favorevoli che si verificano circa ogni 16 anni. La prima configurazione favorevole si verific\u00f2 nel 1879. Numerosi osservatori, in tutto il mondo, parteciparono alle osservazioni, con lo scopo di determinare con esattezza le orbite dei due satelliti.\nNei quarant'anni seguenti la maggior parte delle osservazioni (pi\u00f9 dell'85% del totale di quelle compiute tra il 1888 ed il 1924) avvennero presso due osservatori statunitensi, lo United States Naval Observatory e l'Osservatorio Lick, con l'obiettivo, tra gli altri, di determinare la direzione dell'asse di rotazione del pianeta. Tra il 1926 ed il 1941 prosegu\u00ec soltanto il Naval Observatory, con 311 osservazioni visuali. Dal 1941 in poi le osservazioni avvennero solo con la tecnica fotografica.\nNei quindici anni seguenti le ricerche furono poche o nulle e ripresero nel 1956, volte soprattutto ad individuare eventuali altri satelliti. Aveva generato un rinnovato interesse, inoltre, l'ipotesi, avanzata da Bevan P. Sharpless nel 1945, che il moto di Fobos stesse accelerando, causando altres\u00ec una riduzione del semiasse maggiore dell'orbita. La controversia che ne segu\u00ec port\u00f2 a nuove osservazioni astrometriche, volte cio\u00e8 a determinare la posizione, negli anni sessanta e settanta, che coinvolsero entrambe le lune.\nNel 1988, in concomitanza con le missioni sovietiche del Programma Phobos, furono condotte osservazioni da Kudryavtsev e colleghi. Nei dieci anni seguenti, invece, le due lune non furono oggetto di alcuna osservazione, fino al 2003, quando osservazioni molto accurate furono condotte dall'Osservatorio Lowell.\nNel 2005 sono state condotte osservazioni radar di entrambi i satelliti dal radiotelescopio di Arecibo, che hanno prodotto alcune stime della densit\u00e0 del materiale superficiale.\nMissioni spaziali.\nUna svolta nello studio di Deimos \u00e8 avvenuta grazie all'esplorazione spaziale del pianeta rosso. Le prime (sette) immagini ravvicinate del satellite furono raccolte dal Mariner 9 nel 1971 e permisero di determinarne le dimensioni, la forma ed il periodo di rotazione; furono identificate alcune caratteristiche superficiali e fu rilevata la presenza di uno strato di regolite sulla superficie. L'orbita della sonda, che raggiunse una distanza minima di 5940\u00a0km dalla luna, permise tuttavia di fotografare solo la faccia di Deimos rivolta verso Marte.\nNell'ottobre del 1977 il Viking 2 Orbiter esegu\u00ec alcuni sorvoli ravvicinati di Deimos, raggiungendo, nel suo avvicinamento massimo, una distanza di dalla superficie della luna. Ci\u00f2 permise di migliorare la stima della sua massa e della sua densit\u00e0. La sonda era dotata inoltre di sistemi di raccolta di immagini migliori rispetto a quelli del Mariner 9, con la capacit\u00e0 di eseguire limitate osservazioni anche nell'infrarosso. Le osservazioni permisero di stimare l'et\u00e0 della superficie e fornirono una spiegazione del perch\u00e9 essa apparisse pi\u00f9 liscia rispetto a quella di Fobos; l'aspetto dei numerosi crateri presenti era stato infatti mascherato dalla regolite che li aveva riempiti.\nDeimos era stato indicato come possibile obiettivo della sonda sovietica Fobos 2, se la missione di Fobos 1 verso l'omonima luna fosse riuscita. Fobos 1 tuttavia venne perduta il 2 settembre 1988, cos\u00ec Fobos 2 condusse solo delle osservazioni astrometriche di Deimos, fotografandolo il 27 febbraio 1989 da una distanza di circa 30\u00a0000\u00a0km, sullo sfondo della costellazione del Toro e di Giove.\nL'11 agosto 2006, in occasione della ricorrenza della sua scoperta, la NASA ha pubblicato la prima ed unica immagine di Deimos ripresa il 10 luglio dello stesso anno dalla sonda statunitense Mars Global Surveyor, da una distanza di . L'orbita seguita dalla sonda ha impedito, infatti, che potessero verificarsi sorvoli ravvicinati. La sonda europea Mars Express ha condotto sia osservazioni astrometriche, sia spettroscopiche. L'unica immagine distribuita al pubblico dall'ESA raffigura entrambe le lune di Marte in un unico fotogramma, definito \u00abpionieristico\u00bb, ripreso il 5 novembre 2009. Infine, nel 2009 immagini a colori e ad alta risoluzione di Deimos sono state raccolte dal Mars Reconnaissance Orbiter.\nDeimos \u00e8 stato fotografato anche dalla superficie di Marte. Il \"lander\" Mars Pathfinder nel 1997 lo fotograf\u00f2 gi\u00e0 la seconda notte su Marte e successivamente condusse alcune osservazioni spettroscopiche. Negli anni duemila, \u00e8 stato ripreso dai \"rover\" Spirit ed Opportunity sia in immagini notturne, sia in immagini diurne in occasione di transiti sul disco solare. Il 1\u00ba agosto 2013 il \"rover\" Curiosity - diretto in tali operazioni di Mark Lemmon - ha ripreso per la prima volta un transito di Fobos su Deimos.\nTra le proposte di missioni aventi specificatamente in Deimos il loro obiettivo c'\u00e8 uno studio di fattibilit\u00e0 del 2004 dell'Agenzia Spaziale Europea, indicato come \"Deimos Sample Return TRS\", per il recupero di un campione dal peso di 1\u00a0kg sulla superficie di Deimos ed il suo trasporto sulla Terra. Nel 2010, inoltre, l'organizzazione amatoriale AMSAT-Deutschland ha proposto all'Agenzia spaziale tedesca (DLR) lo sviluppo di una missione spaziale \"low-cost\" verso Deimos, con un'ipotesi di lancio per il 2018.\nParametri orbitali e rotazione.\nDeimos percorre un'orbita prograda quasi circolare assai prossima al piano equatoriale di Marte. \u00c8 inclinata infatti di 2,67\u00b0 rispetto a tale piano, circa un grado e mezzo in pi\u00f9 di quella di Fobos. Inoltre, essa \u00e8 assai prossima all'essere areosincrona, cio\u00e8 caratterizzata dall'avere un periodo di rivoluzione pari al periodo di rotazione del pianeta; Deimos infatti completa un'orbita in 30,30 ore, Marte una rotazione in 24,6 ore. Come anche Fobos, Deimos \u00e8 in rotazione sincrona con il pianeta ed in virt\u00f9 di ci\u00f2 rivolge sempre la stessa faccia verso la superficie marziana. L'asse di rotazione \u00e8 perpendicolare al piano orbitale.\nL'asimmetricit\u00e0 del campo gravitazionale marziano impartisce all'orbita di Deimos un moto di precessione degli apsidi e una retrogradazione dei nodi che si completano in circa 55 anni. Tuttavia, poich\u00e9 l'orbita \u00e8 quasi equatoriale, il suo aspetto complessivamente risulta poco variato. Infine, Deimos subisce una lenta decelerazione per effetto delle azioni mareali di Marte che dovrebbe allontanarlo inesorabilmente dal pianeta, ma in tempi talmente lunghi da risultare quasi ininfluente.\nFormazione.\nL'origine dei satelliti naturali di Marte \u00e8 una questione ancora aperta, che ha visto contrapporsi prevalentemente due teorie. I due satelliti potrebbero essersi formati per accrezione nel processo che ha condotto anche alla formazione del pianeta Marte, oppure potrebbero essere degli asteroidi catturati.\nPer aspetto e composizione, Fobos e Deimos sono stati spesso associati agli asteroidi della fascia principale, tuttavia asteroidi catturati dal pianeta difficilmente sarebbero venuti a trovarsi - pur nei tempi in cui \u00e8 avvenuta la formazione del sistema solare - sulle attuali orbite percorse dai due oggetti, con eccentricit\u00e0 ed inclinazioni quasi nulle. In particolare, la prevista variazione della quota di apocentro di Deimos, piccolo e relativamente lontano da Marte, sembrerebbe richiedere tempi superiori a quelli in cui avrebbe dovuto aver luogo e pone seri limiti a tale teoria, tanto da condurre K. Lambeck nel 1979 ad ipotizzare che Deimos fosse in origine molto pi\u00f9 massiccio, ricoperto da un ipotetico mantello di ghiaccio che sarebbe successivamente evaporato. Geoffrey Landis nel 2009 ha ripreso l'ipotesi della cattura, ipotizzando alla luce di nuove scoperte sugli asteroidi che Fobos e Deimos fossero lune asteroidali di oggetti delle dimensioni di Cerere o componenti di asteroidi binari a contatto, che si sarebbero avvicinati al pianeta con una velocit\u00e0 d'eccesso iperbolico pressoch\u00e9 nulla. La separazione della coppia avrebbe quindi condotto alla cattura di uno dei due componenti.\nAnche il meccanismo previsto per la formazione di satelliti regolari incontra alcune difficolt\u00e0, con i due oggetti che sembrerebbero essersi entrambi aggregati in prossimit\u00e0 dell'orbita areosincrona e quindi troppo vicini tra loro rispetto a quanto previsto dal modello. Robert A. Craddock nel 2011 ha proposto che l'impatto di un terzo corpo con il pianeta potrebbe aver lanciato del materiale in orbita che, organizzatosi in un disco, si sarebbe poi riassemblato in una serie di piccoli oggetti, di cui Deimos e Fobos sarebbero gli ultimi superstiti. Il processo di aggregazione da un disco circum-planetario spiegherebbe bene i valori di inclinazione ed eccentricit\u00e0 delle orbite di entrambi mentre le condizioni di bassa gravit\u00e0 ne spiegherebbero le densit\u00e0. Deimos, in particolare, sarebbe l'unico oggetto ad essersi formato oltre l'orbita areosincrona.\nCaratteristiche chimico-fisiche.\nMassa e dimensioni.\nDeimos, come anche Fobos, ha forma irregolare. Dei due, \u00e8 il secondo per massa e dimensioni. Pu\u00f2 essere descritto approssimativamente da un ellissoide di , cui corrisponde un diametro medio di e un volume di . Analizzando le perturbazioni prodotte da Deimos sul moto del Voyager 2 Orbiter ed utilizzando le osservazioni astrometriche al 2006 delle sonde MGS e Mars Odyssey, \u00e8 stata stimata una massa di . Da tali informazioni \u00e8 possibile desumere un valore per la sua densit\u00e0 media, stimata in .\nPer confronto Fobos \u00e8 circa 7 volte pi\u00f9 massiccio e circa 6 volte pi\u00f9 voluminoso, con una densit\u00e0 media stimata in .\nComposizione.\nInformazioni sulla composizione di Deimos sono state desunte da rilevazioni spettroscopiche condotte dalla Terra o da sonde in orbita attorno a Marte, perch\u00e9 nessuna missione spaziale ha mai raggiunto la superficie della luna.\nNel corso degli anni settanta \u00e8 maturata l'ipotesi che Deimos e Fobos, caratterizzati da un valore dell'albedo piuttosto basso ed una densit\u00e0 inferiore a , avessero una composizione analoga agli asteroidi di tipo C (e quindi alle condriti carbonacee) e contenessero, probabilmente, ghiaccio d'acqua al loro interno. Tali dati rafforzavano di conseguenza l'ipotesi che fossero due asteroidi catturati.\nOsservazioni condotte negli anni novanta hanno individuato invece una maggiore similitudine con gli asteroidi di tipo D, presenti nella porzione pi\u00f9 esterna della fascia principale. Alla fine degli anni duemila sono state condotte nuove osservazioni con lo spettrometro \"Compact Reconnaissance Imaging Spectrometer for Mars\" a bordo del Mars Reconnaissance Orbiter. Entrambe le lune presentano terreni caratterizzati da una colorazione rossastra che non mostrano la tipica linea di assorbimento dell'acqua in corrispondenza dei ; sembra inoltre che possa essere esclusa la presenza in superficie di materiali femici; infine, nella porzione del rosso dello spettro, altrimenti piuttosto piatta, si rileva una riga di assorbimento in prossimit\u00e0 degli 0,65\u00a0\u03bcm che potrebbe essere associata alla presenza di fillosilicati ferrosi. Ci\u00f2 confermerebbe le similitudini con gli asteroidi di tipo D e con nuclei cometari estinti.\nAltri studi, tuttavia, propongono una spiegazione alternativa, compatibile con l'ipotesi che i due asteroidi si siano formati per accrezione attorno al pianeta. La colorazione rossastra di Deimos e Fobos sarebbe infatti conseguenza dello \"space weathering\" e la loro composizione potrebbe trovare delle analogie con quella delle condriti CM. Ci\u00f2, inoltre, sarebbe anche compatibile con l'ipotesi che le due lune si siano formate da materiale espulso nello spazio da impatti giganti verificatisi sul pianeta.\nLa determinazione della composizione di Deimos, cos\u00ec come anche per Fobos, rimane, in buona sostanza, una questione ancora aperta, fortemente correlata a quella dell'origine dei due satelliti.\nSuperficie.\nLa superficie di Deimos \u00e8 stata fotografata quasi nella sua interezza. Deimos appare di colore rossastro, con sfumature pi\u00f9 chiare che si concentrano sui crinali dei piccoli altopiani e dei rilievi e che sono stati interpretati come dovuti all'affioramento di materiale del substrato meno alterato dallo \"space weathering\" (esposto a seguito di fenomeni di scorrimento dello strato superficiale). L'albedo medio nel visibile della superficie \u00e8 stato stimato in 0,068\u00a0\u00b1\u00a00,007, con variazioni locali comprese tra 0,06 e 0,09. \u00c8 stato riscontrato inoltre che l'emisfero \"anteriore\", che guarda verso la direzione di avanzamento della luna sulla sua orbita, \u00e8 pi\u00f9 chiaro rispetto a quello posteriore di un 10%.\nPeculiarmente, la superficie appare molto liscia, sebbene la densit\u00e0 dei crateri sia analoga a quella della superficie di Fobos e degli altipiani lunari. Ci\u00f2 \u00e8 dovuto alla presenza di uno spesso strato di regolite che riempie quasi completamente alcuni crateri. Si ritiene inoltre che la formazione di una concavit\u00e0 di circa 10\u00a0km di diametro, presente nell'emisfero meridionale, sarebbe responsabile della degradazione della superficie. L'energia sismica prodotta dall'impatto, infatti, propagatasi attraverso tutto l'oggetto sotto forma di onde, avrebbe determinato il crollo delle strutture pi\u00f9 piccole. \u00c8 stato ipotizzato che un meccanismo analogo abbia agito anche su 243 Ida e 433 Eros.\nPer il materiale superficiale \u00e8 stata misurata, attraverso osservazioni radar condotte nel 2005, una densit\u00e0 di , dato che conferma che tale strato si componga di una regolite altamente porosa.\nDei crateri di Deimos solo due hanno un nome, Swift e Voltaire; il primo ha un diametro di , il secondo di circa .\nDeimos nella cultura.\nTra i primi riferimenti letterari a Deimos e Fobos, oltre alle gi\u00e0 citate anticipazioni di Swift e Voltaire, vi sono alcune descrizioni del loro moto notturno osservato dalla superficie di Marte. Tra queste sono degne di nota quella molto accurata presente nel capitolo XXII del libro di fantascienza \"To Mars via the moon: an astronomical story\" di Mark Wicks del 1911 e quella inserita da Edgar Rice Burroughs nel romanzo \"Sotto le lune di Marte\" del 1912.\nDeimos \u00e8 una tappa intermedia di spedizioni umane verso Marte in vari romanzi, tra cui \"Edison's Conquest of Mars\" (1897) di Garrett P. Serviss, e \"Il verde di Marte\" (\"Green Mars\", 1993) di Kim Stanley Robinson, nel racconto \"Great Wall of Mars\" pubblicato nella raccolta \"Galactic North\" (2006) di Alastair Reynolds e nel quinto episodio \"Destination Deimos\" della prima stagione della serie a cartoni animati \"Astro Boy\" (2003).\nInoltre, \u00e8 talvolta associato ad antiche civilt\u00e0 extraterrestri come nell'Universo di Noon, ideato dai fratelli Strugackij, e nel romanzo \"Impatto\" (2010) di Douglas Preston."}
{"id": "15485", "revid": "118530253", "url": "https://it.wikipedia.org/wiki?curid=15485", "title": "Oradour-sur-Glane", "text": "Oradour-sur-Glane (in occitano \"Orador\") \u00e8 un comune francese di 2.256 abitanti situato nel dipartimento dell'Alta Vienne nella regione della Nuova Aquitania. Gli abitanti si chiamano \"Radounauds\". Il villaggio originale venne distrutto il 10 giugno 1944, e nei suoi pressi venne costruito il borgo odierno.\nStoria contemporanea.\nIl Limosino fu una regione della Francia di Vichy che pass\u00f2 sotto il diretto controllo dei tedeschi nel 1942. Quando si inizi\u00f2 a intravedere l'arrivo di un attacco Alleato in Europa, la locale resistenza aument\u00f2 le sue attivit\u00e0 allo scopo di occupare le forze tedesche e ostacolare le comunicazioni. Le risposte dei nazisti si intensificarono, soprattutto successivamente al D-Day e all'invasione della Normandia avvenuta il 6 giugno 1944. Per soffocare la resistenza, le SS decisero di fare una rappresaglia in un villaggio sito nel cuore dell'area problematica.\nIl 10 giugno il 4\u00ba Reggimento Panzer Grenadier \"Der F\u00fchrer\" della divisione \"Das Reich\" circond\u00f2 la citt\u00e0 di Oradour-sur-Glane e ordin\u00f2 a tutti gli abitanti di radunarsi nella piazza del paese, apparentemente per controllare i documenti degli abitanti. Tutte le donne e i bambini vennero rinchiusi nella chiesa, mentre il villaggio veniva saccheggiato. Nel frattempo gli uomini vennero portati in sei granai, dove dei nidi di mitragliatrici erano gi\u00e0 stati predisposti. Secondo il resoconto di un sopravvissuto, i soldati iniziarono a sparare agli uomini, mirando alle gambe, in modo che morissero pi\u00f9 lentamente. Una volta che le vittime non furono pi\u00f9 in grado di muoversi i nazisti coprirono i loro corpi con delle frasche e diedero fuoco ai granai. Solo cinque uomini sfuggirono: 197 morirono l\u00ec.\nAvendo finito con gli uomini, i soldati entrarono nella chiesa e vi collocarono un ordigno esplosivo. Dopo la detonazione, le donne e i bambini sopravvissuti cercarono di fuggire dalle porte e dalle finestre, ma andarono incontro al fuoco delle mitragliatrici. Solo una donna sopravvisse; altre 240 e 205 bambini morirono nel massacro. Un altro piccolo gruppo di circa venti abitanti del paese aveva lasciato Oradour quando erano apparsi i nazisti. Nella notte il resto del villaggio venne raso al suolo. Due giorni dopo i nazisti tornarono a Oradour per scavare due grandi fosse in cui seppellire i resti delle vittime.\nDopo la guerra, il Generale Charles de Gaulle decise che il villaggio non sarebbe mai pi\u00f9 stato ricostruito, e che sarebbe invece rimasto come memoriale della sofferenza francese sotto l'occupazione tedesca. Nel 1999, il presidente Jacques Chirac dedic\u00f2 un centro visitatori a Oradour-sur-Glane e ribattezz\u00f2 il luogo come \"Villaggio Martire\". Una via col nome del paese \u00e8 dedicata nelle citt\u00e0 di Reggio Emilia, Correggio, Scandiano, Parma, Rimini e San Giorgio di Piano."}
{"id": "15487", "revid": "1543377", "url": "https://it.wikipedia.org/wiki?curid=15487", "title": "Natural Color System", "text": "Il Natural Colour System (NCS) \u00e8 un modello di colore percettivo proprietario. Si basa sulla teoria dell\u2019opponenza cromatica, proposta per la prima volta dal fisiologo tedesco Ewald Hering nel 1915 , e sulle coeve formulazioni del pittore americano Albert Henry Munsell. \nLa versione attuale di NCS \u00e8 stata sviluppata dallo Swedish Color Center Foundation a partire dal 1964 in poi. Il gruppo di ricerca era composto da Anders H\u00e5rd, Lars Sivik e Gunnar Tonnquist, che nel 1997 hanno ricevuto il premio AIC Judd per il loro lavoro.\nIl sistema si basa interamente sulla percezione umana dei colori e non sulla loro mescolanza. \u00c8 illustrato da un atlante a colori, commercializzato da NCS Color AB, che codifica le 1950 tonalit\u00e0 ufficiali del sistema.\nLe basi di NCS.\nNCS afferma che ogni stimolo visivo pu\u00f2 essere descritto in base al grado di somiglianza con sei colori elementari, definiti elementari in quanto non associabili a livello percettivo ad alcun altro colore, come proposto dalla teoria dell\u2019opponenza cromatica: bianco, nero, rosso, giallo, verde e blu.\nLe ultime quattro sono chiamate anche tonalit\u00e0 uniche. Tutti gli altri colori sono considerati percezioni composite, vale a dire esperienze che possono essere definite in termini di somiglianza con i sei colori elementari. Per esempio. Un rosa saturo potrebbe essere definito dalla sua somiglianza visiva con il rosso, il blu, il bianco e il nero.\nI colori NCS sono definiti da tre valori, espressi in percentuali, specificando il grado di oscurit\u00e0 (somiglianza visiva relativa al colore elementare nero), cromaticit\u00e0 (somiglianza visiva relativa al colore \"pi\u00f9 forte\", pi\u00f9 saturato, che si possa pensare), e la tonalit\u00e0 (relativa somiglianza a due dei colori elementari cromatici rossi, gialli, verdi e blu, espressa con due percentuali).\nLe notazioni NCS complete possono anche essere contrassegnate con una S, che indica che la versione corrente del colore normalizzato NCS \u00e8 stata utilizzata per specificare il colore.\nDue esempi di notazione NCS: le tonalit\u00e0 gialle e blu della bandiera svedese:\nNCS \u00e8 gi\u00e0 stato adottato come standard di riferimento nazionale in Svezia (dal 1979), Norvegia (dal 1984), Spagna (dal 1994) e Sudafrica.\n\u00c8 anche uno degli standard utilizzati dall'International Color Authority, principale editore di previsioni di tendenza del colore per i mercati di arredamento e tessile.\nConfronti con altri sistemi colore.\nLa differenza pi\u00f9 importante tra NCS e la maggior parte degli altri sistemi colore risiede nei loro punti di partenza. Lo scopo di NCS \u00e8 quello di definire i colori dal loro aspetto visivo. Altri modelli colore, come CMYK ed RGB, si basano sulla comprensione dei processi fisici, sul modo in cui i colori possono essere ottenuti o \"realizzati\" in diversi supporti.\nI meccanismi fisiologici sottostanti coinvolti nell\u2019opponenza cromatica includono le cellule bipolari e gangliali nella retina, che elaborano il segnale proveniente dai coni retinici prima che venga inviato al cervello.\nI modelli come RGB sono basati su ci\u00f2 che accade al livello inferiore del cono retinico e sono pertanto creati per presentare immagini auto-illuminate e dinamiche come quelle mostrate da televisori e degli schermi del computer; Vedi colore additivo.\nIl modello NCS, da parte sua, descrive l'organizzazione delle sensazioni di colore come percepito a livello superiore del cervello e a differenza del RGB spiega come l'uomo naturalmente sperimenti e descriva le proprie sensazioni di colore (da qui la parola \"naturale\" del suo nome).\nPi\u00f9 problematico \u00e8 il rapporto con il modello CMYK che \u00e8 generalmente visto come una corretta previsione del comportamento dei pigmenti di miscelazione, come sistema di colore sottrattivo. NCS coincide con il CMYK per quanto riguarda il segmento rosso-giallo-rosso del cerchio di colore, ma \u00e8 diverso da quello visto per i colori primari sottrattivi saturi, magenta e ciano, che sono considerati come sensazioni complesse di rispettivamente un \"rossoblu\" e di un \"verdeblu\", mentre il verde \u00e8 visto non come un mix di colore giallo e ciano, ma come una tonalit\u00e0 unica.\nNCS spiega questo asserendo che il comportamento della vernice sia in parte controintuitivo rispetto alla percezione umana. Osservare che il misto di vernice gialla e ciano produce un colore verde, \u00e8 in contrasto con la percezione umana pura che non sarebbe in grado di rappresentare una tale \"gialloblu\".\nPanoramica dei sei colori di base in Natural Color System con il loro equivalente in esadecimale, sistemi di coordinate RGB e HSV. Tuttavia, si noti che questi codici sono solo approssimativi, poich\u00e9 la definizione degli elementari NCS si basa sulla percezione e non sulla produzione del colore."}
{"id": "15489", "revid": "125869086", "url": "https://it.wikipedia.org/wiki?curid=15489", "title": "Regioni della Francia", "text": "Le regioni della Francia (in francese: \"r\u00e9gions\", sing. \"r\u00e9gion\", pronuncia AFI: ]) costituiscono la suddivisione amministrativa di primo livello del Paese, e ammontano a 18, di cui 13 metropolitane (inclusa la Corsica, che peraltro costituisce un tipo distinto di \"collettivit\u00e0 territoriale\") e 5 d'oltremare: fino al 31 dicembre 2015 le regioni della Francia metropolitana erano 22.\nDisciplinate dal \"Titolo XII\" della Costituzione francese del 1958 e dalla \"quarta parte\" del Codice generale delle collettivit\u00e0 territoriali, si tratta di \"collettivit\u00e0 territoriali\", dotate di personalit\u00e0 giuridica, a cui sono attribuite funzioni in punto di decentramento amministrativo e di autogoverno (Mayotte non ha un consiglio regionale, ma un'assemblea unica facente funzione di consiglio regionale e consiglio dipartimentale); le regioni metropolitane sono a loro volta suddivise in almeno 2 dipartimenti, mentre le regioni d'oltremare comprendono ciascuna un solo dipartimento, in totale sono presenti 96 dipartimenti.\nProfili istituzionali.\nOrgani di governo.\nL'organo deliberativo della regione \u00e8 il Consiglio regionale (\"conseil r\u00e9gional\"), eletto a suffragio universale diretto ogni sei anni. Il potere esecutivo spetta al presidente della regione, che \u00e8 il capo dell'amministrazione locale. Viene eletto dal consiglio regionale nella prima riunione a seguito del suo rinnovo.\n\u00c8 presente anche un organo consultivo non elettivo, il consiglio economico e sociale regionale (\"conseil \u00e9conomique et social r\u00e9gional\"), che assiste il consiglio regionale dando un parere su quali manovre attuare; Tuttavia i suoi pareri non sono in alcun modo vincolanti.\nIn ogni regione \u00e8 presente anche un prefetto (\"pr\u00e9fet\"). Diventa prefetto regionale il prefetto del dipartimento del capoluogo. Esso rappresenta il governo francese sul territorio.\nPrerogative.\nLe Regioni francesi non hanno autonomia legislativa, ma dispongono della potest\u00e0 regolamentare. Possono applicare tasse (o meglio, il governo nazionale restituisce loro una porzione delle tasse che raccolgono) e dispongono di un \"budget\", anche se non considerevole. La loro principale funzione prevista dalla legge concerne l'edilizia scolastica e la gestione del trasporto pubblico locale, specie per quanto riguarda i TER; nel marzo 2004, il governo francese annunci\u00f2 un piano controverso per trasferire alle regioni il controllo del personale non docente. I critici di questo piano misero in dubbio che potessero essere trasferite alle regioni risorse fiscali sufficienti per questi oneri addizionali, e inoltre che tali misure avrebbero fatto crescere le diseguaglianze tra regioni.\nOltre a ci\u00f2, le regioni hanno un considerevole potere discrezionale sulle spese per le infrastrutture (educazione, trasporti pubblici, aiuti all'universit\u00e0 e alla ricerca, supporto alle imprese). A causa di questo, essere presidente di una regione molto sviluppata come l'\u00cele-de-France o la Provenza-Alpi-Costa Azzurra viene ritenuta una posizione di alto profilo.\nEsistono, di tanto in tanto, discussioni circa l'attribuzione di una limitata autonomia legislativa alle regioni, ma tali proposte sono sempre controverse. Esistono inoltre proposte per la soppressione dei governi locali dei dipartimenti, che verrebbero accorpati nelle regioni, mentre i dipartimenti resterebbero solo come suddivisioni amministrative.\nRiforma del 2014.\nLa legge n\u00ba 2015-29 del 16 gennaio 2015, approvata il 16 dicembre 2014 ed entrata in vigore a partire dalle elezioni regionali del 2015, ha disposto, nell'ambito di una grande riforma degli enti locali, l'istituzione di sette nuove regioni della Francia metropolitana mediante fusione di 16 regioni.\nIn particolare, la legge prevedeva per le nuove regioni anche nomi provvisori, formati semplicemente giustapponendo i nomi delle regioni precedenti che vi erano confluite (con l'eccezione della Normandia). Il 1\u00ba giugno 2016 i nuovi consigli regionali proposero denominazioni alternative, ufficializzate il 30 settembre 2016 dal Consiglio di Stato; tuttavia due delle sei nuove entit\u00e0 (Alvernia-Rodano-Alpi e Borgogna-Franca Contea) scelsero di mantenere la denominazione provvisoria, rendendola definitiva. Inoltre, la gi\u00e0 esistente regione \"Centro\" \u00e8 stata ridenominata Centro-Valle della Loira.\nIn seguito alla riforma, il numero di regioni della Francia metropolitana \u00e8 sceso da 22 a 13 (cui vanno aggiunte le 5 regioni della Francia d'oltremare).\nLista.\nDipartimenti e regioni d'oltremare.\nI territori appartenenti ai dipartimenti e alle regioni d'oltremare sono i seguenti:"}
{"id": "15491", "revid": "477249", "url": "https://it.wikipedia.org/wiki?curid=15491", "title": "Il libro dei mutamenti", "text": "Il libro dei mutamenti (), conosciuto anche come Zhou Yi \u5468\u6613 o I mutamenti (della dinastia) Zhou, \u00e8 ritenuto il primo dei testi classici cinesi sin da prima della nascita dell'impero cinese. \u00c8 sopravvissuto alla distruzione delle biblioteche operata dal Primo imperatore, Qin Shi Huang Di.\nLo Yijing \u00e8 diviso in due parti, jing \u7d93 o 'classico' e zhuan \u50b3 o 'commentario', composti in momenti differenti ma tramandati come testo unico da due millenni circa. La porzione jing \u00e8 composta da sessantaquattro unit\u00e0, ognuna basata su un esagramma (gua \u5366) composto di sei linee che sono o continue (\u268a) rappresentanti il principio yang o interrotte (\u268b) rappresentanti il principio yin. Per ogni esagramma vi \u00e8 una spiegazione chiamata \u5366\u8f9e \"guaci\", accompagnata dalla spiegazione delle singole linee costituenti il trigramma chiamate \u723b\u8f9e \"yaoci\". I primi due esagrammi del testo \u4e7e \"qian\" e \u5764 \"kun\" sono accompagnati da due ulteriori testi chiamati \u7528\u516d \"yongliu\" e \u7528\u4e5d \"yongjiu\".\nConsiderato da Confucio libro di saggezza, \u00e8 utilizzato a livello popolare a scopo divinatorio, e dagli studiosi per approfondire aspetti matematici, filosofici e fisici. I metodi per ottenere i responsi sono vari e si passa dai gusci di tartaruga al lancio di 3 monete. Quando si utilizzano gli steli di achillea per estrarre i responsi, l'arte divinatoria \u00e8 chiamata \"achilleomanzia\".\nStoria.\nAnche se la tradizione attribuisce la scrittura della porzione jing al re saggio fondatore della dinastia Zhou occidentale (il re Wu, che regn\u00f2 tra il 1046 e il 1043 a.C.) e a Zhou Gong \u5468\u516c (morto ca. 1032 a.C.), ed anche se probabilmente contiene materiali di quell'epoca, \u00e8 probabile che riceva la struttura che accettiamo come definitiva solo alla fine della dinastia Zhou occidentale o addirittura all'inizio del periodo Zhou orientale.\nTradizionalmente si credeva che i princ\u00ecpi dello Yijing avessero avuto origine dal leggendario eroe Fu Hsi (\u4f0f\u7fb2 F\u00fa X\u012b). Questa tradizione lo vede come uno dei primi sovrani della Cina (date tradizionali a.C.), a cui sarebbero stati rivelati i trigrammi (\u516b\u5366 b\u0101 g\u00f9a), in maniera soprannaturale. A partire dal tempo di Y\u01d4 il grande (\u79b9 Y\u01d4), i trigrammi erano stati sviluppati in esagrammi (\u516d\u5341\u56db\u5366 l\u00ecu sh\u00ed s\u00ec g\u00f9a), che erano stati registrati nella scrittura Lian Shan (\u300a\u9023\u5c71\u300b Li\u00e1n Sh\u0101n, detta anche Lia Shan Yi). Lian Shan, che in cinese significa \"montagne continue\", comincia con l'attuale esagramma n.52 (\u826e g\u00e8n), che rappresenta due montagne una sopra l'altra e che si ritiene sia all'origine del nome stesso della scrittura.\nIn uno dei pi\u00f9 importanti commentari al testo ('Xici zhuan' \u7e6b\u8a5e\u50b3) si dice \"Il Libro dei Mutamenti \u00e8 alla pari dei cieli e della terra e quindi \u00e8 in grado di valutare perfettamente la via dei cieli e della terra\" (yi yu tian di zhun, gu neng mi lun tian di zhi dao \u6613\u4e0e\u5929\u5730\u51c6\u6545\u80fd\u5f4c\u7db8\u5929\u5730\u4e4b\u9053). L'I Ching \u00e8 stato infatti spesso inteso come un microcosmo che comprende in s\u00e9 la via dell'universo.\nLa filosofia del \"cambiamento\" derivante da questo e da altri testi ha influenzato notevolmente la letteratura e l'amministrazione del governo della dinastia Zhou. Essa venne elaborata nel tempo e lo Yijing era completo all'incirca al tempo di Han Wu Di (\u6f22\u6b66\u5e1d Han Wu Di), durante la dinastia Han (200 a.C. circa). Quasi tutti i commentatori confuciani hanno studiato e commentato il testo, ed i primi commentari canonici al testo (Yi zhuan \u6613 \u50b3) vengono attribuiti allo stesso Confucio. Comunque il testo non \u00e8 stato fondamentale solo per i confuciani ma anche per i Taoisti, ed \u00e8 stato utilizzato anche da molti buddisti. Dalla data della sua prima pubblicazione (parziale) in latino (1687) \u00e8 diventato anche il pi\u00f9 conosciuto testo cinese in Occidente.\nI Ching fu introdotto in Europa da Gottfried Wilhelm von Leibniz nella sua pubblicazione del 1697 \"Novissima sinica\" (\"Ultime notizie dalla Cina\"). Leibniz vide in quel simbolismo (linea spezzata=0; linea unita=1) un perfetto esempio di numerazione binaria come illustr\u00f2 nel suo saggio del 1705, \"Spiegazione dell'aritmetica binaria\". Il sistema numerico posizionale in base 2 o notazione binaria, verr\u00e0 poi, come \u00e8 noto, \"riscoperto\" nel XIX secolo da George Boole.\nDopo alcune parziali versioni, la prima vera e integrale traduzione in una lingua europea, fu quella (in tedesco) del grande sinologo Richard Wilhelm che la pubblic\u00f2 nel 1924 (con una introduzione di Carl Gustav Jung).\nInterrogazione.\nI metodi di estrazione del responso prevedono estrazioni casuali degli esagrammi riga per riga. Studiandone il meccanismo Carl Gustav Jung coni\u00f2 il concetto di sincronicit\u00e0 (connessione acausale di uno o pi\u00f9 eventi significativi). La corrispondenza dell'estrazione dell'esagramma da una parte e della situazione interrogata dall'altra, ritenute in connessione psichica con l'inconscio personale e collettivo, permette di associare l'esagramma ottenuto alla domanda relativa e ai problemi che essa pone.\nSecondo Jung l'idea di associare a dei numeri il principio base per ottenere l'esagramma deriva dalla filosofia cinese che vede i numeri come un fattore qualitativo e non quantitativo.\nMonete.\nIl metodo pi\u00f9 in uso prevede il lancio di tre monete uguali. Si decide quale lato rappresenti yin e quale yang, e si attribuisce un valore numerico a ciascun lato della moneta, ovvero 2 per yin e 3 per yang. Si effettua quindi una serie di 6 lanci e si sommano i valori ottenuti, ordinandoli progressivamente dal basso (primo posto) verso l'alto (sesto posto). \nSi valuter\u00e0 il valore di ogni singola linea come segue (nell'esempio croce = yin; testa = yang):\n2 + 2 + 2 = 6 linea spezzata mobilecorrispondente a 3 croci\n3 + 2 + 2 = 7 linea intera fissacorrispondente ad 1 testa e 2 croci\n3 + 3 + 2 = 8 linea spezzata fissacorrispondente a 2 teste ed 1 croce\n3 + 3 + 3 = 9 linea intera mobilecorrispondente a 3 teste\nLa terminologia utilizzata vuole indicare, col termine di linea mobile, una linea \"mutevole\" che si trasforma dalla polarit\u00e0 originale a quella contrapposta. Una linea spezzata mobile diventa una linea intera fissa, e viceversa. \nNell'interpretazione oracolare sono proprio questi tipi di linea a dare complessit\u00e0 all'interpretazione e a permettere la comprensione dell'evoluzione degli eventi, ovvero dei mutamenti temporali che accadranno. Infatti, si ponga che un lancio di monete generi un esagramma che abbia al primo posto una linea spezzata mobile, tale esagramma \u00e8 solamente il punto di partenza da cui ogni cosa si evolve fino ad arrivare ad una situazione descritta dall'esagramma che abbia al primo posto una linea intera (l'evoluzione di una linea spezzata mobile) e le rimanenti linee identiche all'esagramma di partenza.\nL'esagramma di partenza andr\u00e0 valutato per la sua immagine, la sua sentenza e il commento del duca di Chou alla linea risultata mutevole durante il lancio: l'esagramma di arrivo, invece, andr\u00e0 valutato nella sua interezza fatta eccezione per la linea mutata, e da esso trae origine il consiglio oracolare vero e proprio.\nSteli di millefoglie.\nIl sistema pi\u00f9 tradizionale di estrazione dei responsi \u00e8 basato non sul veloce lancio di monete ma sulla manipolazione di bastoncini di Achillea millefoglie o Achillea palustre, operazione pi\u00f9 lenta che attraverso un preciso rituale permette di raggiungere uno stato mentale pi\u00f9 distaccato e quindi una migliore predisposizione all'interpretazione del responso.\nGli steli della pianta selvatica molto comune anche in Italia, raccolti verso maggio-luglio vengono tagliati e seccati per comporre un insieme di 50 bastoncini. Nel processo di estrazione dell'esagramma, dai 50 bastoncini se ne accantona uno senza pi\u00f9 usarlo per tutto il procedimento e si resta con 49, prendendo il mucchietto con entrambe le mani si divide in due parti, tenendone uno nella mano destra ed uno nella mano sinistra. Inizialmente si prende un bastoncino dal gruppo di destra e lo si tiene tra il mignolo e l'anulare della sinistra, poi a turno prima col mucchio di destra e poi con quello di sinistra, si accantonano quattro bastoncini per volta, fino a che non restano uno, due, tre o quattro bastoncini e si mettono i resti tra l'anulare ed il medio e poi tra il medio e l'indice della mano sinistra. Al termine possono restare 9 bastoncini (1+4+4 con probabilit\u00e0 formula_1) oppure 5 bastoncini (1+3+1, 1+2+2, 1+1+3 con probabilit\u00e0 formula_2). Si accantonano i 9 o 5 bastoncini e si ripete il processo una seconda volta partendo dal mucchietto di 44 o 40, questa volta ottenendo un numero pari di resto di 8 o 4 bastoncini. Di nuovo si accantonano e partendo dal mucchietto di 32, 36 o 40, si ottiene ancora un numero di 8 o 4 bastoncini.\nUn gruppo di 5 o 4 bastoncini \u00e8 considerato una unit\u00e0, associata al numero \"tre\" (maschile).\nUn gruppo di 9 o 8 bastoncini \u00e8 invece una doppia unit\u00e0, associata al numero \"due\" (femminile).\nPer calcolare il valore della riga dell'esagramma si considera la seguente tabella:\n9+8+8 associato a 2+2+2 = 6 linea spezzata mobile\n9+8+4 associato a 2+2+3 = 7 linea intera fissa\n9+4+8 associato a 2+3+2 = 7 linea intera fissa\n5+8+8 associato a 3+2+2 = 7 linea intera fissa\n9+4+4 associato a 2+3+3 = 8 linea spezzata fissa\n5+8+4 associato a 3+2+3 = 8 linea spezzata fissa\n5+4+8 associato a 3+3+2 = 8 linea spezzata fissa\n5+4+4 associato a 3+3+3 = 9 linea intera mobile\nsi trascrive il risultato come riga intera o spezzata, mobile o fissa e si ripete l'intero procedimento (con i 49 bastoncini) sei volte per comporre l'esagramma dalla riga in prima posizione (pi\u00f9 bassa) fino alla riga in sesta posizione (pi\u00f9 alta).\nAl termine del procedimento si ricompone il mucchio di 50 bastoncini, lo si ripone e si passa all'interpretazione del responso.\nNote sulle differenze dei due sistemi.\nDa un punto di vista statistico di calcolo delle probabilit\u00e0 i due sistemi, quello delle monete e quello degli steli di millefoglie, sono differenti e restituiscono probabilit\u00e0 differenti nel corso dell'estrazione delle linee. I due metodi non differiscono tanto per il carattere, \"Yin\" o \"Yang\", delle linee risultanti, quanto piuttosto per il tipo di linea, fissa o mobile (v. tabella qui sotto).\nAd esempio, nel metodo degli steli, una linea spezzata mobile ha origine dalla serie 9-8-8, che si realizza componendo il 9 alla prima estrazione (un solo modo possibile) con l'8 alla seconda (2 modi distinti) e alla terza (altri 2 modi distinti), dunque 4 modi in tutto sui possibili 64.\nConsultazione: i 64 Esagrammi.\nSimboli.\nLinee.\nLe linee costituenti i trigrammi e gli esagrammi si chiamano \u723b (Pinyin: \"y\u00e1o\") e possono essere intere (\"y\u00e1ng y\u00e1o\" \u9633\u723b o \"g\u0101ng y\u00e1o\" \u521a\u723b) oppure spezzate (\"y\u012bn y\u00e1o\" \u9634\u723b o \"r\u00f3u y\u00e1o\" \u67d4\u723b)\nTrigrammi.\nI trigrammi (\u516b\u5366 p\u012bny\u012bn: \"b\u0101 gu\u00e0\") costituiscono la base del Yi Jing. Questo non significa che esista una precedenza storica dei trigrammi rispetto agli esagrammi; \u00e8 comunque sicuro che, durante l'epoca conosciuta come Periodo delle primavere e degli autunni, la struttura \"trigrammatica\" \u00e8 base essenziale nella lettura divinatoria.\nEsagrammi.\nSegue la lista di tutti i 64 esagrammi del libro in ordine numerico:\nGli esagrammi possono essere agevolmente individuati attraverso la combinazione dei due trigrammi, superiore ed inferiore, di cui sono composti:\nResponso.\nDopo aver interrogato l'oracolo e consultato il testo si ha il responso. La risposta alla nostra domanda \u00e8 divisa in tre sezioni:\nCiascuna sezione contiene la risposta costituita da metafore. Tra i termini maggiormente ricorrenti troviamo:\nLe espressioni utilizzate possono essere trovate in combinazione, attribuendo uno specifico significato nel contesto della frase e in riferimento alla domanda posta.\nTra le risposte non espressamente scritte ma percepibili ed intuibili nel contesto della risposta e dalla sensibilit\u00e0 della persona sono:\nStudi di Jung sulla sincronicit\u00e0.\nCarl Gustav Jung, oltre che studiare la psiche umana, cercava il modo di definire quegli aspetti dell'inconscio non riconducibili alla storia individuale perch\u00e9 collegati, essendo comuni, all'intera umanit\u00e0.\nNella prefazione de l'I Ching di Richard Wilhelm del 1948, Jung scrive che aveva gi\u00e0 lavorato per oltre trent'anni sulla traduzione di James Legge e approfondisce anche i motivi per cui aveva maturato la propria posizione riguardo al principio di causalit\u00e0. Pose cos\u00ec le basi che avrebbero in seguito costituito la vera e propria essenza della teoria della \"Sincronicit\u00e0\" del 1952.\nLo studio del meccanismo matematico in cui sono codificati i 64 esagrammi dell'I Ching, lo aveva infatti portato a formulare il principio che connetteva avvenimenti che avvengono in contemporanea, connessi tra loro non da un principio di causa ed effetto ma da sincronicit\u00e0, cio\u00e8 nel medesimo contesto o con medesimo contenuto significativo.\nUna sincronicit\u00e0 perfettamente sintonizzata sulle necessit\u00e0 psicologiche di quel momento, basata sul principio per cui i simboli, e gli archetipi ad essi correlati, sono patrimonio comune di tutti gli individui essendoci a priori un bacino di conoscenza, contenente ogni informazione, a cui poter accedere liberamente in qualsiasi momento. Queste informazioni sono trasmesse all'umanit\u00e0 dai simboli che hanno il compito di rappresentarle."}
{"id": "15492", "revid": "2225", "url": "https://it.wikipedia.org/wiki?curid=15492", "title": "Panteon", "text": ""}
{"id": "15494", "revid": "919135", "url": "https://it.wikipedia.org/wiki?curid=15494", "title": "Metodo della bisezione", "text": "In analisi numerica il metodo di bisezione (o algoritmo dicotomico) \u00e8 il metodo numerico pi\u00f9 semplice per trovare le radici di una funzione. La sua efficienza \u00e8 scarsa e presenta lo svantaggio di richiedere ipotesi particolarmente restrittive. Ha per\u00f2 il notevole pregio di essere stabile in ogni occasione e quindi di garantire sempre la buona riuscita dell'operazione.\nDescrizione.\nData l'equazione formula_1 definita e continua in un intervallo formula_2, tale che formula_3, \u00e8 allora possibile calcolarne un'approssimazione in formula_2 (vedi teorema degli zeri).\nSi procede dividendo l'intervallo in due parti uguali e calcolando il valore della funzione nel punto medio di ascissa formula_5 Se risulta formula_6 allora formula_7 \u00e8 la radice cercata; altrimenti tra i due intervalli formula_8 e formula_9 si sceglie quello ai cui estremi la funzione assume valori di segno opposto. Si ripete per questo intervallo il procedimento di dimezzamento. Cos\u00ec continuando si ottiene una successione di intervalli formula_10 \"incapsulati\", cio\u00e8 ognuno incluso nel precedente. Questi intervalli hanno come ampiezze formula_11 per formula_12\nI valori formula_13 sono valori approssimati per difetto della radice, i valori di formula_14 sono invece i valori della radice approssimati per eccesso. Gli formula_15 formano una successione crescente limitata ed i formula_16 formano una successione decrescente limitata. Le due successioni ammettono lo stesso limite che \u00e8 la radice dell'equazione esaminata.\nCome approssimazione della radice formula_17 si considera il punto medio degli intervalli, cio\u00e8 formula_18 per formula_19\nL'algoritmo viene arrestato quando formula_20 \u00e8 abbastanza vicino a formula_21 e/o quando l'ampiezza dell'intervallo formula_22 \u00e8 inferiore ad una certa tolleranza formula_23. Dunque come stima di formula_17 alla fine avremo un certo formula_25 Si dimostra facilmente che per l'errore commesso formula_26 vale la seguente relazione:\nUn importante corollario \u00e8 che\nquindi la convergenza del metodo \u00e8 \"globale\".\nSe richiediamo formula_29 otteniamo la seguente condizione per formula_30:\nEssendo formula_32 servono in media pi\u00f9 di tre bisezioni per migliorare di una cifra significativa l'accuratezza della radice, quindi la convergenza \u00e8 lenta. Inoltre la riduzione dell'errore a ogni passaggio non \u00e8 monotona, cio\u00e8 non \u00e8 detto che formula_33 per ogni formula_19 Non si pu\u00f2 definire quindi un vero e proprio \"ordine di convergenza\" per questo metodo.\nAlgoritmo.\nDi seguito si fornisce lo pseudocodice di questo metodo: \n \"N\" \u2190 1\n While \"N\" \u2264 \"NMAX\" \"# limite alle iterazioni per impedire loop infiniti\"\n \"c\" \u2190 (\"a\" + \"b\")/2 \"# new midpoint\"\n If \"f\"(\"c\") = 0 or (\"b\" \u2013 \"a\")/2 &lt; \"TOL\" then \"# soluzione individuata\"\n Output(\"c\")\n Stop\n EndIf\n \"N\" \u2190 \"N\" + 1 \"# incremento del contatore\"\n If sign(\"f\"(\"c\")) = sign(\"f\"(\"a\")) then \"a\" \u2190 \"c\" else \"b\" \u2190 \"c\" \"# nuovo intervallo\"\n EndWhile\n Output(\"Operazione non riuscita.\") \"# massimo numero di iterazioni superato\"\nEsempio.\n\u00c8 possibile utilizzare il metodo di bisezione per trovare la radice del seguente polinomio:\nInnanzitutto bisogna individuare due numeri formula_36 eformula_37 tali che formula_38 e formula_39 hanno segno discorde. Per la funzione summenzionata, formula_40 e formula_41 soddisfano tale criterio, in quanto \ne\nEssendo la funzione continua, le ipotesi del teorema di Bolzano sono rispettate e deve esservi una radice compresa tra formula_44.\nEssendo gli estremi dell'intervallo che abbiamo considerato formula_45 e formula_46, il punto medio sar\u00e0:\nIl valore della funzione al punto medio sar\u00e0 formula_48. Essendo formula_49 negativa, formula_40 viene sostituita con formula_51 per la prossima iterazione affinch\u00e9 formula_52 e formula_53 abbiano segno discorde. Con la continuazione di questo processo l'intervallo fra formula_36 e formula_37 diverr\u00e0 drasticamente sempre pi\u00f9 piccolo, sino a convergere nella radice ricercata. Si consulti, in tal senso, la tabella successiva:\nDopo tredici iterazioni \u00e8 evidente che si verifica una convergenza in 1,521 come radice del polinomio."}
{"id": "15495", "revid": "125087088", "url": "https://it.wikipedia.org/wiki?curid=15495", "title": "Bandiera di Cuba", "text": "La bandiera di Cuba venne adottata ufficialmente il 20 maggio del 1902. Il suo disegno si dice sia stato ispirato dalla bandiera statunitense; il medesimo disegno, con colori invertiti, \u00e8 stato adottato anche dalla bandiera di Porto Rico.\nRisale al 1850 la prima apparizione del vessillo, che combina tre colori: rosso, bianco e blu. Le tre strisce blu rappresentano gli Stati in cui era suddivisa Cuba all'epoca; le due strisce bianche simboleggiano la forza del combattente idealista, mentre il triangolo di colore rosso ricorda il sangue versato nella guerra per l'indipendenza; la stella bianca, solitaria, \u00e8 il simbolo dell'assoluta libert\u00e0 rispetto alle altre nazioni.\n\u00c8 una delle due bandiere di Stati socialisti attuali (l'altra \u00e8 la bandiera del Laos) a non usare nessuna simbologia comunista."}
{"id": "15496", "revid": "27723", "url": "https://it.wikipedia.org/wiki?curid=15496", "title": "Fascia degli asteroidi", "text": ""}
{"id": "15497", "revid": "466539", "url": "https://it.wikipedia.org/wiki?curid=15497", "title": "Pola", "text": "Pola (: ; in croato \"Pula\"; in istroveneto \"Po\u0142a\"; in istrioto \"Puola\"; in sloveno \"Pulj\"; in tedesco \"Pola\") \u00e8 una citt\u00e0 della Croazia di abitanti (al censimento del 2011), la maggiore dell'Istria nonch\u00e9 suo capoluogo storico.\nCentro abitato fondato nell'et\u00e0 del bronzo da popolazioni appartenenti alla cultura dei castellieri con il nome di \"Pola\", divenne poi capitale e massimo centro degli Istri cambiando denominazione in \"Nesactium\". Conquistata dagli antichi Romani nel 177 a.C., fu ridenominata \"Pietas Iulia\", fermo restando che rest\u00f2 in uso anche il nome \"Pola\". Dopo la caduta dell'Impero romano d'Occidente, la citt\u00e0 entr\u00f2 nell'orbita dell'Impero Romano d'Oriente per poi costituirsi in libero comune nel 1177. La citt\u00e0 fu annessa alla Repubblica di Venezia nel 1148, rimanendo nei suoi domini marittimi per quasi cinque secoli, per poi essere annessa all'Impero austriaco. Rimase sotto il diretto controllo austriaco fino al 1918, quando fu annessa al Regno d'Italia, per poi passare nel 1947 alla Jugoslavia e infine, nel 1991, alla Croazia.\nA causa di queste vicissitudini storiche la composizione etnica di Pola cambi\u00f2 nei secoli, soprattutto dopo la seconda guerra mondiale, a cui segu\u00ec l'esodo della gran parte della popolazione italiana, che all'epoca costituiva la larga parte dei residenti a Pola. Oggi la maggioranza dei cittadini di Pola \u00e8 croata (rappresentante il 77,37% della popolazione totale in base al censimento del 2011), seguita dai serbi (6,01%), dagli italiani (4,43%), dai bosniaci (3,5%) e dagli sloveni (0,9%).\nPola ha un tessuto industriale formato principalmente da cantieristica navale, industrie manifatturiere, industrie alimentari, industrie edili e industrie metallurgiche. A Pola sono presenti numerose aree turistiche frequentate perlopi\u00f9 nella stagione estiva, tra cui le isole Brioni. Pola \u00e8 anche la destinazione finale dell'itinerario ciclistico EuroVelo 9, che inizia a Danzica, in Polonia. Il monumento pi\u00f9 importante presente in citt\u00e0 \u00e8 l'Arena di Pola, che funge anche da simbolo per la citt\u00e0 e che \u00e8 tra gli anfiteatri di et\u00e0 romana meglio conservati al mondo. Pola \u00e8 sede vescovile con la Diocesi di Parenzo e Pola, suffraganea dell'Arcidiocesi di Fiume.\nGeografia fisica.\nTerritorio.\nPola \u00e8 situata lungo la costa adriatica e fa parte della regione geografica italiana, per i cui confini orientali tradizionalmente si indicano solitamente la catena delle Alpi Giulie e il Golfo del Quarnaro, a cui fa riferimento anche Dante Alighieri nella \"Divina Commedia\". La citt\u00e0 si estende su sette colli come Roma, che in questo caso sono Castello, Zaro, San Michel, Castagner, Monte Ghiro, San Martin, Monte Paradiso, nella parte pi\u00f9 interna di un vasto golfo.\nL'area su cui si estende il comune di Pola misura 51,65\u00a0km2, di cui 41,59\u00a0km2 di terra e 10,15\u00a0km2 di superficie marina, che \u00e8 costeggiata dagli isolotti disabitati di San Girolamo, Cosada e Veruda. Nel punto in cui \u00e8 sorta la citt\u00e0 \u00e8 stato realizzato un porto ben protetto dalle insenature circostanti, la cui profondit\u00e0 massima \u00e8 di 38 metri, che \u00e8 aperto verso nord est grazie a due imbocchi, uno verso il mare e l'altro verso il canale di Fasana.\nClima.\nProtetta dai venti freddi provenienti da nord grazie alla catena delle Alpi, che distano circa 200\u00a0km e che ne mitigano le escursioni termiche grazie anche alla presenza del mare, Pola ha un clima subtropicale umido (Classificazione dei climi di K\u00f6ppen) con temperature gradevoli d'estate e non troppo gelide d'inverno. Le estati sono spesso calde durante il giorno e relativamente fresche alla sera, sebbene siano relativamente comuni picchi di caldo.\nL'umidit\u00e0 \u00e8 consistente, e la temperatura media d'estate \u00e8 di +23\u00a0\u00b0C durante luglio e agosto, mentre in inverno \u00e8 di +6\u00a0\u00b0C durante gennaio e febbraio, con 240 giorni all'anno dove la temperatura \u00e8 superiore a +10\u00a0\u00b0C. Ce ne sono due di venti che soffiano su Pola, la bora, vento catabatico freddo di provenienza est/nord-est che soffia d'inverno con particolare intensit\u00e0, e lo scirocco, vento caldo proveniente da sud-est che porta piogge. Su Pola soffia anche il maestrale, vento estivo che spira dal mare verso l'entroterra.\nQuelli che seguono sono i dati climatologici salienti di Pola:\nStoria.\nEpoca preistorica.\nLe prime prove di presenza umana nei pressi di Pola hanno una datazione che si aggira a circa un milione di anni fa. Tali testimonianze si riferiscono a fossili di \"Homo erectus\" rinvenuti a San Daniele (cro. \"\u0160andalja\"), localit\u00e0 poco distante da Pola. Sempre nei dintorni della citt\u00e0 istriana, sono state rinvenute delle ceramiche neolitiche databili tra il 6000 e il 2000 a.C., dimostrando la presenza di un insediamento abitato stanziale.\nI reperti trovati a Pola ascrivibili a un periodo storico successivo a quelli precedentemente citati risalgono ell'et\u00e0 del bronzo medio, che sono databili tra il 1800 e il 1000 a.C. e che appartengono alla cultura dei castellieri, la quale si svilupp\u00f2 in Istria per poi espandersi successivamente in Friuli (chiamati \"cjastel\u00eer\" in friulano), Venezia Giulia, Dalmazia, Veneto e nelle loro zone limitrofe. Gli insediamenti dei castellieri trovati vicino a Pola, che sono chiamati \"gradina\" (cr. \"gradi\u0161te\"), sono delle tombe a tumulo. Di questa cultura preistorica sono stati trovati oggetti, nei dintorni di Pola, in osso lavorato, oggetti che servivano a lisciare o a perforare vari materiali, come ad esempio pelli, aghi per cucire e pendagli in bronzo a spirale.\nIl tipo di materiale archeologico trovato nei dintorni di Pola dimostra che i castellieri stanziati in questa zona avessero contatti commerciali con diversi insediamenti umani situati lungo le sponde del Danubio. Gli abitanti dell'Istria che vissero nell'et\u00e0 del bronzo hanno poi dato origine agli Illiri, tant'\u00e8 che sono conosciuti come \"proto-illiri\", ovvero una delle popolazioni che hanno poi dato origine agli Illiri propriamente detti.\nEpoca antica.\nCeramiche risalenti all'epoca dell'antica Grecia che appartenevano a una statua di Apollo sono state trovate nei dintorni di Pola a testimonianza che i suoi antichi abitanti avessero contatti costanti con la cultura greca. La mitologia greca vorrebbe, senza per\u00f2 che si siano state trovate prove storiche, che Pola fosse stata fondata da Giasone con il nome di \"Polai\" durante il suo tentativo di fuga, il cui percorso si svilupp\u00f2 anche nel mare Adriatico settentrionale.\nIn et\u00e0 preromana la zona di Pola era popolata dagli Istri, trib\u00f9 \"venetica\", che aveva legami con gli Illiri e che \u00e8 ricordata da Strabone nelle sue opere come una popolazione vissuta in Istria fino al I secolo a.C.. In particolare, su Pola, Strabone scrive:\nCapitale e massimo centro degli Istri era \"Nesactium\", che era situata a una decina di chilometri dal moderno abitato di Pola, e che a sua volta era sorta sull'antica capitale dei castellieri gi\u00e0 nota come \"Pola\". La penisola istriana venne conquistata dagli antichi Romani nel 177 a.C., dopo di cui inizi\u00f2 il processo di romanizzazione della regione. La capitale degli istri Nesactium fu in seguito ridenominata dai romani \"Alba Julia\", fermo restando che rest\u00f2 in uso anche il nome \"Pola\", antica denominazione usata ai tempi dei castellieri e poi giunta sino a noi. Il centro abitato di \"Alba Julia\" fu poi elevato al rango di \"colonia\" intorno al 46 a.C..\nDurante la guerra civile romana combattuta durante il triumvirato di Marco Antonio, Marco Emilio Lepido e Ottaviano contro gli assassini di Cesare, ovvero Bruto e Cassio, \"Alba Iulia\" prese le parti di quest'ultimo. Dopo la vittoria di Ottaviano, \"Alba Julia\" fu demolita e poi subito ricostruita con il nome di \"Colonia Pietas Iulia Pola Pollentia Herculanea\", poi semplicemente conosciuta come \"Pietas Iulia\" , venendo inclusa nella regione augustea della \"Regio X Venetia et Histria\", che nell'insieme formavano la cosiddetta \"Italia romana\".\nA partire dall'elevamento al rango di \"colonia\" la citt\u00e0 crebbe costantemente toccando l'apice con il raggiungimento dei 30.000 abitanti. \"Alba Julia\" divent\u00f2 un importante porto con una vasta area sotto la sua amministrazione diretta. Pola fu citt\u00e0 fiorente, dotata di prestigiose strutture urbane (fra cui un ampio foro, un arco trionfale, un anfiteatro e due teatri) e ornata di templi a cui si aggiunsero, nei primi secoli dell'era volgare, alcune basiliche paleocristiane. La presenza romana della zona di Pola \u00e8 testimoniata da numerose epigrafi latine, che ci offrono un'idea della prosperit\u00e0 raggiunta da questo centro nell'antichit\u00e0.\nDegne di nota sono la costruzione dell'Arena di Pola, che avvenne tra il 27 a.C. e il 68 d.C., quando fu completata, nonch\u00e9 la realizzazione del Tempio di Augusto e della dea Roma, dell'acquedotto, della fognatura e di imponenti mura cittadine con dieci porte cittadine, di cui solo tre sono giunte sino a noi: l'Arco dei Sergi (originariamente chiamato \"Porta Aurea\"), la \"Porta Erculea\" e la \"Porta Gemina\". Durante il principato dell'imperatore Settimio Severo il nome della citt\u00e0 fu cambiato in \"Res Publica Polensis\", quindi con un richiamo a \"Pola\", antico nome all'epoca dei castellieri. Nel 326 d.C. a Pola fu giustiziato Crispo, mentre nel 354 d.C. venne ucciso Costanzo Gallo.\nEpoca medievale.\nDopo le invasioni barbariche del V secolo e la caduta dell'Impero romano d'Occidente, di cui Pola faceva parte, la citt\u00e0 entr\u00f2, durante il secolo successivo, nell'orbita dell'Impero romano d'Oriente. Pola si costitu\u00ec in libero comune nel 1177, anche se la citt\u00e0 era gi\u00e0 nell'ambito della sfera di influenza della Repubblica di Venezia, cui doveva pagare un tributo annuale.\nDopo la caduta dell'Impero romano d'Occidente Pola fu prima conquistata dagli Ostrogoti, divenendo \"foederate civitatem\" nel 493 d.C. e restandoci nel 538 d.C., quando entr\u00f2 a far parte della \"Venetik\u00e0\", distretto dell'Esarcato d'Italia costituito nel 584 dall'imperatore Maurizio, scorporandolo dalla precedente eparchia Annonaria. Cos\u00ec, Pola accrebbe gradualmente la sua importanza, fino a diventare il maggior porto militare dell'Impero bizantino.\nIn tale periodo fu realizzata la Concattedrale dell'Assunzione della Beata Vergine Maria nello stesso punto in cui in epoca romana sorgeva un tempio dedicato a Giove Conservatore, poi trasformato in una piccola chiesa e infine, nel V secolo, nella moderna basilica, che fu dotata di tre navate, grande il doppio rispetto alla chiesetta precedente.\nNel 751 Pola, insieme al resto dell'Istria, venne conquistata dal re dei Longobardi Astolfo. Con la conquista del Regno longobardo da parte di Carlo Magno nel 774, l'Istria, in virt\u00f9 della sua posizione periferica, rimase un territorio autonomo fino a che non venne riannessa da Pipino, figlio di Carlo, nel 788. In et\u00e0 carolingia, Pola entr\u00f2 a far parte del \"Regnum Italiae\", che era parte dell'Impero carolingio. Con il regno di Berengario I, la marca d'Istria entr\u00f2 nell'orbita della pi\u00f9 potente marca di Verona.\nSceso in Italia a seguito della chiamata della regina Adelaide, il 10 ottobre 951 Ottone I di Sassonia assunse a Pavia il titolo di \"rex Francorum et Italicorum\" e l'anno successivo assegn\u00f2 la marca di Verona al fratello, il duca di Baviera Enrico. A causa delle ripetute ribellioni di Enrico, l'imperatore Ottone II assegn\u00f2 la marca di Verona al duca di Carinzia Ottone di Worms. Nel 1040 l'imperatore Enrico III assegn\u00f2 la marca d'Istria al margravio di Carniola Poppo I.\nIl periodo veneziano (1331-1797).\nPola fu conquistata nel 1148 dalla Repubblica di Venezia, assoggettamento che fu preannunciato nel 1150 da un'alleanza anche militare. Pola entr\u00f2 ufficialmente parte della domini veneziani nel 1331, in particolare di quelli marittimi, che erano chiamati \"Stato da Mar\", restandoci per quasi cinque secoli (tranne una breve parentesi avvenuta nel corso del'anno 1192 quando fu parte della Repubblica di Pisa) fino alla caduta della Repubblica di Venezia, che avvenne nel 1797.\nPola sub\u00ec anche una serie di assedi da parte della Repubblica di Genova, storica nemica dei veneziani, nel 1267, nel 1379 e nel 1397, che per\u00f2 non portarono ad annessioni nei domini marittimi genovesi, che erano chiamati \"Paesi d'oltremare\". Analoghe azioni, oltre che dai genovesi, furono compiute dal Regno d'Ungheria e dall'Arciducato d'Austria, attacchi che portarono spesso a distruzioni di parte del centro abitato.\nPer la sua posizione strategica Pola fu utilizzata come porto intermedio tra Venezia e l'Oriente. La galee veneziane provenienti dall'Oriente scaricavano a Pola i loro cannoni per ridurre il proprio pescaggio, in considerazione dei bassi fondali del Canal Grande di Venezia. Le galee veneziane nel tragitto inverso, dirette quindi in Oriente, sostavano a Pola a caricare i cannoni.\nPola segu\u00ec poi la Repubblica di Venezia nel suo lungo e costante declino, che inizi\u00f2 nel XVI secolo con la colonizzazione europea delle Americhe, da cui segu\u00ec la scoperta di nuove rotte commerciali, il cui tragitto era esterno al Mar Mediterraneo. La crisi economica di Pola fu accelerata a causa della guerra civile tra le varie famiglie dominanti polesi, tra cui i Sergii.\nQuesti ultimi, durante il loro periodo di splendore, ridiedero il nome a \"Porta Aurea\", che divenne Arco dei Sergi. Pola sub\u00ec in questi secoli anche diverse epidemie, soprattutto di malaria e di tifo, che falcidi\u00f2 parte della popolazione. Tutti questi eventi portarono la popolazione di Pola a scendere a abitanti verso la met\u00e0 del XVIII secolo, perlopi\u00f9 concentrati a est del centro storico, area ora coperta dal Bosco Siana.\nNel 1291 Pola fu compresa nel patriarcato di Aquileia, in seguito soppresso venendo sostituito dal patriarcato di Venezia. Dante Alighieri, durante i suoi viaggi, visit\u00f2 Pola, soggiornando presso l'antica abbazia di San Michele in Monte (oggi forte San Michele), dedicandole i celebri versi del canto IX dell\"Inferno\" (vv. 112-114), prima delle tre cantiche della \"Divina Commedia\":\nIl periodo napoleonico (1797-1814).\nCon la caduta della Repubblica di Venezia (1797), in seguito al trattato di Campoformio, che avvenne nello stesso anno, gli ex territori della repubblica veneziana, un tempo costituiti dal \"Dogado\", dallo \"Stato da Tera\" e dallo \"Stato da Mar\" (con quest'ultimo che comprendeva anche l'Istria, e con essa Pola) vennero ceduti all'Arciducato d'Austria, che in cambio riconobbe la Repubblica cisalpina, Stato satellite della Prima Repubblica francese.\nL'Istria rimase uno dei domini austriaci fino al 1803, quando fu occupata dall\"Arm\u00e9e de terre\" francese e unita al Regno d'Italia napoleonico. Nel 1809 Pola pass\u00f2, assieme all'intera Istria, alle Province Illiriche, governatorato dipendente dal Primo Impero francese. Dopo la sconfitta di Napoleone nella battaglia di Lipsia, e il crollo definitivo dell'Primo Impero francese, Pola ritorn\u00f2 sotto il dominio dell'Impero austriaco, Stato successore dell'Arciducato d'Austria.\nIl periodo austriaco (1814-1918).\nDopo il Congresso di Vienna la citt\u00e0 di Pola, insieme all'intera Istria, fu assegnata all'Impero austriaco venendo poi inquadrata nella regione amministrativa del Litorale austriaco.\nIn seguito all\"Ausgleich\" (ovvero alla riforma costituzionale promulgata il 12 giugno 1867 dall'imperatore d'Austria Francesco Giuseppe con la quale l'Ungheria otteneva una condizione di parit\u00e0 con l'Austria all'interno della monarchia asburgica, segnando il passaggio dall'Impero austriaco all'Impero austro-ungarico) Pola, da quel momento segnata sulle cartine austriache con il nome italiano di \"Pola\", rimase sotto il diretto controllo austriaco fino al 1918, quando fu annessa al Regno d'Italia.\nSotto la corona austriaca Pola torn\u00f2 a prosperare economicamente, visto che il suo porto divenne il pi\u00f9 importante dell'Impero austriaco, tant'\u00e8 che fu utilizzato sia come base navale sia come cantiere navale. Come base navale divent\u00f2 la pi\u00f9 importante dell'Impero austriaco, mentre come cantiere divenne uno dei maggiori presenti sulla costa austriaca. Nel 1859 fu scelto come base da Hans Dahlerup, ammiraglio danese al servizio dell'Impero austriaco.\nSuccessivamente Pola crebbe come importanza, soprattutto economica, divenendo un importante centro industriale, di riferimento per l'intera zona. Le isole Brioni, situate a nord ovest di Pola, diventarono una rilevante meta turistica tanto da diventare il luogo di villeggiatura della Casa d'Asburgo.\nVero punto di svolta per la citt\u00e0 furono i moti del 1848, che portarono anche a Pola importanti venti rivoluzionari. L'evento pi\u00f9 importante per la citt\u00e0 fu la cessione del Venezia Euganea all'Italia nel 1866, che avvenne dopo la terza guerra d'indipendenza italiana. L'Impero austro-ungarico, infatti, fece di Pola la propria base navale militare principale avendo perso Venezia.\nLa costruzione dell'Arsenale di Pola fu iniziata nel 1853 insieme a vari potenziamenti del porto, che proseguirono nei decenni successivi. La citt\u00e0 divenne ufficialmente sede dell'arsenale del'Impero austriaco, e quindi inizi\u00f2 la costruzione delle navi della Regia-Imperiale Marina Austro-Ungarica, che prima erano assemblate all'interno dell'Arsenale di Venezia. Nell'arco di meno di mezzo secolo Pola, che nella prima met\u00e0 dell'Ottocento non arrivava a contare abitanti, si trasform\u00f2 in una citt\u00e0 moderna giungendo a pi\u00f9 di residenti verso la fine del secolo.\nCome conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. Durante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nLa politica di collaborazione con i serbi locali, inaugurata dallo zaratino Ghiglianovich e dal raguseo Giovanni Avoscani, permise poi agli italiani la conquista dell'amministrazione comunale di Ragusa nel 1899. Nel 1909 la lingua italiana venne vietata per\u00f2 in tutti gli edifici pubblici e gli italiani furono estromessi dalle amministrazioni comunali. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie. Tale decisione politica provoc\u00f2 anche la scomparsa della tipica parlata di questo territorio, la lingua istriota, sostituita dal dialetto istroveneto, piuttosto simile al triestino.\nCon lo scoppio della Prima guerra mondiale Pola fu dichiarata \"Zona di guerra\" e una parte dei suoi abitanti di etnia italiana venne internata nei \"Barackenlager\" della Stiria.\nVi furono molte incursioni italiane, sia aeree, sia di mezzi d'assalto della Regia Marina italiana, in una delle quali venne fatto prigioniero e poi giustiziato sul patibolo cittadino il 10 agosto 1916 il patriota capodistriano Nazario Sauro. Durante la prima guerra mondiale il porto fu la base principale per le corazzate monocalibro e le altre forze navali dell'Impero austroungarico.\nL'ultima incursione italiana nella citt\u00e0 istriana, avvenuta il 1\u00ba novembre del 1918 e ribattezzata Impresa di Pola, port\u00f2 all'affondamento della corazzata \"Viribus Unitis\" pochi giorni prima della firma dell'armistizio che pose fine alla guerra (armistizio di Villa Giusti), con gli incursori ignari che poche ore prima l'Impero austro-ungarico aveva ceduto la propria flotta agli slavi i quali, una volta costituito un proprio Comitato dipendente da Zagabria, denominato Stato dei Serbi, Croati e Sloveni, tentarono in tutti i modi di opporsi alla volont\u00e0 della maggioranza della popolazione che voleva l'annessione all'Italia. L'armistizio di Villa Giusti fu reso pubblico il 4 novembre 1918, con l'occupazione militare italiana che avvenne il giorno successivo per opera delle truppe italiane, sbarcate nella vicina Fasana.\nL'appartenenza all'Italia (1918-1943).\nAlla fine della Prima guerra mondiale, l'Italia ottenne la sovranit\u00e0 sulla Venezia Giulia e sull'Istria. La citt\u00e0 divenne capoluogo della provincia di Pola, avente sigla automobilistica \"PL\", diventata poi nel 1930 \"PO\" e poi di nuovo PL dal 1930 al 1945.\nIl passaggio di sovranit\u00e0 territoriale caus\u00f2 un'iniziale flessione dell'economia, che fu dovuta anche al ritiro della burocrazia e alla presenza militare austro ungarica, la quale forniva lavoro al cantiere navale e alle industrie del suo indotto. Ci\u00f2 caus\u00f2 a sua volta un calo del numero di abitanti, dopo di cui segu\u00ec una fase di ripresa economica e sociale grazie all'insediamento della burocrazia statale italiana.\nA Pola furono attivate, tra le altre, la scuola elementare \"Dante\", le scuole tecniche, le scuole magistrali, il ginnasio-liceo \"Carducci\", lo stadio \"Littorio\" con la squadra del Grion Pola, fondata nel 1918 quando il fascio era ancora un simbolo mazziniano, compagine sportiva che si altern\u00f2 tra la Prima Divisione, la Serie B e la Serie C. Per quanto riguarda l'editoria, in citt\u00e0 si pubblicava \"Il Corriere Istriano\", che contribu\u00ec a diffondere la cultura italiana.\nCon l'avvento del fascismo anche a Pola nacquero la Casa del Balilla, nonch\u00e9 i gruppi della Giovent\u00f9 Italiana del Littorio (GIL) e quelli dei Gruppi Universitari Fascisti (GUF).\nDurante i primi anni dell'appartenenza di Pola all'Italia, soprattutto all'inizio dell'epoca fascista, molti croati decisero di emigrare nel Regno di Jugoslavia a causa della politica di italianizzazione perpetrata dal regime.\nNell'agosto 1933 fu inaugurata la stagione lirica estiva dell'Arena di Pola. La prima opera rappresentata fu \"Nozze istriane\" di Antonio Smareglia, compositore polese. Le rappresentazioni attirarono spettatori da tutta l'Istria e anche da Trieste via piroscafo. Il 1\u00ba giugno del 1939 la Scuola di pilotaggio di 2\u00b0 periodo venne portata a Puntisella, promontorio della vicina isola di Cosada, dove il 1\u00ba giugno del 1940 la Scuola di 1\u00b0 periodo divent\u00f2 Scuola di 2\u00b0 periodo e di addestramento idrovolanti.\nL'arsenale di Pola venne dato in concessione all'industria privata \"Cantiere Scoglio Olivi\", che nel corso degli anni trenta entr\u00f2 nell'orbita dei Cantieri Riuniti dell'Adriatico. La funzione militare della citt\u00e0 venne quindi rivolta prevalentemente alle scuole e ai centri di addestramento pi\u00f9 che alla realizzazione di navi, la cui costruzione era passata ad altri arsenali, tra cui al cantiere navale di Fiume.\nA Pola avevano la loro sede le scuole CREM (Corpo Reali Equipaggi di Marina), il Reggimento San Marco, la scuola sommergibilisti, la scuola nautica della Guardia di Finanza, un gruppo di idrovolanti e anche un reparto provvisto di nave avente funzione di bersaglio semovente per le esercitazioni degli aerosiluranti di Gorizia. Il 29 aprile del 1942 nacque la \u00abSezione Collegamenti II Armata\u00bb, avente sede all'idroscalo di Puntisella, che era dotata di due CANT Z.501 e di un CANT Z.506. A met\u00e0 aprile 1943 la 149\u00aa Squadriglia venne trasferita a Puntisella di Pola insieme a CZ 506. Sempre a Pola aveva sede, inoltre, la Scuola Allievi Ufficiali e Sottufficiali di complemento dei Bersaglieri.\nL'occupazione tedesca (1943-1945).\nIn occasione del proclama Badoglio dell'8 settembre 1943 il IX Corpus sloveno, inquadrato nella IV Armata jugoslava e forte di uomini, informato per tempo dell'imminente proclamazione dell'armistizio di Cassibile (con il quale il Regno d'Italia cess\u00f2 le ostilit\u00e0 verso gli Alleati durante la seconda guerra mondiale e l'inizio di fatto della resistenza italiana contro il nazifascismo) attravers\u00f2 le Alpi Giulie per invadere il Carso e l'Istria, puntando su Gorizia, Trieste, Pola e Fiume, approfittando del temporaneo sbandamento delle truppe italiane.\nLa provincia di Pola, cos\u00ec come quelle di Trieste, Gorizia e di Fiume, nonch\u00e9 quella di Udine e quella autonoma, costituita su terra slovena, di Lubiana, furono incluse nella Zona d'operazioni del Litorale adriatico, costituito il 10 settembre 1943 e comprendente un territorio nominalmente ancora soggetto alla sovranit\u00e0 della Repubblica Sociale Italiana, regime voluto dalla Germania nazista e guidato da Benito Mussolini al fine di governare parte dei territori italiani controllati militarmente dai tedeschi dopo l'armistizio di Cassibile, ma posto sotto amministrazione militare tedesca.\nLa Zona d'operazioni del Litorale adriatico fu affidata al \"Gauleiter\" Friedrich Rainer e al suo \"Gruppenfuhrer SS\" Odilo Lothar Globo\u010dnik (nato a Trieste nel 1904 da famiglia slovena originaria di Tr\u017ei\u010d \u2013 all'epoca chiamata Neumarkt \u2013, nell'Alta Carniola) gi\u00e0 Comandante delle SS e della Polizia del distretto di Lublino, ed edificatore del campo di sterminio di Sobib\u00f3r e del campo di sterminio di Treblinka nonch\u00e9 responsabile, tra l'altro, anche della Risiera di San Sabba. Pola divenne poi una delle basi della \"Wehrmacht\" e degli U-Boot, vista la presenza del porto e dell'arsenale. Anche a Pola nacquero le prime formazioni partigiane italiane, che combatterono contro l'occupazione nazista dovendosi per\u00f2 guardare anche dai partigiani slavi, ostili agli italiani da un punto di vista etnico e sostenitori dell'annessione di Pola alla Jugoslavia.\nIn questo periodo iniziarono i massacri delle foibe, ovvero gli eccidi ai danni di militari e civili, in larga prevalenza italiani, della Venezia Giulia e della Dalmazia, avvenuti da questo momento in poi fino alla fine della seconda guerra mondiale e poi anche nell'immediato secondo dopoguerra (1943-1945), da parte dei partigiani jugoslavi e dell'OZNA. Il nome deriva dai grandi inghiottitoi carsici dove furono gettati molti dei corpi delle vittime, che nella Venezia Giulia sono chiamati \"foibe\".\nPola sub\u00ec il primo bombardamento aereo nel 1942. Il 9 febbraio 1944, verso le ore 11:30, Pola sub\u00ec invece la prima incursione aerea con bombardamento a tappeto. Nonostante la massima parte della popolazione fosse riuscita a salvarsi nei rifugi antiaerei, i morti furono pi\u00f9 di settanta, tra cui Aldo Fabbro, venticinquenne polese calciatore del Napoli.\nI 45 giorni dei partigiani titini (1945).\nNella primavera 1945, dopo la ritirata dei tedeschi, Pola fu occupata militarmente dai partigiani jugoslavi tra il 5 maggio e il 20 giugno. Il Comitato Popolare di Liberazione (CPL) annunci\u00f2 l'annessione \"de facto\" di Pola alla Jugoslavia. La redazione e la tipografia de \"Il Corriere Istriano\" furono utilizzati per stampare \"Il Nostro Giornale\", quotidiano filo-jugoslavo in lingua italiana. Dopo questi eventi, inizi\u00f2 l'esodo, diventato di massa dopo la sua annessione alla Jugoslavia, dell'etnia autoctona italiana di Pola.\nL'occupazione alleata (1945-1947).\nIl 6 giugno 1945, l'accordo tra il generale britannico Harold Alexander e il maresciallo jugoslavo Tito fece assegnare Pola alla Zona A della Venezia Giulia che era sotto occupazione Alleata, le cui citt\u00e0 principali erano Gorizia, Trieste e Monfalcone.\nPola, essendo un'exclave della Zona A della Venezia Giulia, quindi interamente confinante con la Jugoslavia, divent\u00f2 raggiungibile solo via mare. La Zona B della Venezia Giulia, comprendente il resto dell'Istria e Fiume, furono invece assegnati all'occupazione militare diretta jugoslava. Il 12 giugno, anzich\u00e9 il 10 come previsto, gli Alleati entrarono a Pola. La citt\u00e0 inizi\u00f2 ad attirare rifugiati italiani dal resto dell'Istria, rimasta sotto occupazione jugoslava.\nRinacquero in citt\u00e0 tutti i partiti, associazioni, sindacati italiani, gi\u00e0 soffocati dal fascismo, e poi repressi dai nazisti e dai titini.\nIn agosto nacque la sezione della Democrazia Cristiana di Pola, con Attilio Craglietto, gi\u00e0 preside del \"liceo Carducci\" e fondatore, in maggio, del Comitato Cittadino Polese per difendere l'italianit\u00e0 della citt\u00e0, e con don Edoardo Marzari, gi\u00e0 presidente del CLN di Trieste. Vennero fondate anche sezioni del Partito Socialista, del Partito d'Azione, del Partito Liberale.\nIl Comitato Cittadino Polese si trasform\u00f2 in Comitato di Liberazione Nazionale (CLN) e prese contatti con il CLN di Trieste e i giuliani residenti a Roma. Guido Miglia diresse il nuovo quotidiano \"L'Arena di Pola\", contraltare a \"Il Nostro Giornale\". Nacque anche il settimanale \"Democrazia\".\nNei due brevi anni di occupazione alleata Mario Mirabella Roberti, direttore del Museo dell'Istria, riusc\u00ec a far ricostruire il Tempio di Augusto e il Duomo, appena prima che la citt\u00e0 passasse nuovamente agli jugoslavi.\nIl 22 marzo 1946, giunsero in citt\u00e0 i commissari (un russo, un francese, un inglese e un americano) della \"Commissione per lo studio dei confini della Venezia Giulia\", emanazione della Conferenza Alleata dei Ministri degli Esteri per la definizione dei confini. Per l'occasione in piazza Foro si confrontarono una manifestazione spontanea della popolazione polese per l'Italia e una manifestazione filo-jugoslava, composta in realt\u00e0 principalmente di persone venute dai paesi dell'interno della Jugoslavia con pullman organizzati dai comunisti stessi. La polizia del Governo Militare Alleato separ\u00f2 le due fazioni evitando in tal modo lo scontro.\nNel 1946, Carlo Schiffrer pubblic\u00f2 una \"Carta dei limiti nazionali italo-jugoslavi\", in cui riporta, per la popolazione del vasto distretto di Pola, un totale di abitanti, di cui (64%) italiani, (32%) serbo-croati, 771 sloveni, altri stranieri. Nell'area urbana di Pola, quella occupata dagli angloamericani, la popolazione era italiana per quasi il 90%.\nL'esodo della maggioranza italiana (1946-1947).\nAlla conferenza di Parigi, gi\u00e0 nell'estate 1946 apparve chiaro che il compromesso avrebbe annesso la maggior parte della Venezia Giulia e l'Istria, e con essa Pola, alla Jugoslavia, mentre Gorizia e Monfalcone sarebbero rimaste all'Italia. Trieste, con il territorio circostante, sarebbe divenuta invece uno Stato indipendente.\nIl 26 luglio 1946 il CLN di Pola raccolse dichiarazioni familiari scritte, poi diventati complessivamente abitanti su un totale di circa , di voler abbandonare Pola qualora fosse stata annessa alla Jugoslavia. Le firme del CLN di Pola furono citate da De Gasperi nel suo discorso al Palazzo del Lussemburgo a Parigi per tentare di evitare la cessione di questi territori.\nDomenica 18 agosto 1946, alle ore quattordici e quindici minuti, sulla spiaggia di Vergarolla dentro il porto di Pola, dove almeno italiani erano confluiti per assistere alle gare della \"Coppa Scarioni\", organizzata dalla societ\u00e0 sportiva e patriottica \"Pietas Julia\" (avente un richiamo all'antico nome romano di Pola), diverse mine e altri ordigni, forse ventotto, per un totale pari a 9 tonnellate di tritolo, gi\u00e0 disattivate e disinnescate da tre squadre di artificieri inglesi e italiani, scoppiarono improvvisamente.\nI morti accertati furono almeno 65, oltre 5 persone identificate come disperse; imprecisato il numero dei feriti; fra le vittime molte donne e bambini, essendo presenti centinaia di famiglie. Tale atto \u00e8 conosciuto come \"strage di Vergarolla\".\nL'indagine alleata stabil\u00ec che la strage di Vergarolla non poteva essersi trattato di un incidente e che gli ordigni erano stati reinnescati, e indizi \"gravi e concordanti\" additavano l'OZNA come responsabile dell'attentato, ma in seguito nessun tribunale ha mai stabilito ufficialmente che cosa fosse successo. La decisione collettiva dell'esodo qualora la citt\u00e0 fosse stata abbandonata agli jugoslavi era gi\u00e0 stata manifestata prima dello scoppio ( firme di polesani su circa abitanti attestavano la volont\u00e0 di restare italiani, e quindi di emigrare da Pola), ma la decisione finale a Parigi non era ancora definita e i polesani non avevano abbandonato la speranza di evitare un'occupazione straniera.\nTuttavia la strage convinse i polesani che, qualora fossero restati in citt\u00e0, in caso di passaggio alla Jugoslavia, avrebbero corso un serio pericolo. Solo nel 1997, grazie all'interessamento della piccola comunit\u00e0 italiana rimasta a Pola, venne collocato un cippo nel parco del Duomo, con la laconica iscrizione \"Vergarola - 18.08.1946 - 13 h. - Grad Pula - 1997 - Citt\u00e0 di Pola\" (recando l'orario sbagliato).\nNell'inverno tra il 1946 e il 1947, il CLN di Pola convinse il governo italiano a inviare la motonave \"Toscana\" e altri sei motovelieri al giorno, per il trasporto delle masserizie della moltitudine in procinto di abbandonare la citt\u00e0. Altri venti vagoni ferroviari al giorno sarebbero partiti da Pola per l'Italia, attraversando tutto il territorio istriano gi\u00e0 sotto occupazione jugoslava. Nacque l'ipotesi di far esodare una comunit\u00e0 di coltivatori a Fertilia, in Sardegna, e di ospitare i lavoratori dell'arsenale al porto di Taranto.\nUn'ultima carta, per gli italiani dell'Istria, fu quella proposta dall'avvocato Franco Amoroso, di Parenzo, molto vicino al CLN di Pola, gi\u00e0 promotore del plebiscito e spesso non in sintonia con De Berti. Amoroso propose che l'Italia rinunciasse a Gorizia e Monfalcone, e che le offrisse al nascente Territorio Libero di Trieste, a condizione che la Jugoslavia avesse fatto lo stesso con la costa occidentale dell'Istria. Lo Stato libero sarebbe nato in tal modo molto pi\u00f9 forte e gli italiani dell'Istria occidentale, costituendo la maggioranza assoluta della popolazione, sicuramente sarebbero rimasti nelle proprie terre. Anche gli italiani gi\u00e0 fuggiti sarebbero potuti tornare nei paesi di origine. La proposta non ebbe per\u00f2 seguito.\nIl 10 febbraio 1947, giorno della firma del trattato di pace, Maria Pasquinelli, un'insegnante di origine toscana, uccise il generale inglese Robert William Michael De Winton, comandante della guarnigione britannica di Pola. Lo fredd\u00f2 a colpi di pistola fuori dal portone del Governo Militare Alleato, in viale Carrara. In un suo documento, la Pasquinelli si rifer\u00ec agli irredentisti Nazario Sauro e a Guglielmo Oberdan per giustificare il proprio gesto.\nIl 20 marzo 1947 il piroscafo \"Toscana\" comp\u00ec il suo ultimo viaggio, accompagnando le ultime partenze.\nCome previsto, dei abitanti di Pola abbandonarono beni e propriet\u00e0 piuttosto che divenire jugoslavi.\nIntanto nelle case rimaste vuote si installarono rapidamente nuovi abitanti sfollati da altre parti della Jugoslavia. Per altri sei mesi, \"operatori indispensabili\" restarono ancora nella citt\u00e0 deserta, in attesa del 15 settembre 1947, entrata in vigore del trattato di pace, quando l'abitato avrebbe dovuto essere ceduto definitivamente alla Jugoslavia. \"L'Arena di Pola\" termin\u00f2 le pubblicazioni il 14 maggio, una settimana dopo che una manifestazione di parecchie centinaia di filo-jugoslavi, divenuti ormai la maggioranza nella citt\u00e0, aveva minacciato la redazione. Il giornale si trasfer\u00ec prima a Trieste e poi a Gorizia, venne spedito per posta ai pochi ultimi italiani rimasti e, successivamente, divent\u00f2 settimanale. L'ultima autovettura con targa automobilistica italiana fu immatricolata il 28 agosto 1947, con codice \"PL 3271\".\nLa prima conseguenza di questo esodo per la citt\u00e0 fu il cambio di nome: dall'italiano \"Pola\" si pass\u00f2 al croato \"Pula\". Il comune di Vieste, comune italiano in provincia di Foggia, offr\u00ec formalmente parte del proprio territorio per consentire agli esuli di Pola di fondare la \"Nuova Citt\u00e0 di Pola\", ma il progetto non ebbe seguito.. Il nome italiano della citt\u00e0 fu ripristinato dopo la dissoluzione della Jugoslavia, che permise l'introduzione ufficiale del bilinguismo.\nL'appartenenza alla Jugoslavia (1947-1991).\nAlla data di entrata in vigore del trattato di pace, il 15 settembre 1947, il Governo Militare Alleato si trasfer\u00ec con il piroscafo \"Pola\" a Trieste, e la citt\u00e0 di Pola pass\u00f2 direttamente all'amministrazione jugoslava.\nA Pola, ormai deserta, rimasero qualche centinaio di italiani. Per il resto, la citt\u00e0 venne ripopolata da slavi provenienti da altre parti della Jugoslavia, cambiando il nome ufficialmente in \"Pula\". Molti slavi, con carri e povere masserizie, percorsero l'intera Jugoslavia per raggiungere la citt\u00e0. Le famiglie degli italiani \"rimasti\" hanno dato vita al \"Circolo Italiano\" (culturale, sociale, ricreativo, sportivo) situato in un edificio di via Carrara, nel centro storico della citt\u00e0, tuttora molto attivo e da decenni gemellato con il comune di Imola, che si trova in provincia di Bologna. Pola fu quindi oggetto di un processo di croatizzazione.\nL'appartenenza alla Croazia (dal 1991).\nDal 1991, dopo la dissoluzione della Jugoslavia, Pola entr\u00f2 a far parte della Repubblica croata. La situazione sociale, dalle guerre jugoslave, \u00e8 gradualmente migliorata.\nL'ultimo censimento del 2001, basato sull'uso della lingua, segnala una popolazione totale di abitanti indicando che la maggioranza \u00e8 di lingua croata corrispondente all'88,38% della popolazione ( abitanti), mentre le minoranze etniche che seguono sono: di lingua italiana (4,87%), 983 di lingua serba (1,68%), 593 di lingua slovena (1,1%), 475 di lingua bosniaca (0,81%), oltre a minoranze meno rilevanti numericamente. La citt\u00e0 di Pola \u00e8 oggi ufficialmente bilingue, e sia \"Pola\" che \"Pula\" sono nomi ufficiali.\nDurante le trattative per l'adesione della Croazia all'Unione Europea molti esuli hanno chiesto al Governo italiano di riaprire la questione degli immobili abbandonati in seguito all'esodo, ma il governo ha ritenuto che la situazione non potesse pi\u00f9 essere oggetto di trattative.\nLa \"Comunit\u00e0 degli Italiani di Pola\" ha sede in via Carrara, nel centro storico, da sempre il punto di ritrovo per tutti gli italiani del comune. Tale circolo \u00e8 stato frequentemente e ripetutamente oggetto di vandalismi e tentativi di incendio.\nUn gruppo di esuli provenienti da Pola hanno continuato a ritrovarsi, in Italia, costituendo un'associazione denominata \"Libero Comune di Pola in Esilio\", con un proprio sindaco e un proprio Consiglio comunale eletto con voto assembleare.\nSimboli.\nIl simbolo di Pola \u00e8 una croce latina di colore oro i cui bracci terminano sui bordi dello stemma. La croce \u00e8 collocata su uno scudo di colore verde. Di questa composizione \u00e8 fatta sia la bandiera della citt\u00e0 sia lo stemma, con quest'ultimo che \u00e8 anche arricchito da fregi in stile rinascimentale. Lo stemma \u00e8 completato da un giglio ed \u00e8 adornato da un nastro di colore bianco.\nMonumenti e luoghi d'interesse.\nPola ha una storia politica millenaria che ha portato alla formazione di una cultura che si \u00e8 costituita grazie alle etnie dominanti che si sono succedute nella citt\u00e0 provenienti dall'Europa centrale e dal Mediterraneo. A Pola sono stati di riferimento gli antichi Romani, alcuni popoli barbarici, i Franchi, i bizantini, gli italiani e infine i croati. Sono stati importanti, ma mai maggioritari, anche tedeschi e inglesi. Tale stratificazione di etnie ha portato a una cultura variegata che si \u00e8 riflessa anche sulla storia dell'architettura di Pola.\nArchitetture religiose.\nLa cappella bizantina di Santa Maria Formosa o di Santa Maria del Canneto \u00e8 stata costruita nel VI secolo, sicuramente prima del 546, con una forma architettonica di croce greca ispirandosi alle analoghe chiese realizzate a Ravenna. La cappella di Santa Maria Formosa \u00e8 stata voluta dal diacono Massimiliano, che poi divent\u00f2 arcivescovo di Ravenna. La cappella superstite, insieme a un'altra piccola cappella risalente al medesimo periodo, facevano parte del complesso della basilica e dell'abbazia benedettina di Santa Maria del Canneto, fondata nel VII secolo e andata distrutta alla met\u00e0 del XIII secolo di cui rimangono i resti antistante la cappella, all'abbazia dipendeva il monastero benedettino di Sant'Andrea sullo Scoglio Sant'Andrea, che venne demolito nel XVI secolo. I pavimenti e i muri sono decorati con mosaici del VI secolo, decorazioni che furono ispirate dal mausoleo di Galla Placidia di Ravenna. Sul muro oltre la porta \u00e8 collocato un pannello in pietra scolpita. Nel XV secolo tutte le pitture murarie, soprattutto quelle pi\u00f9 antiche, furono restaurate. Nel 1605 i veneziani decisero di spostare alcune opere d'arte e quattro colonne di alabastro orientale dalla cappella di Santa Maria Formosa alla basilica di San Marco.\nLa Cattedrale dell'Assunzione della Beata Vergine Maria, chiamato comunemente \"Duomo di Pola\", fu anch'esso costruito nel VI secolo, quando Pola divent\u00f2 sede arcivescovile. Dell'epoca in cui fu innalzato rimangono alcune aree della chiesa dove i fedeli possono pregare in latino e possono seguire messe in rito tridentino. Il Duomo di Pola fu ingrandito nel X secolo. Dopo la distruzione avvenuta nel XVI secolo per opera dei genovesi, la cattedrale fu subito ricostruita mantenendo le porzioni architettoniche romaniche e bizantine sopravvissute, tra cui resti di mura, alcune colonne originali e una finestra che si trova lungo la navata principale. L'area dell'altare e sulle pareti di un locale posto a sud si possono ancora vedere frammenti del pavimento originale a mosaico del V e del VI secolo con ancora leggibili le iscrizioni che citano i nomi dei mecenati che pagarono all'epoca il pavimento della cattedrale. Le finestre delle navate laterali furono ricostruite in stile gotico dopo la distruzione di quelle originali del VI secolo, che furono distrutte in un incendio avvenuto nel 1242. Il campanile, che si trova di fronte alla chiesa, fu realizzato, tra il 1671 e il 1707, anche grazie a pietre prelevate dall'Arena di Pola. Queste ultime vennero anche usate per la realizzazione del battistero, che risaliva invece al V secolo e che si trovava di fronte alla cattedrale. Il battistero fu poi demolito nel 1885.\nAltro edificio religioso degno di nota \u00e8 la chiesa ortodossa di San Nicola. Avente un'architettura poligonale provvista a ogni lato di un'abside, \u00e8 stata ricostruita nel X secolo su un preesistente e omonimo edificio fondato nel VI secolo. Nel 1583 fu assegnato alla comunit\u00e0 ortodossa di Pola, che si stabil\u00ec in citt\u00e0 proveniente da Nauplia, comune del Peloponneso, in Grecia, e da Cipro, all'epoca a maggioranza ortodossa e facente parte dei domini marittimi della Repubblica di Venezia, che erano chiamati \"Stato da Mar\". La chiesa di San Nicola conserva alcune icone risalenti al XV e al XVI secolo, e un'iconostasi dell'artista greco Tomios Batos risalente al XVIII secolo.\nLa chiesa di San Francesco venne eretta nel 1314 in tardo stile romanico con influenze gotico. Tale fusione di stili si vede, in modo particolare, nei rosoni. Architettonicamente \u00e8 formata da una singola navata avente tre absidi lungo i tre muri perimetrali. Caratteristica di questa chiesa \u00e8 l'avere due pulpiti, di cui uno che \u00e8 rivolto verso la strada. L'altare maggiore \u00e8 adornato da un polittico di legno realizzato nel XV secolo da un artista emiliano. L'adiacente monastero \u00e8 invece stato realizzato nel XIV secolo, con il chiostro che ospita reperti romani.\nAltro edificio religioso degno di nota \u00e8 la chiesa della Madonna del Mare, oggi \"Gospa od Mora\", sopra l'Arsenale, a lastre di marmo bianco e rosa, consacrata dagli austriaci nel 1898 come chiesa della marina.\nArchitetture civili.\nIl foro romano di Pola venne costruito nel I secolo a.C. nei pressi del mare. Qui era presente il \"Capitolium\", vale a dire il tempio che nelle citt\u00e0 romane era dedicato alle tre principali divinit\u00e0 dell'Olimpo latino: Giove, Giunone e Minerva, che erano chiamate, nel complesso, la \"Triade Capitolina\". Sono presenti anche resti di due teatri, il contesto urbanistico ha seguito l'evoluzione architettonica dell'antica Pola romana: il pi\u00f9 piccolo, risalente al II secolo d.C., ha un diametro di 50 metri ed \u00e8 situato nei pressi del foro romano, mentre il secondo, che \u00e8 quello pi\u00f9 grande, ha un diametro di 100 metri, risale al I secolo d.C. ed \u00e8 ubicato ai margini meridionali della citt\u00e0.\nIn seguito l'area del foro romano, all'epoca centro amministrativo e commerciale della citt\u00e0, si trasform\u00f2 gradualmente nella moderna piazza centrale di Pola, che risale al Medioevo e che anche oggi ricorda il suo nome: piazza Foro. Oggi piazza Foro rappresenta per Pola, oltre al millenario centro amministrativo, anche il suo centro legislativo. Parte del tempio di Augusto \u00e8 giunto sino a noi venendo incorporato nella parte posteriore del Palazzo Comunale, che risale al XIII secolo. Il centro storico di Pola, che ha un'urbanistica risalente al medioevo, \u00e8 costituito da edifici realizzati perlopi\u00f9 tra il Medioevo e il Rinascimento, che spesso sono accompagnate da pavimentazione di epoca romana.\nAltri edifici civili degni di nota sono la Facolt\u00e0 di Filosofia dell'Universit\u00e0 di Pola, costruita dagli austriaci nel 1915 come liceo femminile, poi divenuto il ginnasio-liceo \"Carducci\", la parte storica del porto, tra Punta Cristo e Punta Fisella, con il cantiere navale di Scoglio Olivi, e il Palazzo della Banca d'Italia, notevole esempio di architettura razionalista.\nL'acquario di Pola \u00e8 il pi\u00f9 grande della Croazia, localizzato nella Fortezza di Verudella, realizzata nel 1886 dagli austro-ungarici a 3\u00a0km dal centro storico verso la piccola penisola che costituisce una delle due coste prospicienti che formano la baia di Pola. L'inizio dei lavori di trasformazione dell'antica fortezza in acquario \u00e8 avvenuta nel 2002. L'esposizione comprende circa 60 vasche al piano terra e un fossato al primo piano. Su un'area di circa 2.000 m2 si possono vedere specie acquatiche presenti in natura nel Mar Adriatico settentrionale e meridionale, pesci tropicali e antartici e le specie pi\u00f9 rappresentative dei laghi e dei fiumi europei. Dal tetto della fortezza i visitatori possono vedere il panorama dell'intera citt\u00e0 di Pola. Nell'acquario di Pola \u00e8 anche possibile vedere la prima tartaruga marina in difficolt\u00e0 salvata al centro della Croazia.\nArchitetture militari.\nLa citt\u00e0 di Pola \u00e8 conosciuta per la presenza di diversi monumenti d'epoca romana che hanno un ottimo stato di conservazione. Il pi\u00f9 celebre, visto che la sua rilevanza travalica i confini nazionali croati, \u00e8 l'Arena di Pola. Anfiteatro romano risalente al I secolo d.C., \u00e8 tra le quattro arene romane meglio conservate al mondo (le altre sono l'Arena di Verona, l'Arena di Arles e l'Arena di N\u00eemes), tant'\u00e8 che \u00e8 ancora oggi usata per spettacoli teatrali. Gli altri monumenti romani ancora ben conservati a Pola sono l'Arco dei Sergi e il Tempio di Augusto e della dea Roma, che insieme all'Arena di Pola erano tra le architetture presenti nel foro romano di Pola che venne realizzato, insieme agli altri tre monumenti citati, ai tempi dell'imperatore Augusto.\nQuasi tutte le porte cittadine romane giunte sino a noi di Pola risalgono alla met\u00e0 della II secolo d.C., che rimpiazzarono quelle precedenti, costruite anch'esse ai tempi di Augusto. Sono tutte costituite da due archi, da colonne, da un architrave orizzontale e da fregi. La \"Porta Gemina\" \u00e8 un'altra porta cittadina di Pola, oltre all'Arco dei Sergi, risalente all'epoca romana e in origine chiamato \"Porta Aurea\", che un tempo caratterizzavano le mura difensive romane, poi andate completamente demolite all'inizio del XIX secolo.\nL'unica porta d'epoca augustea ancora esistente \u00e8 \"Porta Erculea\", che risale al I secolo d.C. Sulla chiave di volta di ogni arco \u00e8 scolpito in altorilievo il volto di Ercole. Un'iscrizione presente sulla Porta Erculea menziona i nomi di Lucio Calpurnio Pisone Cesonino e di Gaio Cassio Longino, che furono i senatori che rifondarono Pola ai tempi del principato di Augusto, da cui si deduce che la citt\u00e0 fu completamente ricostruita tra il 47 a.C. e il 44 a.C.\nAltra architettura militare presente a Pola \u00e8 il castello, fortezza veneziana che sovrasta l'abitato provvista di imponenti mura difensive. Situato sulla sommit\u00e0 del colle principale della citt\u00e0, che si trova in corrispondenza del centro storico.\nSiti archeologici.\nNei dintorni di Pola sono presenti alcuni siti archeologici ascritti all'epoca romana e formati perlopi\u00f9 da resti di ville romane e di templi pagani. Lungo i fondali del tratto di mare di fronte alla citt\u00e0 \u00e8 possibile trovare, grazie all'archeologia subacquea, reperti di navi affondate durante la prima guerra mondiale. Nel territorio del vicino comune di Valle sono state scoperte impronte fossili di dinosauri.\nSociet\u00e0.\nEvoluzione demografica.\nL'area metropolitana di Pola raggiunge i abitanti circa, con la popolazione compresa all'interno dei confini comunali della citt\u00e0 che arriva (dato del censimento 2011) a persone. In particolare, l'area metropolitana di Pola include le municipalit\u00e0 di (nome italiano/nome croato) Barbana/Barban ( abitanti), Fasana/Fa\u017eana ( abitanti), Lisignano/Li\u017enjan ( abitanti), Marzana/Mar\u010dana ( abitanti), Medolino/Medulin ( abitanti), Sanvincenti/Svetvin\u010denat ( abitanti) e Dignano/Vodnjan ( abitanti).\nDa notare, nel grafico soprastante, il drastico calo di abitanti di Pola nel 1948, che fu causato dall'esodo della maggioranza dell'etnia italiana, che all'epoca costituiva la larga parte dei residenti a Pola: lasciarono infatti Pola 28.058 abitanti (tutti di etnia italiana) su circa 31.000 residenti totali, che furono gradualmente e contestualmente sostituiti da nuovi abitanti di origine slava.\nOggi la maggioranza dei cittadini di Pola sono croati (rappresentanti il 77,37% della popolazione totale in base al censimento del 2011). Le pi\u00f9 consistenti minoranze etniche sono i serbi (6,01%), gli italiani (4,43%), i bosniaci (3,5%) e gli sloveni (0,9%).\nLa presenza autoctona di italiani.\nNel 1910 Pola aveva abitanti totali, di cui il 45,8% erano italiani, il 15,2% croati, mentre il resto della popolazione era per la maggior parte di etnia tedesca. Come gi\u00e0 accennato, la presenza italiana a Pola \u00e8 drasticamente diminuita dopo la seconda guerra mondiale, con il passaggio della citt\u00e0 alla Jugoslavia, in seguito all'esodo giuliano dalmata.\nOggi la citt\u00e0, come la maggior parte dell'Istria, adotta ufficialmente il bilinguismo (italiano e croato). L'attuazione di questa disposizione varia a livello comunale, quindi i singoli provvedimenti che si riferiscono all'applicazione della lingua italiana nei vari ambiti cambiano da comune a comune. Nel 1947 il serbo-croato venne imposto come lingua ufficiale, ma fu con le sollevazioni antitaliane organizzate nel 1953, che port\u00f2 poi nell'anno successivo al ritorno di Trieste all'Italia, che vennero distrutte tutte le scritte, le insegne e i cartelli in italiano, che scomparvero completamente da Pola.\nDopo anni e in seguito a numerose richieste, con la protezione delle minoranze garantita dalla Costituzione della Croazia, \u00e8 stato ufficialmente ripristinato in parte il bilinguismo (la citt\u00e0 si chiama ora ufficialmente \"Grad Pula - Citt\u00e0 di Pola\"). Tra le tante iscrizioni sistematicamente bilingui vi sono le targhe commemorative che ricordano l'uccisione di cittadini polesani e di partigiani da parte di fascisti tra 1943 e 1945.\nNella citt\u00e0 polesana, \u00e8 presente la locale \"Comunit\u00e0 degli Italiani di Pola\" fondata nel 1946. Lo storico sodalizio aderisce all'Unione Italiana.\nGeografia antropica.\nSuddivisioni amministrative.\nLa citt\u00e0 di Pola \u00e8 divisa in sedici Comitati locali (\"Mjesni odbori\") a cui afferiscono i rioni (\"\u010detvrti\"):\nAltre localit\u00e0 del territorio.\nIl comune di Pola \u00e8 diviso anche in tre insediamenti (\"naselja\"):\nEconomia.\nIndustria.\nPola ha un tessuto industriale formato principalmente da cantieristica navale, industrie manifatturiere, industrie alimentari, industrie edili e industrie metallurgiche.\nTurismo.\nLungo la costa adriatica di pertinenza del comune di Pola ci sono numerose aree turistiche frequentate perlopi\u00f9 nella stagione estiva, tra cui le isole Brioni, gi\u00e0 soggiorno turistico del maresciallo Tito. Pola \u00e8 una popolare destinazione balneare di livello internazionale che offre servizi di balneazione, pesca, immersione in relitto e vela.\nPola \u00e8 la destinazione finale dell'itinerario ciclistico EuroVelo 9, che inizia a Danzica, citt\u00e0 che si trova in Polonia lungo il Mar Baltico, e che continua attraversando la Polonia, la Repubblica Ceca, l'Austria, la Slovenia e infine la Croazia.\nInfrastrutture e trasporti.\nFerrovie.\nNella citt\u00e0 istriana \u00e8 presente la stazione di Pola, stazione ferroviaria capolinea della ferrovia Istriana. Dalla stazione prosegue in direzione sud un raccordo ferroviario per il Cantiere navale di Pola, che giunge sull'isolotto di Scoglio Olivi, l'unica isola croata collegata alla terraferma tramite ferrovia.\nPorti.\nIl porto di Pola, che si trova nel quartiere di Marina di Pola (cro. \"Marina di Pula\") e che \u00e8 ricavato in una baia ben protetta dalle correnti marine, \u00e8 servito da diverse linee di navigazione. Ha una profondit\u00e0 compresa tra i 4 e 6 metri, una lunghezza di 40 metri e possiede 194 posti barca.\nAeroporti.\nNella citt\u00e0 istriana \u00e8 situato l'aeroporto di Pola, che \u00e8 un aeroporto internazionale avente destinazioni dirette principalmente verso altre citt\u00e0 dell'Istria. Si compone di due parti: una civile con terminal aeroportuale passeggeri e una militare, dove \u00e8 situata la Base aerea 92 di Pola e il 22\u00ba stormo dell'aeronautica militare croata, composto dal MiG-21 bis/UM. L'aeroporto di Pola, che nel 1990 ha registrato il suo picco di traffico, con passeggeri, per quasi dieci anni, a causa della guerra in Croazia, non ha mai superato nemmeno il decimo di quel record. Tuttavia, da un po' di anni a questa parte, il suo traffico \u00e8 in continua ascesa, attestandosi nel 2007 a passeggeri all'anno.\nDal 2015 Pola \u00e8 anche presente un idroscalo situato nelle acque marine nei pressi della costa, che \u00e8 adibito a servizio di idrovolanti le cui destinazioni sono Fiume, le isole di Arbe e di Lussino, che sono situate entrambe nel Quarnaro.\nMobilit\u00e0 urbana.\nPola possedeva un sistema tranviario elettrico che \u00e8 stato realizzato nel 1904 durante la crescita economica che avvenne nell'epoca austroungarica. Dopo la prima guerra mondiale, durante l'epoca fascista, la necessit\u00e0 di possedere questo tipo di infrastruttura declin\u00f2 venendo completamente smantellata nel 1934.\nMobilit\u00e0 extraurbana.\nPola \u00e8 il pi\u00f9 importante scalo di autobus extraurbani dell'Istria. \u00c8 situato alla periferia della citt\u00e0 poco pi\u00f9 a ovest dell'Arena di Pola. Da qui parte un ramificato servizio di linee di autobus cittadini, regionali e internazionali. Pola \u00e8 sede di diverse aziende di autobus tra cui la compagnia che gestisce le linee urbane di Pola. C'\u00e8 anche una linea garantita e diretta che collega Pola a Trieste e Venezia, la cui frequenza aumenta durante la stagione primaverile e soprattutto quella estiva.\nAmministrazione.\nGemellaggi.\nPola \u00e8 gemellata con le seguenti citt\u00e0:\nSport.\nLa citt\u00e0 ospita due squadre di calcio quasi omonime, il Nogometni klub Istra 1961 e il Nogometni klub Istra. Pola \u00e8 sede di diverse societ\u00e0 sportive quali l'OK OTP Banka Pula (pallavolo), l'RK Arena (handball), il KK Stoja e il KK Pula1981 (pallacanestro), l'SK Arena (nuoto), il JK Istarski borac e la JK PulaFit (judo), il VK Istra (canottaggio), il Smrikve Tennis Club (tennis).\nIl 23 maggio 2004 la 14\u00aa tappa del Giro d'Italia 2004 si \u00e8 conclusa a Pola con la vittoria di Alessandro Petacchi. Tra le strutture sportive, degno di nota \u00e8 lo stadio Aldo Drosina, che \u00e8 utilizzato per gli incontri calcistici di club e della Nazionale di calcio della Croazia."}
{"id": "15500", "revid": "767487", "url": "https://it.wikipedia.org/wiki?curid=15500", "title": "Metodo dell'interpolazione lineare", "text": "Il metodo dell'interpolazione lineare \u00e8 un metodo numerico per trovare le radici di una funzione. \u00c8 una versione leggermente pi\u00f9 raffinata del metodo della bisezione e ne ripercorre pregi e difetti. Necessita della stima iniziale di un intervallo (\"a\",\"b\") entro cui debba esser compresa la radice, tale che \"f(a)\"\u00d7\"f(b)\" &lt; 0. \u00c8 anch'esso un metodo del primo ordine e dunque prevede una convergenza lenta. La stabilit\u00e0 \u00e8 garantita. \nSia data una sequenza di \"n\" numeri reali \"distinti\" \"x\"\"k\" per \"k\"=1...,k=\"n\" chiamati nodi e per ogni \"x\"\"k\" sia dato un secondo numero reale \"y\"\"k\". L'interpolazione si propone di cercare una funzione di variabile reale \"f\"(\"x\") di una certa famiglia di funzioni di variabile reale tale che sia\nUna coppia (\"x\"\"k\",\"y\"\"k\") viene chiamato punto dato ed \"f\" viene detta interpolante per i punti dati.\nQuando gli \"y\"\"k\" sono forniti da una funzione nota talora si scrivono \"f\"\"k\".\nL'algoritmo sfruttato dal metodo \u00e8 il seguente:\nSi distingue dalla bisezione solo nel punto 2. dove si impiega un'interpolazione lineare piuttosto che dimezzare semplicemente l'intervallo. Questo accorgimento migliora l'efficienza del metodo.\nEsempio.\nSi supponga di avere la seguente tabella, che d\u00e0 alcuni valori di una funzione nota \"f\".\nQuanto vale la funzione per esempio, in corrispondenza di formula_2 ? L'interpolazione risolve problemi come questo.\nEsistono molti metodi differenti di interpolazione.\nPer capire se un metodo scelto \u00e8 adatto, \u00e8 opportuno dare risposta a tutte le seguenti domande:\nIl metodo di interpolazione pi\u00f9 semplice \u00e8 l'interpolazione lineare. Si consideri l'esempio di determinare formula_3.\nPoich\u00e9 2.5 \u00e8 il punto medio fra 2 e 3, \u00e8 ragionevole assegnare a formula_3 il valore medio fra formula_5 e formula_6, per cui risulta formula_7.\nIn generale l'interpolazione lineare considera due punti dati, denotiamoli (\"x\"\"a\",\"y\"\"a\") e (\"x\"\"b\",\"y\"\"b\"), e assume come funzione interpolante quella definita come\nformula_8.\nQuesta formula pu\u00f2 essere interpretata come la media ponderata.\nL'interpolazione lineare \u00e8 rapida e facile, ma pu\u00f2 risultare ben poco precisa. Un altro svantaggio dell'interpolante lineare sta nel fatto di non essere differenziabile nei punti \"x\"\"k\".\nLa seguente stima dell'errore indica che l'interpolazione lineare non \u00e8 molto precisa. Indichiamo con formula_9 la funzione interpolante e supponiamo che \"x\" sia compreso fra \"x\"\"a\" e \"x\"\"b\" e che f sia due volte differenziabile. \nAllora l'errore lineare di interpolazione \u00e8\nQuindi, l'errore \u00e8 proporzionale al quadrato della distanza fra i punti dati.\nL'errore di qualche altro metodo afferente alla Interpolazione polinomiale e alla Interpolazione spline, \u00e8 proporzionale alle pi\u00f9 alte potenze della distanza fra i punti dati. Questi metodi inoltre producono funzioni interpolanti pi\u00f9 lisce."}
{"id": "15502", "revid": "1656773", "url": "https://it.wikipedia.org/wiki?curid=15502", "title": "Roccacasale", "text": "Roccacasale (\"La Rocca\" in dialetto locale) \u00e8 un comune italiano di 649 abitanti della provincia dell'Aquila, in Abruzzo, facente parte dell'unione dei comuni Terre dei Peligni.\nGeografia fisica.\n\u00c8 un centro montano della Valle Peligna nel centro dell'Appennino abruzzese, arroccato sulle pendici del Monte della Rocca. Il centro, costruito sulla nuda roccia, si estende verso la valle sottostante, godendo di una posizione assolata verso ovest.\nStoria.\nI primi insediamenti nella zona di Roccacasale, pi\u00f9 precisamente nella zona del Colle delle Fate, sono da ricercare nell'epoca preromana.\nL'origine della struttura architettonica dell'attuale paese \u00e8 da ricercarsi nell'antica localit\u00e0 Casali, piccolo insediamento di poche abitazioni precedente al 925.\nIn seguito alla costruzione del castello, il centro abitato ha assunto con il passare del tempo la tipica struttura chiusa del borgo medievale; il castello formava un tutt'uno con le abitazioni e l'intero complesso era accessibile da quattro porte di cui \u00e8 ancora evidente la presenza, anche se con i secoli il paese si \u00e8 sviluppato fortemente al di fuori dell'antico insediamento, snaturando il primitivo perimetro e la primitiva struttura urbanistica, di cui si hanno ancora palesi tracce. Chris Wickham cita che il castello sia costruito nel 1056, mentre Carlo Perogalli afferma che il castello sia costruito nel 1025.\nDal 1250 al 1590 il castello fu feudo dei De Sanctis. Antecedentemente al 1251, il feudo risulta di Luigi e Manfredi di Collepietro, mentre nel 1307 il paese fu feudo di Tommaso di Collepietro e del milite Tommaso. Nel 1525 il paese ritorn\u00f2 ai De Sanctis. Nel 1590 Roccacasale pass\u00f2 ad Ottavio Cantelmo di Popoli, che, in epoca imprecisata, rivendette il feudo a Pietro di Pietro di Sulmona.\nNel 1799 il castello fu assediato durante l'invasione francese. Nella guerriglia furono trucidate tutte le persone all'interno della roccaforte, che in seguito fu incendiata, cos\u00ec il castello sub\u00ec gravi danni, tanto che i cittadini non furono in grado di ricostruirlo.\nIn seguito alla distruzione del castello, il centro perse d'importanza nazionale.\nNell'Ottocento vi furono varie epidemie di colera che decimarono sensibilmente la popolazione.\nNel frattempo, dalla distruzione del castello in poi, il borgo perde la sua fisionomia di un centro medievale.\nDurante la seconda guerra mondiale, nel 1943 vengono ospitati alcuni alleati e prigionieri di guerra, tra cui Uys Krige, poeta sudafricano, che in alcuni suoi libri narra della sua permanenza a Roccacasale. Ignazio Silone narra di altri 30 ostaggi richiusi a Roccacasale.\nTra gli anni cinquanta e gli anni settanta si assiste ad una forte emigrazione degli abitanti all'estero, tutt'al pi\u00f9 verso gli altri Stati europei, verso gli Stati Uniti ed il Canada.\nMonumenti e luoghi d'interesse.\nLa parte pi\u00f9 alta del paese, cio\u00e8 l'antico borgo, presenta le strade interne tracciate in senso radiale, con centro il castello, aventi l'aspetto di rampe o gradinate intervallate da passaggi trasversali pianeggianti.\nAll'interno dell'antico borgo, tra le varie strutture tipiche (strutture che per la maggior parte sono andate perse per sempre portando via importanti testimonianze del passato) trovano posto la chiesa di San Michele Arcangelo (consacrata nel 1579, ma la prima fondazione \u00e8 sicuramente molto pi\u00f9 antica) e i resti del Palazzo Baronale.\n\u00c8 in stile settecentesco. Fu consacrata l'8 maggio 1579. Sono scarse le informazioni precedenti l'incendio da parte dei francesi attuato nel 1799. Nel 1962 sono spariti nella chiesa, dopo l'ultimo atto simoniaco, il battistero sito sotto la scalinata d'accesso all'organo, vari dipinti tra cui uno raffigurante San Giovanni e delle acquasantiere.\nQuesta croce ricorda la scacciata dal paese di un mostro. La leggenda narra che un mostro con quattro braccia, lunghi artigli, testa di leone e ricoperto di pelo arancione vagava nei dintorni del paese. Arriv\u00f2 questa notizia anche al parroco del luogo, ed egli decise di erigere una croce, e da quel momento il mostro non si fece pi\u00f9 vedere. Ora la croce originale non \u00e8 pi\u00f9 presente, ed \u00e8 stata sostituita da una croce in ferro.\nQuesto colle \u00e8 sito presso le pendici meridionali delle Montagne del Morrone. Il colle consta di fortificazioni preromane. Le fortificazioni constano di tre cinte murarie, di cui la terza \u00e8 a th\u00f2los.\nIl castello di Roccacasale appartenne ai baroni De Sanctis. \u00c8 posto sulla sommit\u00e0 del centro abitato, a sud-est di Popoli. \u00c8 di forma triangolare. Uno dei vertici del castello \u00e8 occupato da una torre. All'interno dell'edificio militare si possono notare degli elementi in pietra, forse riconducibili ad altri edifici di difesa dell'abitato preesistenti.\nIl Palazzo Baronale fu costruito vicino alla chiesa in epoca molto pi\u00f9 recente rispetto al castello. Dell'antico caseggiato, a causa dell'incuria, rimangono poche stanze poco significative.\nPer quanto riguarda le porte di accesso all'antico borgo, \u00e8 stato possibile dedurre che due di queste (la Porta \"sotto la chiesa\", situata in via San Michele, e la Porta Gerone) erano i due ingressi cittadini. Le altre due si aprivano invece sulla valle; una, detta Porta Mazzamorello, di cui rimangono ancora gli stipiti squadrati senza architrave, verso la montagna, nella cosiddetta \"valle dell'inferno\"; l'altra, detta Porta della Valle, concedeva l'accesso ai numerosi campi coltivati lungo le pendici della collina, ai piedi del paese.\nSociet\u00e0.\nTradizioni e folclore.\nIl costume tradizionale di Roccacasale risale all'Ottocento, ma la forma odierna risale ad un dipinto del Settecento.\nCultura.\nCucina.\nTra i prodotti culinari di Roccacasale sono da annoverare:\nTra i prodotti tipici di Roccacasale sono da citare:"}
{"id": "15505", "revid": "14480", "url": "https://it.wikipedia.org/wiki?curid=15505", "title": "Ampiezza di banda", "text": ""}
{"id": "15507", "revid": "2161204", "url": "https://it.wikipedia.org/wiki?curid=15507", "title": "Afrikaner", "text": "Il termine afrikaner si riferisce alla popolazione dell'Africa meridionale (soprattutto Sudafrica e Namibia) di pelle bianca, di religione calvinista, di nazionalit\u00e0 olandese, francese, belga o tedesca e che parla l'afrikaans, una lingua derivata principalmente dall'olandese del XVII e XVIII secolo e che oggi integra prestiti dal tedesco e dalla lingua inglese.\nIl termine afrikaner comprende diverse comunit\u00e0 di bianchi di lingua afrikaans. Il suo primo utilizzo risale al 1707 ma non venne usato ampiamente fino a dopo la guerra Anglo-Boera agli inizi del XX secolo. Prima di allora le varie comunit\u00e0 bianche di lingua afrikaans erano conosciute come boeri, \"trek-boers\", Olandesi del Capo (quelli che vivevano nella zona della Penisola del Capo) o \"voortrekkers\". Il termine Afrikaner \u00e8 usato per distinguere, all'interno della popolazione bianca, quelli di lingua afrikaans da quelli di lingua inglese.\nStoria.\nOrigini.\nGli Afrikaner (ampiamente noti fino al XX secolo come \"boeri\", dall'olandese \"boer\", \"contadino\") discendono principalmente dai coloni calvinisti bianchi che occuparono il Capo di Buona Speranza durante il periodo di amministrazione (1652-1795) della Compagnia Olandese delle Indie Orientali (\"Vereenigde Oostindische Compagnie\" o VOC) e nel susseguente periodo di amministrazione britannica.\nLa Colonia del Capo, che nacque come stazione di rifornimento per la VOC, fu fondata dagli olandesi nel 1652. Nel 1688 il numero dei coloni aument\u00f2 per l'arrivo di un piccolo gruppo di Ugonotti francesi. Le file degli afrikaner vennero inoltre ingrossate da nuovi coloni provenienti da altre regioni d'Europa come la Scandinavia e le isole britanniche. Si calcola inoltre che il 5-7% dei primi coloni fossero di origine non europea.\nGrande Trek.\nNegli anni 1830 e 1840 una stima di 12.000 pionieri Boeri (\"Voortrekker\") penetr\u00f2 nei territori del futuro Natal, nelle province del Transvaal e dello Stato Libero di Orange, allo scopo di mettersi fuori dalla portata dell'autorit\u00e0 britannica, per sfuggire alle implacabili guerre di confine, al colonialismo britannico e alle sue politiche di anglicizzazione, e per allentare la pressione su una frontiera sovraffollata, nella quale la terra stava diventando scarsa. Mentre alcuni storici sostengono che questa serie di migrazioni, in seguito note come \"Great Trek\", venne causata perch\u00e9 i Boeri non furono d'accordo con le restrizioni britanniche sulla schiavit\u00f9, \u00e8 un dato di fatto che molti di questi \"Boeri-marcianti\" (coltivatori migranti, semi-nomadi) non possedevano schiavi, contrariamente ai loro pi\u00f9 ricchi cugini della parte occidentale del Capo, che non emigrarono n\u00e9 presero parte al \"Great Trek\".\nLa vasta maggioranza dei \"Voortrekkers\" erano \"Boeri-marcianti\" provenienti dalla parte orientale del Capo, che erano impegnati nella pastorizia. Cionondimeno, la promulgazione britannica dell'Ordinanza 50, nel 1828, che garantiva pari diritti davanti alla legge per tutte le \"persone libere di colore\", fu un fattore del malcontento Boero, come \u00e8 ben documentato in numerose fonti contemporanee; le varie repubbliche dalla vita breve fondate dai \"Voortrekkers\" avrebbero tutte racchiuso la disuguaglianza razziale nelle loro costituzioni.\nIl \"Great Trek\" fu principalmente il risultato del \"cedimento della diga\" formata dalla repressione delle migrazioni di popolazione e dalle pressioni sulla popolazione, quando la migrazione ad est dei \"Boeri-marcianti\" giunse a una fermata virtuale per almeno tre decenni. Anche se alcuni \"Boeri-marcianti\" si spinsero oltre il fiume Orange in periodi precedenti.\nUn gruppo di Voortrekker, guidato da Piet Retief e Gerhard Maritz, migr\u00f2 nel Natal e giunse in una zona sotto il controlli del re Zulu Dingane, fratello di Shaka, fondatore dell'Impero Zulu. Retief invi\u00f2 al re una lettera in cui indicava la volont\u00e0 di vivere in pace con il popolo Zulu. Dingane, temendo le capacit\u00e0 militari dei Voortrekker, promise loro la terra in cui vivere in cambio di capi di bestiame. Dingane si convinse che Retief stesse preparando un attacco armato contro lui stesso ed organizz\u00f2 un piano per uccidere i coloni: durante una festa Retief, Maritz e met\u00e0 dei coloni che li avevano seguiti nel Natal vennero trucidati dai guerrieri Zulu.\nLa leadership dei Voortrekker fu assunta da Andries Pretorius che vendic\u00f2 le uccisioni nella battaglia di Blood River, il 16 dicembre 1838, nella quale sconfisse i guerrieri Zulu nonostante l'inferiorit\u00e0 numerica. Nel 1839 venne fondata la Repubblica di Natalia, in seguito annessa dal Regno Unito nel 1843.\nLa vittoria degli uomini di Pretorius apr\u00ec le porte ad ulteriori conquiste territoriali dei Voortrekker che grazie alla loro superiorit\u00e0 nella tecnologia militare, sopraffecero le forze locali con relativa facilit\u00e0, e vi formarono diverse piccole Repubbliche Boere in aree fuori dal controllo britannico, senza un governo centrale.\nStati boeri.\nRitirandosi nell'interno del continente, i 35.000 Boeri emigranti costituirono alcuni stati in forma repubblicana, alcuni dei quali di effimera esistenza:\nGuerre boere.\nI Boeri stabilirono stati indipendenti in quello che oggi \u00e8 il Sudafrica: il Natal/Transvaal (la Repubblica Sudafricana) e lo Stato Libero dell'Orange. Il desiderio inglese di estendere il loro impero coloniale nelle aree Boere port\u00f2 a due Guerre Boere nel 1880-1881 e nel 1899-1902, che finirono con l'inclusione delle aree Boere nelle colonie britanniche. A seguito dell'annessione britannica delle Repubbliche Boere, la creazione dell'Unione del Sud Africa, nel 1910, and\u00f2 in qualche modo nella direzione della sfumatura delle differenze tra coloni britannici e Afrikaner. La maggioranza nera, comunque, venne esclusa dalla pari partecipazione negli affari della nazione fino al 1994 a causa della politica di apartheid (il termine in lingua afrikaans che significa \"segregazione\") attuata della dirigenza politica sudafricana.\nIl nazionalismo e l'apartheid.\nNel XX secolo l'attrito politico e culturale fra gli afrikaner e i sudafricani di origine inglese si and\u00f2 inasprendo. Durante la seconda guerra mondiale, molti gruppi politici afrikaner si opposero in modo netto all'intervento sudafricano a fianco degli Alleati, spesso esprimendo in modo piuttosto esplicito la loro simpatia per il nazionalsocialismo hitleriano. Sebbene queste posizioni non riuscissero a diventare predominanti e influenzare il ruolo del Sudafrica nel conflitto, esse emersero in modo netto nel secondo dopoguerra, in cui la scena politica sudafricana venne a essere dominata dai nazionalisti del National Party.\nFurono i governi di questo partito a instaurare il regime segregazionista noto come apartheid. Dopo la caduta del regime negli anni novanta, e l'estensione del voto ai neri sudafricani, il peso politico degli afrikaner fu ridimensionato, cos\u00ec come il consenso degli stessi afrikaner verso i partiti che li avevano rappresentati nella seconda met\u00e0 del secolo (molti dei quali presero nettamente posizione contro le violazioni dei diritti umani perpetrate durante il governo del National Party e rivelate dalla Commissione per la verit\u00e0 e la riconciliazione voluta dal primo governo Mandela).\nDopo la vittoria dell'ANC alle prime elezioni plurirazziali del 1994, dove il Nationale Party ottenne il 20% dei voti, i consensi diminuirono nel 1999 e nel 2004 e il partito nel 2005 si sciolse. Oggi fanno riferimento alla minoranza Afrikaner il Fronte della Libert\u00e0 Pi\u00f9 e il gruppo extraparlamentare Afrikaner Weerstandsbeweging, oltre a piccoli partiti di estrema destra come il Partito Nazionale Rifondato del Sudafrica, scissione del 1969 dal NP.\nLingua.\nL'afrikaans, lingua parlata dagli afrikaaner, si \u00e8 col tempo distinta dal neerlandese parlato dai primi coloni. Dalla fine del XVII secolo la lingua usata alla colonia del capo svilupp\u00f2 differenze nella pronuncia e nell'accento e anche, sia pur in misura minore, nella sintassi e nel vocabolario, bench\u00e9 le due lingue siano ancora abbastanza simili da essere mutuamente comprensibili.\nI coloni di lingua francese e tedesca si adattarono presto all'utilizzo del neerlandese prima e dell'afrikaans in seguito. Mentre il neerlandese rimase la lingua officiale il nuovo dialetto, spesso detto \"kaap nederlands\" (olandese del Capo) si svilupp\u00f2 come lingua separata nel XIX secolo. Nel 1925 l'afrikaans ha sostituito il neerlandese originale come lingua ufficiale della Repubblica del Sudafrica."}
{"id": "15511", "revid": "1993636", "url": "https://it.wikipedia.org/wiki?curid=15511", "title": "Bandiera di Cipro", "text": "L'attuale bandiera cipriota fu adottata il 16 agosto 1960 quando fu redatta una costituzione per Cipro, che divent\u00f2 ufficialmente uno Stato indipendente. La bandiera fu progettata dall'insegnante d'arte turco-cipriota Ismet G\u00fcney.\nLa bandiera presenta al centro la sagoma dell'isola di Cipro, con sotto due ramoscelli d'ulivo, simbolo della pace, su uno sfondo totalmente bianco, altro simbolo di pace. I rami di ulivo stanno a significare la pace raggiunta tra i turchi e i greci. La sagoma dell'isola \u00e8 color rame, per richiamare la presenza nel territorio dei numerosi giacimenti del minerale, del quale \u00e8 una delle risorse economiche principali.\nFu scelta dal presidente Makarios III fra tante proposte che sembravano le pi\u00f9 neutrali e portatrici di speranze di pace; l'assenza dei colori delle bandiere greca e turca pesarono probabilmente sulla scelta.\nIn seguito all'invasione turca di Cipro nel 1974, la comunit\u00e0 turco-cipriota ha adottato prima la bandiera turca e dieci anni dopo una propria bandiera, sulla foggia di quest'ultima.\n\u00c8 usata come bandiera di comodo.\nSolo un altro vessillo nazionale ha scelto d'indicare sul telo la sagoma del Paese. Ma si tratta di uno Stato europeo non ancora riconosciuto da tutti i Paesi del mondo: il Kosovo. Inoltre, fino a qualche decennio fa, anche il Bangladesh aveva una bandiera con sopra disegnata la cartina del Paese.\nCreazione.\nPrima dell'introduzione della bandiera cipriota, erano utilizzate le bandiere della Grecia, nella parte greca dell'isola, e della Turchia, in quella turca.\nIn base alla Costituzione cipriota, la nuova bandiera statale non avrebbe dovuto includere n\u00e9 i colori (blu e rosso), n\u00e9 i simboli confessionali (croce e mezzaluna), presenti nelle bandiere greca e turca. Tutti i partecipanti evitarono deliberatamente l'uso di questi quattro elementi, nel tentativo di promuovere l'unit\u00e0 tra le comunit\u00e0 che abitano l'isola. L'attuale bandiera fu frutto di un concorso di progettazione avvenuto nel 1960. Nella versione adottata tra aprile e agosto 1960, la sagoma dell'isola di Cipro non era completamente colorata ma ne erano ritratti solo i bordi.\nUsi.\nSecondo la costituzione di Cipro, la bandiera del Cipro pu\u00f2 essere esposta dalle istituzioni statali, dagli enti pubblici e dai cittadini del paese. Le istituzioni statali, gli enti pubblici e le aziende possono esporre la bandiera di Cipro insieme alla bandiera della Grecia e/o alla bandiera della Turchia. I privati cittadini possono esporre la bandiera di Cipro insieme alla bandiera greca e/o la bandiera turca.\nNonostante la neutralit\u00e0 della sua foggia, la bandiera cipriota \u00e8 spesso utilizzata solo dai greco-ciprioti, dal momento che i turco-ciprioti l'associano con il dominio greco sulla Repubblica di Cipro. Dal 1984, la Repubblica Turca di Cipro del Nord ha adottato la bandiera di Cipro del Nord."}
{"id": "15513", "revid": "2014155", "url": "https://it.wikipedia.org/wiki?curid=15513", "title": "Antonino Pio", "text": "Imperatore saggio, l'epiteto \"pius\" gli venne attribuito per il sentimento di amore filiale che manifest\u00f2 nei confronti del padre adottivo che fece divinizzare. Il suo regno fu caratterizzato da un'epoca di pace interna e di floridezza economica. L'unico fronte in movimento fu quello in Britannia, dove Antonino avanz\u00f2 oltre il Vallo di Adriano, facendo erigere un altro vallo pi\u00f9 a nord, che per\u00f2 fu abbandonato dopo solo venti anni dalla costruzione. Antonino mantenne sempre un atteggiamento deferente verso il senato, amministr\u00f2 saggiamente l'impero evitando sperperi e non avvi\u00f2 nuove costruzioni importanti o riforme urbanistiche. Fu attento alle tradizioni religiose senza per\u00f2 perseguitare i culti non ufficiali. In questo periodo l'impero ottenne il pieno consenso delle \u00e9lite cittadine e delle province, che beneficiavano ampiamente della Pax Romana.\nBiografia.\nAntonino Pio visse in un momento cruciale della storia di Roma: l'apogeo dell'impero o il cosiddetto \"secolo d'oro\". Gli imperatori che regnarono durante questo secolo, prendono il nome proprio da lui, che regn\u00f2 all'incirca a met\u00e0 di questo periodo (138 - 161).\nOrigini familiari e giovinezza.\nNacque il 19 settembre dell'86 a Lanuvio (\"Lanuvium\") nel Lazio; la sua famiglia aveva in parte origini galliche, essendo infatti originaria della colonia latina di N\u00eemes (\"Nemausus\"). La sua famiglia era illustre: un nonno (Tito Aurelio Fulvo) fu \"praefectus urbis\" e console due volte, l'altro (Arrio Antonino) fu proconsole d'Asia e anch'egli per due volte console.\nInoltre i suoi genitori erano anche benestanti: possedevano fabbriche di mattoni nella regione romana e vaste propriet\u00e0 in Italia; per questo Antonino fu uno dei pi\u00f9 facoltosi senatori della met\u00e0 del secolo, una ricchezza rafforzata ancor di pi\u00f9 dal matrimonio con Annia Galeria Faustina (Faustina Maggiore), figlia di Marco Antonio Vero.\nAntonino trascorse gli anni della giovinezza a Lorium (fra la Bottaccia e Castel di Guido, a circa 12 miglia da Roma) e, dopo la morte del padre, i due nonni provvidero alla sua educazione, in particolare quello materno, che era amico di Plinio il giovane. Molto si ignora del suo \"cursus honorum\" prima di diventare imperatore: fu questore nel 111, pretore nel 116, console nel 120, uno dei quattro consolari d'Italia, proconsole d'Asia (133-136) e membro del Consiglio imperiale (Concilium principis).\nAdozione da parte di Adriano.\nGli ultimi anni di Adriano furono angustiati da una dolorosa malattia e dal problema della successione. Dione riporta l'episodio, non necessariamente vero, di una conversazione al tavolo da pranzo in cui si fecero i nomi di dieci possibili successori, tra i quali sembra che Adriano avesse scelto Lucio Giulio Urso Serviano.\nServiano aveva pi\u00f9 di novant'anni, ma aveva sposato la sorella di Adriano, e il loro nipote, Gneo Pedanio Fusco Salinatore, allora diciottenne, era l'unico parente di sangue di Adriano. Ma non c'\u00e8 nessuna prova che Adriano abbia considerato di farlo suo erede, e Serviano era chiaramente troppo vecchio. Oltretutto, forse per mano di una congiura, sia Serviano che Fusco vennero uccisi in circostanze che a molti senatori ricordarono l'affare dei quattro ex consolari all'inizio del regno.\nAlla fine del 136 Adriano rischi\u00f2 di morire per emorragia. Convalescente nella sua villa di Tivoli, scelse inizialmente Lucio Ceionio Commodo (conosciuto poi come Lucio Elio Vero) come suo successore, adottandolo come suo figlio contro la volont\u00e0 delle persone a lui vicine. Dopo una breve permanenza lungo la frontiera del Danubio, Lucio torn\u00f2 a Roma per pronunciarvi, il primo giorno del 138, un discorso davanti al Senato riunito. La notte prima del discorso, per\u00f2, si ammal\u00f2 e mor\u00ec di emorragia nel corso della giornata. Il 24 gennaio del 138 Adriano scelse allora Aurelio Antonino come suo nuovo successore. Si trattava del consolare Tito Aurelio Fulvo Boionio Arrio Antonino.\nQuesti era genero di Marco Annio Vero e, dopo essere stato esaminato per alcuni giorni, fu accettato dal Senato e adottato il 25 febbraio col nome di \"Tito Elio Cesare Antonino\". A suo volta, come da disposizioni dello stesso \"princeps\", Antonino adott\u00f2 il diciassettenne Marco Aurelio (nipote di Antonino, in quanto figlio del fratello di sua moglie Faustina maggiore) e il giovane Lucio Commodo, figlio dello scomparso Lucio Elio Vero. Da questo momento Marco mut\u00f2 il suo nome in \"Marco Elio Aurelio Vero\" e Lucio in \"Lucio Elio Aurelio Commodo\". Marco rimase sconcertato quando seppe che Adriano lo aveva adottato come nipote: solo con riluttanza pass\u00f2 dalla casa di sua madre sul Celio a una casa privata di Adriano.\nPoco tempo pi\u00f9 tardi, Adriano chiese in Senato che Marco fosse esentato dalla legge che impediva di diventare questore prima del ventiquattresimo compleanno. Il Senato acconsent\u00ec e Marco divenne prima questore nel 138, ricevette quindi l\"imperium proconsolare\" nel 139-140, ed il consolato nel 140 (a soli diciotto anni). Fu quindi facilitato nel percorso della sua classe sociale attraverso l'adozione; egli sarebbe probabilmente diventato, prima \"triumvir monetalis\" (responsabile delle emissioni monetali imperiali), in seguito \"tribunus militum\" in una legione. Marco probabilmente avrebbe preferito viaggiare e approfondire gli studi. Il suo biografo attesta che il suo carattere rimase inalterato: \"Mostrava ancora lo stesso rispetto per i rapporti come aveva quando era un cittadino comune ed era cos\u00ec parsimonioso e attento dei suoi beni come lo era stato quando viveva in una abitazione privata\".\nLa salute di Adriano continuava a peggiorare tanto da desiderare la morte anche se questa non arrivava, tentando anche il suicidio, impedito dal successore Antonino. L'imperatore, ormai gravemente malato, lasci\u00f2 Roma per la sua residenza estiva, una villa a Baiae, localit\u00e0 balneare sulla costa campana. Le sue condizioni per\u00f2 continuavano a peggiorare tanto che Adriano disattese la dieta prescrittagli dai medici, indulgendo in cibo e bevande, morendo infine di edema polmonare il 10 luglio del 138. Le sue spoglie furono sepolte inizialmente a Pozzuoli, per poi essere traslate nel mausoleo monumentale che egli stesso aveva fatto costruire a Roma.\nLa successione di Antonino si rivel\u00f2 ormai stabilita e priva di possibili colpi di mano: Antonino continu\u00f2 a sostenere i candidati di Adriano ai vari pubblici uffici, cercando di venire incontro alle richieste del Senato, rispettandone i privilegi e sospendendo le condanne a morte pendenti sugli uomini accusati negli ultimi giorni di vita da Adriano. Per il suo comportamento, rispettoso dell'ordine senatorio e delle nuove regole, Antonino fu insignito dell'appellativo \"Pio\". Uno dei primi atti ufficiali di governo (\"acta\") fu la divinizzazione del suo predecessore, alla quale si oppose fieramente tutto il senato, che non aveva dimenticato che Adriano aveva diminuito l'autorit\u00e0 dell'assemblea e ne aveva mandato a morte alcuni membri.\nPrincipato (138-161).\nAlla fine si giunse ad un compromesso: il senato non si sarebbe opposto alla divinizzazione del defunto imperatore ma Antonino avrebbe abolito l'organo di governo dell'Italia formato dai quattro giudici circoscrizionali. Per aver cercato un accordo con il senato (l'imperatore se voleva poteva mettere a tacere le polemiche facendo intervenire i soldati) Antonino ricevette l'inusuale titolo di \"Pio\". Adeguandosi alle usanze Antonino rifiut\u00f2 il titolo di padre della patria (\"pater patriae\"), ma poi fin\u00ec con l'accettarlo nel 139 insieme con un secondo consolato, seguito da un terzo e da un quarto (120 il primo, 139 e 140 il secondo e il terzo, 145 il quarto). Ligio alla religione e agli antichi riti, nel 148 celebr\u00f2 solennemente il novecentesimo anniversario della fondazione di Roma.\nPolitica economica.\nAntonino fu un ottimo gestore dell'economia dell'Impero e, nonostante le numerose campagne edilizie, riusc\u00ec a lasciare ai suoi successori un patrimonio di oltre due miliardi e mezzo di sesterzi, segno evidente dell'ottima cura con cui resse le redini dello stato. Tuttavia il suo regno fu tutto tranne che eccessivamente parsimonioso. Egli infatti aument\u00f2 le elargizioni alla plebe di Roma (ai tempi di Augusto circa 200.000 cittadini di Roma avevano grano e acqua gratuitamente; a partire da Antonino Pio, ad una quantit\u00e0 di cittadini maggiore, si ebbero distribuzioni anche di olio e vino, che per\u00f2 furono rese stabili solo sotto Settimio Severo), continu\u00f2 l'opera del suo predecessore nel campo dell'edilizia (furono costruiti ponti, strade, acquedotti in tutto l'impero anche se pochi sono i monumenti dell'Urbe da lui fatti costruire che ci sono giunti) e aiut\u00f2 con la sospensione del tributo dovuto diverse citt\u00e0 colpite da calamit\u00e0 varie (incendi: Roma, Narbona, Antiochia, Cartagine, terremoti: Rodi e l'Asia minore).\nSenza ridurre le spese per le province, aument\u00f2 quelle per l'Italia, a differenza del predecessore. Infine c'\u00e8 da aggiungere che aument\u00f2 la distribuzione di sussidi, inaugurata da Traiano, alle orfane italiche, dette \"Puellae Faustinianae\" dal nome della moglie di Antonino (la quale mor\u00ec nel 140 o nel 141 e, nonostante la tradizione posteriore ne abbia messo in discussione il carattere, ricevette non solo onori divini, ma anche iscrizioni commemorative in misura senza precedenti sulle monete, e altri riconoscimenti). Priv\u00f2 dei fondi solo coloro che riteneva oziosi (\"Historia Augusta\", Vita di Antonino Pio, VII) come il poeta Mesomede.\nPolitica interna.\nAmministrazione giuridica.\nNell'amministrazione generale dell'impero, e particolarmente in campo legale, Antonino segu\u00ec nelle grandi linee gli indirizzi di Adriano bench\u00e9 per quanto concerne questo aspetto l'Historia Augusta esordisca cos\u00ec: \"Notevole fu l'impronta da lui lasciata nel campo del diritto tramite i giureconsulti Vindio Vero, Salvio Valente, Volusio Meciano, Vepio Marcello e Diaboleno\". Sotto il suo regno giunse a conclusione e ci fu il riconoscimento giuridico formale della distinzione tra le classi superiori (\"honestiores\") e le altre (\"humiliores\"), distinzione espressa nelle diverse pene cui le classi erano soggette. Si nota la tendenza a sottoporre i ceti pi\u00f9 umili della societ\u00e0, siano pure cittadini romani, a pene generalmente riservate in et\u00e0 repubblicana agli schiavi. Che Antonino abbia autorizzato un ulteriore sviluppo di questo sistema \u00e8 chiaro. Baster\u00e0 citare il seguente passo del Digesto tratto da un frammento del giurista Domizio Ulpiano:\nSempre in campo giuridico \u00e8 interessante una norma che migliorava la condizione degli schiavi anche se egli sottolinea che \"il potere dei padroni sugli schiavi deve restare intatto e nessuno deve vedere diminuiti i propri diritti\" (Digesta I, VI, 2).\nAncora interessanti sono le notizie, riportate dalla Historia Augusta (Vita di Antonino Pio, V e VI), che egli rinnov\u00f2 l'incarico anche per sei o nove anni ai governatori delle province pi\u00f9 capaci e che prestava particolare attenzione ai reclami giuridici verso i suoi procuratori del fisco nelle province.\nPolitica estera.\nRiguardo infine alla politica estera vale la pena citare un passo della \"Historia Augusta\" secondo la quale:\nSi ricordano qui in breve alcune campagne militari dei suoi comandanti:\nUltimi anni e morte (161).\nNel 156 Antonino Pio comp\u00ec settanta anni. Godeva ancora di un discreto stato di salute, seppure avesse difficolt\u00e0 a stare eretto senza utilizzare dei sostegni. Il ruolo di Marco cominci\u00f2 cos\u00ec a crescere sempre pi\u00f9, in particolare quando il prefetto del pretorio Gavio Massimo mor\u00ec, tra il 156 ed il 157. Egli aveva mantenuto questo importante ruolo per quasi vent'anni, risultando pertanto di fondamentale importanza con i suoi consigli su come governare. Il suo successore, Gavio Tattio Massimo, sembra non avesse lo stesso peso politico presso il \"princeps\" e poi non dur\u00f2 a lungo.\nNel 160 Marco e Lucio furono designati consoli insieme, forse perch\u00e9 il padre adottivo cominciava a stare male. Antonino mor\u00ec nei primi mesi del 161: due giorni prima della sua morte, che nei racconti della \"Historia Augusta\" fu \"molto dolce, come il pi\u00f9 tranquillo dei sonni\", l'imperatore, che si trovava nella sua tenuta di \"Lorium\", aveva mangiato formaggio alpino a cena, piuttosto avidamente. Vomit\u00f2 nella notte e gli comparve la febbre. Aggravatosi il giorno successivo, il 7 marzo 161, convoc\u00f2 il consiglio imperiale (compresi i prefetti del pretorio, Furio Vittorino e Sesto Cornelio Repentino) e pass\u00f2 tutti i suoi poteri a Marco. Egli ordin\u00f2 che la statua d'oro della Fortuna, che era nella camera da letto degli imperatori, fosse portata da Marco.\nDiede poi la parola d'ordine al tribuno di guardia, \u00ab\"equanimit\u00e0\"\u00bb; poi si gir\u00f2, come per andare a dormire, e mor\u00ec all'et\u00e0 di settantacinque anni. Il funerale di Antonino fu celebrato in modo che lo spirito potesse ascendere agli d\u00e8i, come era tradizione. Il corpo venne posto su una pira. Lucio e Marco divinizzarono il padre adottivo, attraverso un sacerdozio preposto al suo culto, con il consenso del Senato. Sulla base delle sue ultime volont\u00e0, il patrimonio di Antonino pass\u00f2 a Faustina, non direttamente a Marco.\nSuccessione di Marco Aurelio e Lucio Vero.\nGli succedettero, secondo il progetto da lungo maturo, Marco Aurelio e Lucio Vero. Marco era stato adottato nel 138 dal suocero (e zio) Antonino Pio. Era la prima volta che due imperatori, con pari potere, governassero l'impero romano. In passato era accaduto che un principe decidesse una successione diarchica: sotto l'imperatore Tiberio, che aveva fatto sua un'idea di Augusto (pi\u00f9 tardi imitata da Claudio), designando una diarchia alla sua morte, con Caligola e Tiberio Gemello, ma le manovre del Senato e di Caligola stesso annullarono le sue ultime volont\u00e0.\nLa successione congiunta potrebbe essere stata motivata da esigenze militari, come accadeva in et\u00e0 arcaica nella diarchia spartana, o con la coppia consolare in epoca repubblicana. Occorreva infatti una figura rappresentativa e carismatica al comando delle truppe. Neppure l'imperatore in persona avrebbe potuto difendere i principali fronti contemporaneamente, n\u00e9 avrebbe potuto semplicemente incaricare un generale di condurre un attacco. Questa autorit\u00e0 collegiale permise, inoltre, in epoca republicana di non permettere a una singola persona di impadronirsi del potere supremo.\nIl governo congiunto e formalmente paritario, che dur\u00f2 dal 161 al 169, venne di fatto ripristinato. Pi\u00f9 tardi si ebbero solo pochi e brevissimi periodi di questo genere di potere, come ad esempio quando governarono insieme Caracalla ed il fratello, Geta (nel 211), oppure durante i regni di Pupieno e Balbino (nel 238) o di Gallieno e Valeriano (dal 253 al 260). Solo in seguito venne creata una struttura di potere collegiale stabile che, inaugurata da Diocleziano con Massimiano (la Tetrarchia, nata negli anni 286-293), dur\u00f2 con alterne vicende, almeno a livello giuridico, fino all'ascesa di Giuliano (nel 361).\nAntonino Pio nella storiografia.\nDall'Historia Augusta (Vita di Antonino Pio, II), \"Fu un uomo di bell'aspetto e di grande ingegno: equilibrato e nobile aveva un volto che esprimeva compostezza e un'intelligenza fuori del comune\". (Vita di Antonino Pio, XIII) \"Il suo aspetto aveva una severa maest\u00e0; era alto di statura, e proprio per questo, quando incominci\u00f2 a curvarsi per la vecchiaia, si teneva ritto fasciandosi il petto con listelli di tiglio. Anche quando era gi\u00e0 avanti con gli anni, ogni mattina, prima che i cortigiani venissero a salutarlo, mangiava pane secco per tenersi in forma. La sua voce era rauca e grossa, ma niente affatto sgradevole\"."}
{"id": "15514", "revid": "125852053", "url": "https://it.wikipedia.org/wiki?curid=15514", "title": "Bandiera dello Yemen", "text": "L'attuale bandiera dello Yemen venne adottata il 22 maggio 1990, lo stesso giorno in cui ci fu l'unificazione dello Yemen del Nord e dello Yemen del Sud.\nIl disegno a strisce, rossa, bianca e nera era presente anche sulle bandiere dei due Yemen. Tali colori sono tradizionali dei paesi arabi e si trovano ad esempio sulle bandiere di Egitto, Siria e Iraq.\nSecondo la descrizione ufficiale, il rosso indica il sangue versato dai martiri per l'indipendenza e l'unit\u00e0; il bianco \u00e8 per il futuro radioso; il nero per il passato oscuro.\nBandiere storiche.\nBandiere dello Yemen del Nord.\nIl regno Mutawakkilita dello Yemen ottenne l'indipendenza dall'Impero ottomano nel 1911. Tra il 1918 e il 1923 ebbe, come molti altri Stati arabi, una bandiera rossa alla quale nel 1923 venne aggiunta una \"shah\u0101dah\" in bianco. Dal 1927 al 1962 la bandiera \u00e8 stata rossa con una sciabola e cinque stelle bianche.\nNel 1958 entr\u00f2 in una confederazione con la Repubblica Araba Unita, costituendo gli Stati Arabi Uniti, che non avevano una bandiera; con la trasformazione nel 1962 del Regno dello Yemen in Repubblica Araba dello Yemen quest'ultima inizialmente adott\u00f2 una bandiera a due stelle molto simile alla bandiera della Repubblica Araba Unita, mentre successivamente adott\u00f2 una bandiera con una sola stella verde.\nBandiere dello Yemen del Sud.\nNel XIX secolo gli Stati arabi situati nelle regioni meridionali dell'attuale Yemen entrarono nell'influenza britannica come Colonia di Aden e Protettorato di Aden. Nel 1963 la parte orientale divenne il Protettorato dell'Arabia Meridionale, mentre la parte occidentale divenne nel 1959 la Federazione degli Emirati Arabi del Sud e nel 1962 la Federazione dell'Arabia Meridionale.\nEntrambi dichiararono la loro completa indipendenza dal Regno Unito il 30 novembre del 1967, abolendo tutte le monarchie locali e costituendo la Repubblica Democratica Popolare dello Yemen."}
{"id": "15515", "revid": "125272965", "url": "https://it.wikipedia.org/wiki?curid=15515", "title": "Macroeconomia", "text": "La macroeconomia \u00e8 la branca delle scienze economiche che studia l'economia a livello aggregato, ovvero si occupa della struttura economica e della performance economica di interi Stati o di entit\u00e0 sovranazionali. \u00c8 contrapposta alla microeconomia.\nAl suo prezioso apporto teorico, la macroeconomia affianca la capacit\u00e0 di compiere previsioni e formulare indicazioni sulle politiche economiche volte a incrementare la ricchezza delle nazioni nel lungo termine come orizzonte temporale. Pertanto, la macroeconomia \u00e8 un campo di interesse sia per coloro che si occupano di economia (per esempio nel momento in cui si svolge un'analisi di mercato) sia per coloro che si occupano di politica e finanza pubblica (ad esempio un dicastero economico nella regolare attivit\u00e0 di programmazione economico-finanziaria).\nIntroduzione.\nObiettivi e attivit\u00e0 principali della macroeconomia e differenza con la microeconomia.\nLa macroeconomia si occupa di studiare la struttura economica e la performance di uno Stato o di entit\u00e0 sovranazionali. Per esempio, tenta di capire da cosa \u00e8 innescata la crescita economica nel lungo termine e con che indicatori si misura. Di contro, tenta anche di capire cosa crea il rallentamento della crescita, la decrescita o la stagnazione economica o, nell'ultimo caso, da cosa deriva la fluttuazione dello sviluppo economico. Tra le altre tematiche fondamentali, studia anche l'occupazione, la disoccupazione e l'inattivit\u00e0, e tenta di spiegare cosa causa la disoccupazione sia in tempi di prosperit\u00e0 che di ristrettezze economiche. La macroeconomia si spinge fino a tematiche che riguardano la politica monetaria; ad esempio cerca di spiegare come mai i prezzi (di un prodotto, di una fascia di prodotti come quelli di uso e consumo domestico o di tutti i prodotti sui mercati in generale, siano essi beni o servizi) salgono o calano, ovvero come mai sono soggetti a inflazione o deflazione al punto tale da creare delle vere e proprie crisi, tali per cui serve una carriola di banconote per comprare un pacchetto di sigarette. \nSiccome le nazioni vivono in un contesto di globalizzazione dei mercati, di aree di libero scambio e di unioni doganali (ad es. Unione Europea, GATT, Mercosur, Comunit\u00e0 Andina, ASEAN, Unione Africana, Consiglio di Cooperazione del Golfo...), di esistenza di entit\u00e0 sovranazionali, di flussi facilitati di persone, beni, servizi e capitali (per pagare qualcosa o investire in qualcosa) e di superpotenze globali emergenti unite a paesi in via di sviluppo (PVS) e paesi tuttora sottosviluppati, la macroeconomia spiega anche come questo contesto generico di internazionalizzazione e connessioni tra economie pi\u00f9 o meno potenti impatta sulle singole nazioni e sull'economia mondiale (world economy). Pertanto, il target di studio non \u00e8 solo una singola economia o un'economia sovranazionale e simili (ad es. l'andamento macroeconomico dei paesi membri della Comunit\u00e0 Andina) ma, come terza alternativa, \u00e8 l'intera economia mondiale. Esistono delle istituzioni globali che si occupano di aspetti di questa portata, come la Banca Mondiale e il Fondo Monetario Internazionale (FMI).\nDagli obiettivi, si possono ricavare alcuni topic fondamentali della materia. Per esempio, se la macroeconomia cerca di studiare la disoccupazione, le sue cause, le sue misurazioni e come si combatte, uno dei topic fondamentali \u00e8 proprio la disoccupazione.\nQuando si tenta di capire come funziona un fenomeno, si sviluppa sempre una teoria macroeconomica, cio\u00e8 un modello corredato da formule matematiche per effettuare misurazioni e previsioni e che \u00e8 il frutto della ricerca in campo macroeconomico condotta nelle istituzioni e universit\u00e0 (i risultati sono pubblicati in testi scolastici, riviste specializzate e report pubblici consultabili dai database di siti appositi). Tutte queste conoscenze compongono la macroeconomia come campo di studi e materia universitaria. La ricerca \u00e8 sempre continua nella misura in cui non tutti i problemi di macroeconomia hanno una risposta o alcune teorie in particolare hanno dei sostenitori e detrattori. L'evolvere dell'assetto nazionale, sovranazionale e globale pu\u00f2 anche generare nuove sfide per la macroeconomia. Di solito, le teorie macroeconomiche sono dei modelli aventi delle assunzioni base, delle formule e hanno la possibilit\u00e0 di essere usati concretamente e di essere confermati indipendentemente, se sono modelli ben formati e ben formulati. \nUn modello va sempre testato empiricamente e, durante la sua elaborazione, lo studioso non deve commettere fallacie e/o essere soggetto a bias cognitivi (e.g. cherry picking, utilizzo di argomentazioni irrilevanti o insufficienti per dimostrare la tesi, bias di conferma ecc.). Il punto di partenza \u00e8 sempre una domanda di ricerca, una volta preso coscienza di un problema, di un fenomeno, di un'incognita ecc. Questo processo coinvolge l'uso e la produzione di dati economici, che sono reperibili presso istituzioni pubbliche e private. Le prime li rendono disponibili gratis (si pensi per esempio all'ISTAT e alla Banca d'italia o a simili istituzioni in altri stati o ai dati prodotti dalle organizzazioni sovranazionali e internazionali come la Banca Centrale Europea/BCE e l'FMI). Alcune idee in macroeconomia sono largamente condivise, altre ancora sono moderatamente controverse mentre una minore quantit\u00e0 di teorie e tematiche sono estremamente divisive, difficili e controverse.\nOltre allo studio teorico, la seconda attivit\u00e0 in macroeconomia \u00e8 compiere delle previsioni macroeconomiche e statistiche (forecasts) sul futuro in base a un orizzonte temporale; quelli basilari, usati anche in finanza, sono il breve termine (fino a un anno), medio termine (fino a cinque anni) e lungo termine (fino a dieci anni o oltre). Pi\u00f9 le previsioni sono nel lungo termine, pi\u00f9 sono incerte, ma un certo livello di incertezza aleggia sempre in una qualunque previsione, ragion per cui le previsioni formulate in modo esaustivo di base contengono sempre pi\u00f9 di uno scenario; i tre scenari pi\u00f9 basilari sono quello ottimista, quello pessimista e quello intermedio tra i due; in alternativa, gli scenari pi\u00f9 basilari sono quello pi\u00f9 probabile, meno probabile e quello intermedio tra i due (si ricorda che nelle previsioni non esiste la certezza assoluta). Cambiando un solo presupposto su cui si basa la previsione, il risultato finale previsto (outcome) pu\u00f2 anche ribaltarsi, ragion per cui le assunzioni base vanno selezionate con cura, esplicitate e sono anch'esse criticabili. \nQueste previsioni si possono legare all'attivit\u00e0 di analizzare una proposta politica che riguarda un topic trattato dalla macroeconomia, siccome si possono capire gli effetti probabili nel lungo termine o simili; in base alle previsioni, si pu\u00f2 decidere se intraprendere o meno un'azione politica o emendarla per migliorarla. L'analisi positiva si limita a identificare le conseguenze di una riforma, mentre l'analisi normativa cerca di capire se si deve mettere in atto concretamente o meno (la scelta finale, in democrazia, spetta ai voti in Parlamento o a eventuali referendum popolari). La figura professionale che si occupa di analisi macroeconomica delle policy \u00e8 l'analista macroeconomico (macroeconomic analyst), che possono essere consiglieri per i governi o possono lavorare anche per enti pubblici nazionali e internazionali come la Federal Reserve, la Banca Mondiale e l'FMI.\nLa macroeconomia ha un approccio teorico e pratico, siccome utilizza l'indispensabile conoscenza teorica per proporre delle soluzioni a delle problematiche nell'economia nazionale, sovranazionale e mondiale e che sono di interesse per la politica o per il dibattito intorno al tema (si pensi allo stesso interesse della stampa nazionale e internazionale). Per esempio, i macroeconomisti propongono delle soluzioni per diminuire il livello di disoccupazione, aumentare il PIL/GDP, aumentare i livelli di esportazione in contesto di deficit commerciale, aggiustare i livelli di inflazione o deflazione indesiderati e tenere un buon tasso di crescita economica nel lungo termine, siccome la ricchezza e la crescita generate vanno anche mantenute nel tempo. \nSiccome queste soluzioni hanno dei costi in termini di denaro (oltre che di tempo) per essere implementate, esse si collegano direttamente alla finanza pubblica siccome lo Stato, nelle figure dei suoi ministri del governo di turno, deve capire quanti finanziamenti gli servono e come procurarseli (e.g. obbligazioni statali, tasse, prestiti in banca, vendita di asset/beni statali, soldi gi\u00e0 accumulati tramite per esempio la partecipazione azionaria o obbligazionaria dello Stato in un'azienda). Pertanto, la macroeconomia non \u00e8 un campo avulso da collegamenti con altre branche dell'economia e della politica siccome, per esempio, si collega in primis alla finanza pubblica e all'economia monetaria. Laddove si trattano per esempio le cause della disoccupazione legate allo sviluppo tecnologico, come rendere il diritto societario pi\u00f9 attraente per le societ\u00e0 gi\u00e0 aperte e quelle future o la storia economica di una nazione, nascono ulteriori collegamenti secondari pi\u00f9 o meno blandi con il campo della scienza e tecnologia, del diritto e della storia.\nAlcuni dubbi possono sorgere riguardo alla differenza tra la macroeconomia e la microeconomia: come i nomi indicano in parte, sono l'uno l'opposto dell'altro perch\u00e9 la microeconomia ha le stesse basi e obiettivi della macroeconomia ma li cala in un contesto \"micro\", pi\u00f9 ristretto, ovvero il singolo prodotto (o fascia di prodotto), investimento, mercato, consumatore o fascia di consumatore, lavoratore e azienda/societ\u00e0 (a prescindere dalla sua grandezza e dalla market cap, e.g. micro-impresa startup di tipo nano-cap VS grande impresa multinazionale di tipo mega-cap). Il livello di studio non \u00e8 quello statale/nazionale, in cui tutti i prodotti, investimenti mercati, consumatori, lavoratori e aziende/societ\u00e0 sono aggregati insieme senza pi\u00f9 distinzione di sorta; non \u00e8 nemmeno sovranazionale, in cui pi\u00f9 stati appartenenti a un'istituzione politica o di altra natura (e.g. i paesi dell'OCSE, del G7 e del BRICS) sono aggregati insieme; non \u00e8 nemmeno mondiale, in cui tutti gli stati del mondo o gli stati membri delle Nazioni Unite/ONU (cio\u00e8 quasi tutti) sono aggregati insieme. In sintesi, nella microeconomia il target di studio non raggiunge mai l'aggregato a livello nazionale: il livello di aggregazione \u00e8 sempre inferiore.\nA questo, si aggiunge che la macroeconomia non \u00e8 equivalente alla politica ma, dal punto di vista della politica, la macroeconomia \u00e8 un attrezzo: ergo, i due campi possono sovrapporsi ma non sono equivalenti, pure se i teorici o analisti di macroeconomia sono anche politici e viceversa (talvolta, ci\u00f2 pu\u00f2 avvenire). Un politico potrebbe trovare poco attraente una proposta che, dal punto di un macroeconomista, \u00e8 molto utile in contesto (e.g. imporre delle barriere al commercio o toglierle; entrare o uscire dalla zona euro; aumentare o diminuire la spesa pubblica, i licenziamenti di statali, l'et\u00e0 pensionabile, le tasse ecc.): l'incontro tra politica e macroeconomia pu\u00f2 anche essere problematico.\nIl pensiero classico VS il pensiero keynesiano.\nAlcuni temi e modelli macroeconomici sono controversi e la causa principale \u00e8 l'esistenza di pi\u00f9 scuole di pensiero, filosofie, visioni e approcci, per esempio il monetarismo e la supply-side economics. Ma la pi\u00f9 grande e longeva controversia storica \u00e8 quella tra la scuola di pensiero classica e liberista (oggi \"neo-liberista\") e la scuola di pensiero keynesiana (oggi \"neo-keynesiana\"). L'approccio classico \u00e8 stato il primo a nascere ed \u00e8 stato fondato dall'economista scozzese Adam Smith con la sua opera pi\u00f9 celebre, \"La Ricchezza delle Nazioni\" (1776). In esso, ha spiegato che tutta l'economia si autoregola ed \u00e8 preimpostata per lavorare bene portare ricchezza a tutti i suoi partecipanti, come se una mano invisibile spargesse benessere e soddisfazione tra gli uomini; in pi\u00f9, sosteneva che ogni attore doveva perseguire il proprio interesse ed era a favore del libero mercato senza alcun intervento da parte dello Stato (e.g. la paga minima), siccome ogni suo intervento \u00e8 visto come un ostacolo. Il benessere sarebbe stato solo interrotto da eventi incontrollabili come carestie e guerre. \nSmith pensa che la mano invisibile esista anche in contesto di aumento dei prezzi se la quantit\u00e0 e disponibilit\u00e0 di un bene crolla: per esempio, se per una carestia il grano disponibile si dimezza e il prezzo raddoppia, con i soldi ottenuti dal raddoppio del prezzo si pu\u00f2 piantare nuovo grano in nuovi campi in modo tale da produrne a sufficienza per abbassare il prezzo. Una buona corrispondenza tra bene e prezzo viene chiamata \"equilibrio di mercato\" e il prezzo oscilla da s\u00e9 in base alla disponibilit\u00e0 di un bene e si aggiusta rapidamente. Se in contesto di aumento del prezzo (e.g. del grano) lo Stato intervenisse a tutelare la popolazione di consumatori meno abbienti per esempio mettendo un tetto al prezzo massimo del grano al chilo, i produttori non otterrebbero il denaro per allestire nuovi campi di grano. Quanto alla paga minima, essa secondo Smith non andrebbe istituita siccome, con un ragionamento analogo, se un produttore deve pagare i lavoratori una cifra minima per legge quando non ha molta liquidit\u00e0 perch\u00e9 il business \u00e8 dissestato, semplicemente avrebbe meno possibilit\u00e0 di riassestarlo siccome la sua liquidit\u00e0 viene \"buttata\" nelle paghe minime invece del riassestamento; se li investisse nel riassestamento, il business si riprenderebbe e le paghe si aggiusterebbero da s\u00e9 velocemente. Con questo esempio e simili esempi, si dimostra come l'intervento dello Stato sia negativo e, nel caso peggiore, debba essere ridotto e modesto.\nIl pensiero keynesiano invece nasce con \"The General Theory of Employment, Interest, and Money\" ovvero \"Teoria generale dell'occupazione, dell'interesse e della moneta\" (1936) dell'economista inglese John Maynard Keynes. Quest'ultimo spiegava che la teoria di Smith era sbagliata in quanto, in un contesto di recessione globale (la crisi del 1929, durata per degli anni), il mercato non era tornato rapidamente in equilibrio e l'economia era ancora stagnante e il livello di disoccupazione alto. Ribalt\u00f2 dunque l'idea di Smith, cio\u00e8 che i prezzi e le paghe tornano in equilibrio lentamente. Pertanto, per velocizzare il ritorno dell'equilibrio, soprattutto in un contesto di crisi record, Keynes ha proposto l'intervento diretto e massiccio dello Stato, che avrebbe dovuto rimettere in moto l'economia e l'occupazione tramite l'aumento della spesa pubblica (ovvero l'acquisto di beni e servizi da parte dello Stato, e.g. la costruzione di una grande infrastruttura). \nQuesto aumento avrebbe portato a un aumento della domanda di beni e servizi e dunque avrebbe portato i produttori ad assumere lavoratori. Questi ultimi, con la loro paga, sarebbero tornati a consumare e a chiedere beni. Si sarebbe dunque innescato un circolo virtuoso che avrebbe rimesso in moto l'economia e l'occupazione. Pertanto, astraendo l'esempio, lo Stato pu\u00f2 intervenire in aree critiche (e.g. l'inflazione dei prezzi e recessione), deboli o piene di potenziale dell'economia per stimolarle e migliorarle. Keynes \u00e8 anche considerato il fondatore della macroeconomia moderna e gran parte delle notazioni che si usano oggi risalgono alle convenzioni di Keynes. Il pensiero keynesiano ha soppiantato quello classico fino agli anni '70, quindi al periodo dello scoppio della crisi petrolifera e dell'abbandono del sistema di Bretton Woods, tale per cui il valore del dollaro statunitense era ancorato a quello delle riserve auree. In questo periodo, negli Stati Uniti \u00e8 scoppiata la crisi di stagflazione ed \u00e8 entrato in rimonta il pensiero neoliberista e monetarista, il cui caposcuola \u00e8 Milton Friedman.\nOggi, i due approcci sono stati approfonditi con numerosi studi, scoperte e aggiustamenti, ma non \u00e8 mai sparita la loro divisione: un economista, nell'effettuare ricerca e consigliare policy al mondo politico, sceglie una visione dell'economia e dello Stato o l'altra (ma, quando per esempio si scrive un testo universitario di macroeconomia, l'approccio deve essere oggettivo in base a un principio di onest\u00e0 intellettuale). In pi\u00f9, anche il pensiero neoliberista \u00e8 stato messo in discussione: per esempio, Milton Friedman sosteneva che i business devono solo occuparsi di perseguire le loro attivit\u00e0 e arricchirsi (nel caso delle corporation, massimizzare il valore dell'azienda agli occhi degli azionisti correnti e potenziali e dunque aumentare il valore dell'azione e dei profitti); ogni altro ruolo non \u00e8 connaturato ai business. Questo pensiero viene oggi messo in discussione da una visione ampia del concetto di stakeholder/titolare d'interessi verso un business: anche l'ecosistema e la comunit\u00e0 \u00e8 uno stakeholder e il business dovrebbe accollarsi l'onere di non recargli danni. \nI business dovrebbero tutelare anche altri stakeholder oltre agli azionisti, come ad esempio i lavoratori e i creditori e dunque migliorare il welfare aggregato. Il ruolo dello Stato, esercitato in primis tramite le leggi (e.g. le norme di corporate law) avrebbero questo scopo e, senza, i business agirebbero senza freno e con il rischio di ledere dei diritti molto elementari pure degli azionisti (e.g. non praticare l'information disclosure), il rischio di investire in un business diventerebbe alto (e.g. se la corporation non pratica l'information disclosure, gli azionisti rischierebbero delle perdite e le banche, se concedessero prestiti, chiederebbero degli interessi alti e altre condizioni stringenti; anche le assicurazioni chiederebbero dei premi assicurativi molto alti) e i problemi di opportunismo e di negligenza tra stakeholder (problemi di agency) si baserebbero solo su vincoli contrattuali che potrebbero essere assenti siccome mancherebbe ogni imposizione dall'alto.\nIl dialogo/scontro tra i due approcci \u00e8 ancora aperto.\nMisurazione del reddito nazionale: il GDP in tre approcci.\nLa misurazione dell'economia \u00e8 dovuta (anche) agli studi di Simon Kuznets, Arthur Burns e Wesley Mitchell. Molti di questi concetti sono dati e misurazioni che fondamentalmente fanno parte della contabilit\u00e0 del reddito nazionale (national income accounting) e sono spesso usati in macroeconomia. La contabilit\u00e0 del reddito nazionale a sua volta \u00e8 un framework concettuale per effettuare misurazioni e un simile sistema contabile \u00e8 presente in tutte le nazioni. Negli Stati Uniti, il sistema di contabilit\u00e0 del reddito nazionale si chiama National Income and Product Accounts (NIPA) ed \u00e8 stato sviluppato dal Department of Commerce; le misurazioni sono prodotte da un team di statistici ed economisti del BEA (Bureau of Economic Analysis)e sono rilasciati in un report trimestrale liberamente consultabile.\nDato un determinato periodo di tempo t, e.g. il mese di gennaio 2001, l'attivit\u00e0 economica di un'intera nazione o simili (in macroeconomia si studiano target con un elevato livello di aggregazione delle componenti) si pu\u00f2 misurare:\nPer esempio, se si immagina di misurare l'intera attivit\u00e0 economica di un'isola che produce arance intere e succo d'arancia, essa si pu\u00f2 misurare tramite il valore aggiunto totale \"(vedi avanti)\" dei prodotti creati come output finale (e non stadio intermedio) di tutti i processi produttivi oppure tramite il guadagno totale racimolato dagli isolani e ottenuto dalla vendita di tutti i prodotti creati/output oppure tramite la spesa totale di tutti gli acquirenti dei prodotti creati/output dagli isolani, a prescindere che i prodotti siano esportati o venduti, comprati e consumati dentro l'isola. Il reddito nazionale si calcola senza che vi siano applicate tasse di alcun tipo.\nSi disambigua immediatamente che il fatto che l'output resti invenduto anche in toto non fa differenza: gli standard contabili trattano l'output invenduto e stipato/conservato in magazzino (o simili) come acquistato dal produttore stesso. A margine, si aggiunge che se il bene non deperisce subito, si pu\u00f2 sempre vendere in un secondo momento (ma si pu\u00f2 deprezzare, e.g. se le arance sono ancora vendibili ma non sono pi\u00f9 freschissime). Tuttavia, si disambigua che vengono calcolati solo i beni e servizi nuovi, cio\u00e8 prodotti ex-novo nel momento di tempo t: tutti quelli gi\u00e0 prodotti e immagazzinati non sono calcolati anche se si dovessero vendere tutti.\nL'equivalenza dei tre approcci (valore aggiunto totale = ricavo totale = spesa totale) forma un'identit\u00e0 che viene detta \"identit\u00e0 fondamentale della contabilit\u00e0 del reddito nazionale\" (fundamental identity of national income accounting).\nQuanto al concetto di reddito nazionale, a prescindere dall'approccio con cui \u00e8 calcolato (sono tre modi di pensare che formano un'identit\u00e0), esso forma la base del prodotto interno lordo/PIL (gross domestic product/GDP) di una nazione in un dato momento di tempo t. Secondo il product approach, il PIL \u00e8 il valore di mercato dei beni e servizi finali, ma l'utilizzo del valore di mercato (market value) parte dal presupposto che i beni sono acquistati nei mercati formali, regolari e controllati: viene tenuto in disparte il mercato degli scambi informali (e.g. comprare una bicicletta usata da un amico con un pugno di contanti) e il mercato nero, composto da azioni legali ma svolte di nascosto per non pagare le imposte sul reddito (e.g. farsi pagare un lavoro in contanti e senza rilasciare fattura e/o scontrino) e azioni illegali come la vendita di droga, armi, beni rubati e la prostituzione (fermo restando che in degli Stati la droga e la prostituzione sono regolamentate). e dunque tutta l'economia sommersa (underground economy), a meno che si stima il profitto dell'economia sommersa e si somma al PIL. In pi\u00f9, non tiene conto del valore dei servizi prodotti dallo Stato siccome non sono messi nel mercato: per esempio, il valore creato dal servizio di difesa nazionale non viene calcolato, ma il problema viene aggirato includendo nel PIL il costo di produzione dei servizi del governo (e.g. il costo di acquisto degli armamenti nuovi e la paga dei soldati e delle basi nuove per offrire il servizio di difesa nazionale). In pi\u00f9, bisogna calcolare la differenza tra prodotto intermedio (non sono tenuti in considerazione), prodotto finale e bene capitale/capital good, ovvero un prodotto che non si consuma ma si riutilizza pi\u00f9 volte. \nSe si prende come esempio un capannone in cui si produce succo d'arancia, le arance intere sono la materia prima e un prodotto intermedio e si mangia/consuma o lavora/spreme, il succo d'arancia \u00e8 il prodotto finale e si beve/consuma (si potrebbe trasformare in un ghiacciolo all'arancia se si mette al fresco/trasforma) e l'edificio \u00e8 il bene capitale siccome, di base, dopo dieci anni \u00e8 ancora in piedi (si possiede, si usa esattamente come le arance per nutrirsi ma dopo dieci anni non sparisce: l'uso non implica il consumo e i concetti non sono sovrapponibili perch\u00e9 il consumo indica la distruzione materiale pi\u00f9 o meno immediata. Usare le scarpe, che dopo un anno possono graffiarsi, o bere un'intera bottiglia di succo d'arancia \u00e8 diverso da usare un edificio per dieci anni, non consumarlo e usarlo per produrre altri beni). Anche i servizi si \"consumano\" perch\u00e9 terminano quando l'interazione che fa nascere il servizio termina (e.g. se un insegnante insegna macroeconomia alla classe, vende un servizio per conto dell'universit\u00e0, ovvero fare imparare cosa \u00e8 la macroeconomia a un gruppo di studenti; finito il corso e fatto l'esame, il servizio finisce insieme all'interazione e lo studente ha fruito del servizio siccome ha capito cosa \u00e8 la macroeconomia, prendendo un caso semplificato). \nGli edifici, gli attrezzi, i macchinari, i computer, i software e i brevetti sono beni capitali e gli ultimi due sono intangibili/immateriali siccome per esempio non si toccano. I beni capitali, insieme alla terra e al lavoro, sono i fattori primari di produzione (primary factors of production) secondo l'economia neoclassica (questa classificazione \u00e8 ancora usata); possono trovarsi in territorio domestico o all'estero (fattori domestici VS fattori esteri). Quanto al PIL, al calcolo si aggiunge pure il valore dei beni capitali siccome hanno una capacit\u00e0/potenziale produttivo di nuovi beni. Quanto alle scorte (inventory), esse sono composte dalle materie prime (raw materials) non ancora usate, dai beni non venduti e immagazzinati e dai beni in fase di lavorazione (goods in process) e hanno un valore pari all'investimento effettuato per comprarli (inventory investment): per esempio, se si comprano 100 chili di arance per 2\u20ac al chilo (200\u20ac di investimento) per ricavare il succo d'arancia e ne restano 12 chili inutilizzati e tenuti come scorta (e dunque 24\u20ac), i 24\u20ac sono l'investimento di scorta e sono contati nel PIL perch\u00e9 implicano un potenziale di produzione nel futuro: sia il valore dei beni capitali che di investimenti di scorta si considerano \"beni finali\".\nInfine, il concetto di GDP (gross domestic product) non va confuso con quello di GNP (gross national product): il secondo oggi \u00e8 meno usato e si riferiva ai solo output prodotto entro i confini nazionali, mentre il GDP si riferisce anche all'output prodotto all'estero da aziende avente la sede legale e fiscale entro i confini nazionali: quindi, il GDP contiene in s\u00e9 anche i casi in cui il lavoro e i beni capitali (e quindi ben due fattori di produzione) per produrre output da vendere nel mondo e/o da reimportare nel paese di sede legale e fiscale sono all'estero. La ricchezza derivata dalla vendita infatti viene riportata in patria. Se dal GNP si sottrae il GDP si ottiene una differenza chiamata NFP (net factor payments from abroad, \"pagamenti di fattore netto dall'estero\") oppure Net Foreign Factor Income (NFFI): GNP - GDP = NFP, oppure GNP- GDP = NFFI; pertanto, dalla formula ricavata GDP = GNP - NFP si ricava che basta conoscere un valore per ottenere l'altro. Se una nazione ha molti fattori di produzione all'estero perch\u00e9 le aziende delocalizzano molto (anche con incentivi statali) o ha molti lavoratori che sono emigrati all'estero, il GDP e il GNP possono essere due valori molto diversi tra loro.\nIl GDP in un dato momento t si pu\u00f2 pensare anche secondo l'expenditure approach e l'income approach. Secondo l'expenditure approach, il GDP nazionale \u00e8 l'insieme di tutte le spese per comprare l'output nazionale (\u00e8 cio\u00e8 sia una total production che una total expenditure, l'una equivalente all'altra in base all'identit\u00e0 gi\u00e0 accennata). Le spese totali che si assommano e formano il GDP (\"Y\") sono di quattro tipi: la spesa totale nazionale in consumi (C), la spesa totale in investimenti (I) in beni capitali/capital goods e riserve/inventory (fixed investment + inventory investment) anche prodotti all'estero, la spesa totale governativa o statale/istituzionale/pubblica in beni e servizi (G come \"governativa\") e il valore dell'esportazione totale netta di beni e servizi all'estero (NX); le spese sono nazionali ma l'output pu\u00f2 anche essere prodotto all'estero. Nella spesa governativa, si calcolano l'acquisto di beni e servizi ma altre spese pagate a singoli individui sono effettuate per altri motivi, e.g. inviare denaro statale per pagare per esempio un'assicurazione contro la disoccupazione statale. Pertanto, GDP come spesa totale = consumi + investimenti nazionali + spese governative + esportazioni nette, ovvero Y= C + I + G + NX. Ognuna delle quattro componenti dell'identit\u00e0 (income-expenditure identity), in stati enormi e sviluppati, vale miliardi e forma una certa percentuale del PIL: per esempio, i consumi possono formare il 70% del PIL/reddito nazionale, fermo restando che si sta pensando il PIL come spesa totale.\nQuanto alle esportazioni, va considerata anche la bilancia import-export: se il livello totale di esportazioni all'estero di beni e servizi di un paese supera le importazioni dall'estero, la situazione \u00e8 di surplus commerciale (trade surplus) e l'esportazione netta ha un valore positivo (si pu\u00f2 misurare con una valuta o come percentuale di GDP); se per assurdo import e export sono bilanciati, non c'\u00e8 surplus o deficit; se le importazioni superano le esportazioni, la situazione \u00e8 di deficit commerciale (trade deficit) e l'esportazione netta ha un valore negativo. Secondo la visione mercantilista, la ricchezza e potenza di una nazione \u00e8 legata alla grandezza del surplus commerciale.\nInfine, il GDP in un dato momento t si pu\u00f2 pensare anche secondo l'income approach: \u00e8 la somma di tutto il reddito dei produttori nazionali (o all'estero ma con sede legale e fiscale nella nazione). In tal caso, si parla di reddito nazionale (national income), che \u00e8 la somma di otto diversi redditi di cui si forniscono delle informazioni: il reddito dei lavoratori che non lavorano in proprio (compensation income), reddito dei lavoratori che lavorano in proprio (proprietor's income; non deve comprendere i profitti delle corporation e altre persone giuridiche), reddito dei locatori/coloro che cedono un asset in affitto, in leasing o in franchising (rental income of persons), i profitti delle persone giuridiche (corporate profits), interessi netti (net interests), tasse sulla produzione e sulle importazioni (taxes on production and imports), i pagamenti per il trasferimento corrente dei business (business current transfer payments (net)) e il surplus corrente delle imprese governative (current surplus of governative enterprises). Il national income comunque non \u00e8 uguale al GDP siccome mancano tre valori (vedi avanti).\nQuanto ai chiarimenti, il leasing \u00e8 un affitto tale per cui, allo scadere del contratto di leasing apposito, il bene si pu\u00f2 anche comprare a un prezzo di riscatto, tale per cui si sottrae al prezzo del bene il prezzo di tutto l'affitto gi\u00e0 pagato. Il franchising invece permette a un negozio o business di affiliarsi a un marchio in cambio del pagamento di canoni mensili o simili detti royalties. Una persona giuridica \u00e8 per esempio un'azienda o un'istituzione che pu\u00f2 avere gli stessi diritti di una persona fisica: si pensi ad esempio a un'azienda che pu\u00f2 stringere contratti, indebitarsi, essere portata in tribunale, denunciare fornitori inadempienti, essere titolare di beni/asset che formano il capitale sociale/capitale di rischio e simili (in pi\u00f9, questo capitale sociale pu\u00f2 essere dotato di separazione patrimoniale rispetto ai beni di chi ci lavora all'interno, dai semplici lavoratori ai top executive: se c'\u00e8 separazione, l'azienda soddisfa i crediti solo con il suo capitale e non quello di chi vi partecipa, dunque si parla di autonomia patrimoniale perfetta come nelle Inc. e nelle S.p.A; nella limited partnership LP, i soci partecipanti hanno responsabilit\u00e0 limitata ma colui a cui si delega la gestione ha responsabilit\u00e0 illimitata verso i creditori, tale per cui la soluzione \u00e8 mista; ecc.). \nGli interessi netti sono un valore ottenuto con una differenza e sono gli interessi guadagnati dagli individui tramite business e simili meno i comuni interessi pagati dagli individui (pu\u00f2 essere un valore dunque sia positivo che negativo in base ai casi). Le tasse sulle importazioni possono essere dazi e accise ma, entro i territori di un'unione doganale, sono pari a zero (e.g. UE, GAAT, Mercosur, Comunit\u00e0 Andina, ASEAN, Unione Africana, Comunit\u00e0 Caraibica e accordi di libero scambio, e.g. Cina-ASEAN, Giappone-Asean, Corea del Sud-ASEAN, Giappone-UE ecc.), quindi l'esistenza o meno dipende dai casi e il tipo e peso di dazio dipende da paese a paese; nel caso di unioni federali, va fatta poi una discriminazione tra tasse emesse da singoli stati o imposte da leggi federali valide dunque in ogni stato, e.g. Stati Uniti d'America (50 leggi statali e una legge federale, ma il diritto tributario/tax law \u00e8 decisamente omogenea). Le tasse sulla produzione invece non hanno nulla a che fare con l'import e includono pure le tasse sulle propriet\u00e0 immobiliari, ovvero case e terreni (real estate). \nLa business current transfer payments (net) \u00e8 rappresentata da pagamenti, ma non sono tasse, bens\u00ec donazioni, spese amministrative (e.g. costo di apertura della polizza e versamento del premio assicurativo) e risarcimenti legali. Quanto alle imprese governative o statali, un'impresa \u00e8 tale se lo Stato vi partecipa in qualit\u00e0 di azionista comprando in gran quantit\u00e0 delle azioni/share (esse sono un prodotto finanziario, un asset finanziario e, insieme alle obbligazioni/bond e ai derivati, una security), anche diventando l'azionista che ha versato pi\u00f9 capitale, ovvero l'azionista di maggioranza; in base a quanto ha versato in input, secondo il principio plutocratico, lo Stato (come ogni altro azionista) riceve parte dei profitti generati dall'impresa sottoforma di dividendi (e.g se ha fornito il 30% del capitale sociale, ottiene il 30% dei profitti generati ogni volta). Ebbene, siccome alcune di queste imprese statali (solitamente offrono servizi pubblici come le utenze: acqua, luce, gas) esportano, anche loro possono avere un surplus o deficit commerciale. Se generano un surplus, tutti i surplus si sommano e si usano come componente per calcolare il GDP come reddito nazionale (income approach).\nPertanto, il GDP secondo il terzo approccio \u00e8 pari al reddito nazionale/national income (Compensation of employees + Proprietors' income + Rental income of persons + Corporate profits + Net interest + Taxes on production and imports + Business current transfer payments + Current surplus of government enterprises) pi\u00f9 tre valori: pi\u00f9 la discrepanza statistica, pi\u00f9 il consumo di capitale fisso (meglio noto come \"deprezzamento\"), meno il Factor income ricevuto dal resto del mondo pi\u00f9 i pagamenti di factor income al resto del mondo. Se si salta l'ultima coppia di operazioni, si ottiene il GNP. Altrimenti, si ottiene il GDP. La stima \u00e8 lievemente imprecisa se si usano degli arrotondamenti per eccesso o per difetto.\nIl GDP pu\u00f2 essere suddiviso tra GDP del settore privato nazionale (private disposable income) e GDP del settore pubblico (quello totale \u00e8 la somma dei due). Il GDP privato (Y privato) si pu\u00f2 isolare con una comoda formula aventi quattro componenti da sommare: il net factor payment from abroad NFP, i soldi totali (ed eventuali) ricevuti dal governo (transfers received from the government), i pagamenti di interessi sul debito del governo (i privati possono comprarsi le obbligazioni statali/government bond e vedersele ripagate con interessi alla data di scadenza/maturity date) e le tasse pagate allo Stato, l'unico membro a dover essere sottratto (infatti, \u00e8 un reddito generato dal governo attingendo dai privati, per la precisione dal loro reddito imponibile; anche le societ\u00e0 devono pagare le tasse in base al diritto tributario/tax law in quanto fonte del diritto societario: si pensi all'imposta sui redditi delle societ\u00e0 IRES in Italia). \nDunque, Yprivato = NFP + TR + INT - T. Il GDP del settore pubblico (Y pubblico), ovvero il reddito generato solo dal settore pubblico nazionale e pronto per essere allocato/investito dove pianificato (anche a scopo di lucro, e.g. investire in una societ\u00e0 per ricavarne profitti da reinvestire), \u00e8 il \"Net government income\" ed \u00e8 pari alle tasse pagate da tutto il settore privato (corporation incluse, fermo restando che possono evadere le tasse nascondendo i soldi in paradisi fiscali/tax haven all'estero o non dichiarando dei proventi e asset nei report finanziari come il foglio di bilancio) meno i soldi dati al settore privato (e.g. per investimenti, bonus o ripagamento di obbligazioni statali con interessi maturati agli obbligazionisti di stato, dunque \"transfers\" e \"interest payments on the government debt\"). La formula \u00e8 Ypubblico = T - TR - INT.\nLa ricchezza nazionale e il risparmio nazionale.\nUna nazione possiede sia ricchezze (e.g. il GDP se si pensa come il reddito nazionale con qualche aggiustamento, income approach) ma anche del gravame, ovvero dei debiti. Le ricchezze totali, perse e/o guadagnate si possono pensare come asset/beni: alla stregua di una persona fisica e giuridica come un'azienda, anche lo Stato \u00e8 titolare di beni/asset, di un vero e proprio patrimonio statale. Non si limita a miliardi di euro/dollari/ecc. in un conto corrente bancario, ma anche a terreni, edifici, beni culturali come edifici storici, beni intangibili come brevetti e security comprate in borsa o simili per partecipare ai profitti di una societ\u00e0 dunque a partecipazione statale ecc. Questi asset sono liquidabili, cio\u00e8 si possono convertire in denaro se si vendono anche tramite asta (si pensi per esempio a beni pignorati per recuperare crediti in contesto di insolvenza di un privato o di liquidazione di un'azienda). A tutti questi asset, si affiancano le liability (entrambi i concetti si possono vedere anche sul foglio di bilancio di una corporation): esse sono i debiti totali, siccome uno Stato pu\u00f2 indebitarsi (e.g. richiedendo prestiti a banche nazionali, straniere o sovranazionali o vendendo obbligazioni statali, dunque soldi che vanno restituiti con interessi entro una certa data in tutti i casi esempio). Esattamente come per i prestiti in banca, lo Stato pu\u00f2 indebitarsi e fare perno sulla leva finanziaria mettendo a garanzia del prestito degli asset, quindi parte dei beni e della propria ricchezza. Questi concetti sono analoghi anche in contesto privato e aziendale.\nLa differenza tra asset e liability, in macroeconomia, viene chiamata \"wealth\" o \"net worth\" (ricchezza nazionale, intesa come differenza; non va confusa con il reddito nazionale), cio\u00e8 il valore totale degli asset liberi da gravame e che, per esempio, si possono ancora usare per investimenti, per chiedere ulteriori prestiti ecc. Siccome \u00e8 \"nazionale\", si riferisce alla sfera privata e pubblica messe insieme (gli asset nazionali si possono anche trovare all'estero, per esempio se lo Stato o un privato come una corporation o un singolo azionista comprano dei terreni all'estero e azioni di corporation con sede legale e fiscale all'estero; in pi\u00f9, una nazione in s\u00e9 ha asset nazionali e stranieri: questi ultimi non si calcolano). Questo stesso valore, misurato con una valuta, si trova anche sui fogli di bilancio delle corporation, ma in accounting si chiama con un terzo vocabolo, \"equity\", e si pu\u00f2 aumentare finanziandosi non a debito (cio\u00e8 non chiedendo mutui o vendendo obbligazioni, ma emettendo azioni in borsa o over the counter OTC: in corporate finance, si pratica cio\u00e8 il public o private equity financing invece del debt financing). La ricchezza nazionale \u00e8 l'insieme di asset privati e pubblici in patria e all'estero, ma quelli all'estero, siccome sono formano gli asset in toto ma la ricchezza nazionale (che \u00e8 una differenza tra asset e liability), sono asset esteri netti (net foreign asset), ovvero asset stranieri meno liabiliy straniere. Su tutti gli asset pu\u00f2 gravare una liability, pure se si trovano all'estero.\nIl benessere di una nazione si misura dagli asset totali e dal GDP ma anche dalla ricchezza nazionale, di cui esistono molte trattazioni. Se quest'ultima \u00e8 bassa perch\u00e9 per esempio si hanno troppe liability, avere anche molti asset non \u00e8 un indicatore di benessere (nel caso peggiore, lo Stato non pu\u00f2 pi\u00f9 onorare i debiti a banche e obbligazionisti e dunque va in insolvenza sovrana, aprendo una crisi del debito). La ricchezza nazionale cresce, decresce o oscilla nel tempo e dipende da vari fattori, in primis l'incremento del valore degli asset e la diminuzione del valore delle liability. Il secondo fattore molto pi\u00f9 intuitivo che modifica la ricchezza nazionale \u00e8 il tasso di risparmio nazionale: se si parte dal presupposto l'accumulo di liability e/o la diminuzione di asset fanno entrambi diminuire la ricchezza nazionale, si deduce che tarando al meglio la gestione delle liability si pu\u00f2 incrementare la ricchezza siccome ci si indebita di meno. Quindi, siccome si accumulano meno liability e si consumano meno asset in pagamenti di liability (che \u00e8 diverso da fare investimenti a scopo di lucro), di base si sta risparmiando invece che sperperando. Se il livello di liability si congela, tramite il risparmio e l'aumento degli asset si genera ricchezza nazionale (lo stesso avviene in contesto privato e pubblico, se si scindono).\nPertanto, un primo concetto fondamentale nella trattazione della ricchezza nazionale, oltre all'equazione base asset totali = ricchezza + gravame (da cui si ottiene ricchezza = asset - gravame) analoga all'equazione fondamentale della contabilit\u00e0 asset totali = equity + liability, \u00e8 il concetto di risparmio (savings, \"S\"), diviso in risparmio privato o private saving Spvt, risparmio statale/governativo/pubblico o government saving Sgovt e risparmio nazionale/aggregato o national saving S (deriva da un'aggregazione/unione/affiancamento di quello pubblico e privato e matematicamente \u00e8 un'addizione), il tutto in un dato momento t e data una nazione o simili di riferimento (altrimenti il tutto \u00e8 avulso dalla realt\u00e0). Il risparmio \u00e8 una variabile di flusso siccome si misura e quantifica lungo un arco temporale, al contrario della ricchezza nazionale che \u00e8 una variabile di stock.\nIl risparmio privato si quantifica con una formula ottenuta da una piccola modifica a quella del GDP privato ed \u00e8 Spvt = (GDP + NFP +TR +INT -T) -C. Il valore nella parentesi tonda, se preso a s\u00e9, si chiama \"private disposable income\", quindi si pu\u00f2 pensare come questo valore meno il consumo privato, che dunque rappresenta una spesa (e non certamente risparmio); gli investimenti in beni capitali, pur essendo spese, non sono citati nella formula siccome non si sottraggono: sono investimenti per migliorare la capacit\u00e0 produttiva futura e non bisogni correnti, immediati o nel breve termine. Il tasso di risparmio privato \u00e8 una frazione/divisione ed \u00e8 il risparmio privato diviso il private disposable income.\nIl risparmio statale/pubblico si esprime e calcola come una sottrazione ed \u00e8 il reddito statale medio meno la spesa statale in beni e servizi (per soddisfare i bisogni immediati/correnti). Quindi, Sgovt = (T - TR - INT) -G. Si ricorda che non tutte le spese governative G sono effettuate per soddisfare bisogni immediati: per esempio, se partecipa a una societ\u00e0, aspetta dei dividendi in futuro; oppure si spendono in beni capitali usati nel lungo termine (long-lived capital goods) come strade, ponti, dighe, scuole, ospedali e simili. Il risparmio statale si pu\u00f2 anche pensare come surplus nel budget statale (government budget surplus): se il budget sono le tasse meno le spese (spese statali G, pagamenti di interessi a creditori come banche e obbligazionisti di stato INT e pagamenti generici TR), in caso di surplus vuol dire che si raccolgono pi\u00f9 tasse di quanto si spende, pertanto da budget govt = T \u2013 (G + TR +INT) ovvero budget govt T \u2013 G \u2013 TR \u2013 INT. Chiaramente, nel caso alternativo, le entrate (gettito fiscale proveniente dalla tassazione) sono molto bilanciate rispetto alle uscite; nel caso totalmente opposto, le uscite superano le entrate: in tal caso, si parla di deficit nel budget (il risparmio si pu\u00f2 sempre calcolare, ma avr\u00e0 un valore negativo: -Sgovt). I deficit si possono coprire/finanziare tramite il risparmio privato.\nInfine, il risparmio nazionale S \u00e8 la somma di entrambi i tipi di risparmio (pubblico e privato, che sono le due \u201canime\u201d di una nazione con un apparato statale e politico) S = Spvt + Sgovt. La formula \u00e8 lunga ma, semplificandola, esce S = Y + NFP - C - G, ovvero S = GNP - C - G. Una formula alternativa deriva da un rimaneggiamento della income-expenditure identity, che per esteso \u00e8 S = (C + I+ G + NX) + NFP - C \u2013 G: semplificando, si ottiene S = I + (NX + NFP); siccome il contenuto nelle parentesi tonde a s\u00e9 si dice bilancia dei pagamenti correnti/current account balance CA (pu\u00f2 essere un valore positivo o negativo), allora S = I + CA. Quanto alla bilancia dei pagamenti, se le spese in liability superano le entrate (pagamenti ricevuti e investimenti per ottenere asset e a scopo di lucro), si crea uno sbilanciamento ed essa \u00e8 negativa (\"va in rosso\"), mentre se le entrate superano le uscite la bilancia si dice che \u00e8 positiva. In base a questo contesto, CA \u00e8 un valore misurato con una valuta che pu\u00f2 essere positivo o negativo. Quanto all'equazione, da essa si nota come l'aumento della ricchezza nazionale (espresso come risparmio) aumenta anche in un terzo modo: non solo la modifica del valore di asset e/o liability e indebitandosi di meno per ripagare meno debiti, ma anche investendo per acquistare asset nazionali anche all'estero, tale per cui aumenta la quantit\u00e0 di net foreign asset (contemporaneamente, non bisogna incrementare di colpo il livello di liability).\nLa terza identit\u00e0 fondamentale in macroeconomia si ottiene da una modifica di S secondo la prima formula: sottraendovi da entrambi i lati il deficit di budget -Sgovt, si ottiene Spvt = I + (- Sgovt ) + CA, detta uses-of-savings identity.\nI tipi di variabili macroeconomiche e le variabili fondamentali.\nUna variabile economica \u00e8 un dato/quantit\u00e0 che si tiene in considerazione nelle formule, modelli e analisi e, come dice il nome stesso, \u00e8 un dato che varia nel tempo siccome aumenta o diminuisce in modo pi\u00f9 o meno marcato (cio\u00e8 oscilla). Le variabili si usano non solo in macroeconomia, ma anche statistica, matematica e fisica tra i vari campi.\nDi base, esistono variabili dipendenti e indipendenti: le prime sono legate al variare di altre variabili, mentre le seconde no.\nIn macroeconomia, le variabili che sono misurate in base a unit\u00e0 di tempo sono dette variabili di flusso (flow variables), mentre le altre, ovvero le variabili di stock (stock variables), sono definite in un preciso punto nel tempo/momento temporale (una data precisa, anche corredata di ora, minuto e secondo) e non lungo un'unit\u00e0 pi\u00f9 o meno lunga (e.g. misura trimestrale/\"quarterly\", misura semestrale, misura annuale, ultima settimana, ultimi due giorni VS 1 gennaio 2001). Per esempio, il GDP stesso \u00e8 una variabile (a sua volta calcolata con variabili) ed \u00e8 una variabile di flusso siccome si misura annualmente e il valore si riferisce lungo l'intero anno. Di contro, il capitale sociale di un'azienda o i soldi in un singolo conto corrente o il valore totale di tutti gli hedge fund nel mondo \u00e8 una variabile di stock siccome la misurazione si riferisce a una precisa data.\nUna variabile che si misura in base ai prezzi di un anno di riferimento (prices of a base year) si dice variabile reale e un esempio \u00e8 il GDP reale (negli Stati Uniti, si chiama anche constant-dollar GDP). Di contro, una variabile nominale si riferisce a una variabile misurata in base al valore corrente/immediato/attuale dei prezzi (che chiaramente oscillano lungo il tempo) e un esempio \u00e8 il GDP nominale (che, per questa sua caratteristica, negli USA \u00e8 anche detto current-dollar GDP), che deve essere calcolato con variabili interamente reali per coerenza. Il concetto di \"reale VS nominale\" si applica anche altrove, per esempio nel contesto del valore delle azioni (valore reale VS nominale) e, in generale, le variabili nominale sono dunque influenzate dalla moneta (che \u00e8 invece neutrale verso le variabili reali). La separazione tra variabile reale e nominale \u00e8 detta dicotomia classica.\nIn macroeconomia, le variabili si riferiscono a formule e modelli che riguardano l'economia a livello nazionale e oltre, pertanto si dice che la variabili sono \"aggregate\" siccome raggiungono un alto livello di aggregazione, cio\u00e8 raggruppamento e somma indistinta.\nLe variabili fondamentali in macroeconomia sono:\nTasso d'inflazione e tasso d'interesse.\nTutti i beni e servizi hanno un valore misurabile con una valuta (nel caso limite, possono valere zero), ma il valore pu\u00f2 fluttuare non solo a causa del bene stesso (per esempio una macchina nuova che si usura e che diminuisce in valore siccome si deprezza, a meno che si tiene in manutenzione o si modifica e potenzia in qualche modo) ma anche a causa del tasso di cambio tra una valuta e l'altra. L'indice di prezzo pu\u00f2 aumentare o calare nel tempo e questa oscillazione si pu\u00f2 quantificare (anche) come una percentuale.\nUn indice di prezzo \u00e8 una misura del prezzo medio di un determinato bene o servizio o di una fascia di essi (e.g. il pane VS gli alimentari) in un anno specificato. Siccome il valore aggregato i beni e i servizi rientra nel calcolo del PIL, il relativo indice di prezzo si chiama \"deflattore del PIL\" (GDP deflator), si calcola ogni trimestre e si usa per calcolare il PIL reale: PIL reale = PIL nominale/(deflattore del PIL/100).\nUn altro indice di prezzo fondamentale \u00e8 l'indice dei prezzi al consumo (consumer price index, CPI), che misura per la precisione proprio i prezzi dei beni di consumo e si calcola ogni mese (per esempio, negli Stati Uniti \u00e8 calcolato mensilmente dal Bureau of Labor Statistics).\nIl tasso di inflazione dei prezzi, sempre riferito a due punti temporali (t, t+1) e indicabile come \u03c0t+1, \u00e8 legato direttamente all'indice dei prezzi siccome il tasso d'inflazione si calcola osservando la percentuale di incremento degli indici di prezzo in un dato periodo (e.g. negli ultimi due anni, dal 2001 al 2003 ecc.). Se Pt \u00e8 il livello di prezzi in un punto temporale t and Pt+1 \u00e8 il livello di prezzi in un punto temporale successivo t+1, se la differenza tra il secondo e il primo si indica come \u0394Pt+1 allora il tasso di inflazione si misura come \u03c0t+1 = \u0394Pt+1/Pt. Il tasso d'inflazione dunque misura quanto aumentano i prezzi di beni e servizi.\nIl tasso d'interesse su un asset \u00e8 un'altra variabile economica e anche macroeconomica tra le pi\u00f9 basilari; gli interessi riguardano il banking siccome si pagano interessi sui soldi prestati (anche i soldi sono asset e sono liquidi), la corporate finance e la finanza pubblica siccome si pagano interessi su obbligazioni/bond societari e statali e anche la macroeconomia siccome gli interessi si possono aggregare. Il tasso d'interesse pu\u00f2 fluttuare/oscillare nel tempo e il tasso d'interesse aggregato si pu\u00f2 postulare siccome gran parte dei tassi d'interesse esistenti tendono a oscillare insieme (le cause di oscillazione, come per l'inflazione, sono molteplici). L'interesse \u00e8, infine, un margine di profitto per chi presta il denaro se viene richiesto (nella finanza islamica, gli interessi sono vietati per motivi religiosi, ragion per cui i profitti vengono generati in altri modi). Anche in questo caso, il tasso di interesse si divide in tasso d'interesse reale (real interest rate o real rate of return) e tasso d'interesse nominale \"i\" (nominal interest rate o nominal rate of return). Quello reale indica il tasso al quale il valore reale di un asset incrementa nel tempo, mentre quello nominale \u00e8 il tasso al quale il valore nominale di un asset incrementa nel tempo. Conoscendo un tasso, si pu\u00f2 derivare l'altro: tasso d'interesse reale = i -\u03c0, dove pigreco si riferisce all'inflazione. Siccome il tasso d'interesse reale si lega alla moneta, i prestatori/creditori, i debitori e i correntisti non sanno con certezza come sar\u00e0 nel futuro: conoscono in partenza solo quello nominale, mentre quello reale attesto \"r\" si pu\u00f2 precalcolare senza certezza assoluta e con errori marginali in base al tasso d'inflazione previsto/atteso (\u03c0e). Il tasso di interesse reale atteso (expected real interest rate) in un punto temporale futuro \u00e8 r = i - \u03c0e. Quanto al tasso d'inflazione atteso, si calcola tramite dei sondaggi (survey) o si prende il tasso calcolato da enti privati o dal governo o, come terza possibilit\u00e0, si prendono i pi\u00f9 recenti tassi di inflazione e si proiettano nel futuro.\nLa produttivit\u00e0, il mercato del lavoro e la disoccupazione.\nLa produttivit\u00e0 nazionale totale, ovvero la capacit\u00e0 di produrre output sottoforma di beni e servizi di una nazione o simili (si tratta solo la quantit\u00e0 e non la qualit\u00e0 o simili), dipende dagli input, cio\u00e8 componenti in ingresso che, combinanti insieme, costituiscono prodotti e servizi intermedi che infine diventano l'output finale. Gli input sono i beni capitali (capital goods), il lavoro (labor), le materie prime (raw materials), la terra di propriet\u00e0 (land) e l'energia (energy; si pu\u00f2 pensare come le utenze: acqua, elettricit\u00e0 e gas, anche ottenibili da fonti rinnovabili). Gli input specifici per la produzione si dicono \"fattori di produzione\"; Smith fu uno dei primi a trattarli e nel Settecento li indic\u00f2 come \"fattori primari di produzione\" (terra, lavoro e capitale; a ognuno corrisponde una remunerazione per l'acquisto: soldi dell'affitto, salario/stipendio, interessi sul capitale). Di base, pi\u00f9 quantit\u00e0 di fattori di produzione si usano, pi\u00f9 output si produce; a monte, l'input va comunque ottenuto tramite una catena di rifornimento o simili (si pensi alle materie prime e alle utenze e a incidenti che bloccano la catena di rifornimento o che rendono l'acquisto difficile, per esempio blackout di massa e inflazione del prezzo delle materie prime). I due fattori pi\u00f9 importanti sono i beni capitali e il lavoro. \nL'output in primis dipende dalla quantit\u00e0 di fattori usati, ma anche come si scelgono e usano (e.g. avere 10 macchinari rudimentali e artigianali per produrre scarpe VS avere 2 super-macchinari moderni e elettronici per produrre scarpe; usare al meglio le risorse VS sprecare le risorse; usare vecchi macchinari e 100 operai per produrre VS usare tecnologie di automazione e 20 operai per produrre). Una formalizzazione che spiega il rapporto tra output, capitale e lavoro \u00e8 la funzione di produzione (production function): Y = AF(K, N), in cui Y \u00e8 l'output reale prodotto in un dato momento di tempo t (ed \u00e8 anche il GDP secondo il product approch, che sostanzialmente si pu\u00f2 pensare come un ipotetico \"output approach\"), A \u00e8 un numero che misura la produttivit\u00e0 totale (total factor productivity o \"productivity\"), K \u00e8 il capitale utilizzato nel dato periodo (\"capital stock\"), N \u00e8 il numero di lavoratori impiegati nel dato periodo mentre F indica una funzione che relaziona Y ai due componenti K e N. La funzione si applica sia a livello nazionale che in singole aziende, ragion per cui si usa e studia sia in macroeconomia che in microeconomia. Siccome l'output Y \u00e8 nazionale, la produttivit\u00e0, il numero di lavoratori (milioni) e il capitale usato (milioni o miliardi misurati con una valuta) sono aggregati. \nLa produttivit\u00e0 A pu\u00f2 oscillare nel tempo e l'aumento o diminuzione si pu\u00f2 misurare in percentuale. Y, K e N possono oscillare nel tempo e la variazione si indicano come \u0394Y, \u0394K e \u0394N. Il prodotto marginale di capitale (marginal product of capital) MPK \u00e8 l'incremento in output Y derivato da un incremento in K (beni capitali usati) di un'unit\u00e0; siccome tutto ci\u00f2 si riferisce a oscillazioni, i componenti sono \u0394Y e \u0394K e la formula, intuitivamente, \u00e8 MPK = \u0394Y/\u0394K. Il valore di MPK \u00e8 sempre positivo e diminuisce se K (capital stock) aumenta, siccome l'aumento di output Y rallenta man mano che si continua ad aumentare K e si tiene fisso N/il numero di lavoratori: se si hanno 100 lavoratori e 10 macchine a bassa automatizzazione si produce poco, se si hanno 100 lavoratori e 50 macchine si produce di pi\u00f9, se si hanno 100 lavoratori e 100 macchine l'output pu\u00f2 diminuire e se si hanno 100 lavoratori e 1000 macchine l'output pu\u00f2 essere minimo (ci\u00f2 si nota anche da una rappresentazione grafica). Un concetto analogo \u00e8 quello di prodotto marginale del lavoro (marginal product of labor) o MPN: esso \u00e8 l'output aggiuntivo prodotto da ogni unit\u00e0 di lavoro (numero di lavoratori); i suoi componenti sono \u0394Y e \u0394N e la formula, intuitivamente, \u00e8 MPN = \u0394Y/\u0394N. Un concetto analogo, il prodotto del ricavo marginale del lavoro MRNP misura i benefici di impiegare un lavoratore extra in termini di reddito prodotto. Per calcolarlo, \u00e8 sufficiente sapere gi\u00e0 MPN e aggiungergli l'output totale che riesce a creare il lavoratore extra (e.g. in un giorno di lavoro), ovvero P (come \"prodotto\" o simili) misurato con una valuta e effettuare una moltiplicazione: MRPN = P x MPN, ovvero MRPN = P x \u0394Y/\u0394N.\nLaddove ci sono sbalzi nella produttivit\u00e0 totale Y (anche molto marcati e improvvisi) tale per cui aumenta o diminuisce, si parla di \"supply shock\" o \"productivity shock\". In generale, la produttivit\u00e0 oscilla nel tempo. Se la produttivit\u00e0 aumenta, si parla di supply shock positivo/benefico (e.g. in caso di innovazioni in tecnologia, come la diffusione dei computer, di internet, dei robot e delle auto che si guidano da sole, e innovazioni delle best practice manageriali), altrimenti si parla di supply shock negativo/avverso (e.g. in caso di disastri climatici o incidenti su vasta scala). Un supply shock positivo impatta positivamente sul MPN (prodotto marginale del lavoro): si immagini l'introduzione di un macchinario o di una best practice manageriale che aumenta la produttivit\u00e0 di ogni singolo operaio.\nI beni capitali/capital goods K oscillano o vengono ricambiati in primis a causa dell'innovazione tecnologica e della loro usura contemporanea al deprezzamento (e.g. macchinari che invecchiano nel tempo e in pi\u00f9 vengono superati da tecnologie pi\u00f9 evolute o completamente nuove e ground-breaking; anche a tenere sotto manutenzione, riparazione e assicurazione un macchinario nel tempo, potrebbe essere superato dall'innovazione tecnologica). L'impatto sull'output Y \u00e8 lento siccome il loro ricambio non \u00e8 estremamente veloce. Dunque, se delle analisi in merito sono nel breve termine (e.g. qualche mese), i beni capitali K si possono trattare come fissi. Il lavoro N come numero di lavoratori pu\u00f2 cambiare pi\u00f9 velocemente tramite assunzioni e licenziamenti (questi ultimi possono anche licenziarsi spontaneamente). In pi\u00f9, il contributo dei lavoratori come lavoro apportato pu\u00f2 fluttuare siccome i lavoratori possono effettuare saltuariamente degli straordinari (possibilmente pagati). In pi\u00f9, un individuo pu\u00f2 iniziare a lavorare molto presto e finire sempre pi\u00f9 tardi con l'aumento dell'et\u00e0 pensionabile, pertanto, a livello aggregato (il livello privilegiato della macroeconomia), i cambi di produzione/output nazionale pu\u00f2 oscillare anche in base proprio a N. \nI lavoratori non sono tutti uguali siccome alcuni possono avere pi\u00f9 titoli ed esperienza di altri e avere diverse attitudini e ambizioni, ma in macroeconomia per semplificare si possono considerare come tutti uguali. Il mercato di assunzioni e licenziamenti forma, in senso astratto, il mercato del lavoro; le imprese decidono chi, quanto e quando assumere. Nel gestire le assunzioni, in particolare, le aziende rincorrono il maggiore profitto possibile (in generale il profitto, che \u00e8 la parte di ricavo dopo che tutti i costi sono coperti, \u00e8 ricavo - costi di produzione e tasse) e le assunzioni di lavoratori chiave (un'analisi costi-benefici o simili d\u00e0 il via libera) o assunzioni tarate in modo tale da non sprecare risorse sono cruciali; infine, l'output/quantit\u00e0 di beni e servizi prodotti deve essere aumentato tramite le assunzioni o licenziamenti. Un lavoratore extra \u00e8 utile se produce pi\u00f9 output e profitti nonostante una paga extra (che, nel caso di lavoratori in posizioni alte, e.g. i top executive di una corporation, pu\u00f2 essere alta). Se l'output maggiore \u00e8 uguale o inferiore al costo del lavoratore, se assunzioni si fermano (o non si effettuano nemmeno). Il costo di un lavoratore \u00e8 pari alla sua paga (a cui, eventualmente, si aggiungono diritti come il congedo parentale, che per\u00f2 non si usano obbligatoriamente), che per\u00f2 si distingue in paga reale \u03c9 e paga nominale W: per la precisione, la paga reale (real wage) \u00e8 \u03c9 =W/P (paga nominale diviso il prezzo di un'unit\u00e0 di output, e.g. una bottiglia di succo d'arancia). La paga, comunque, pu\u00f2 oscillare nel tempo senza che l'orario di lavoro subisca una diminuzione (per esempio, in contesto di dissesto finanziario locale o nazionale o internazionale, le paghe possono anche dimezzarsi); se \u00e8 a cottimo, se la paga reale si dimezza, il lavoro deve raddoppiare per riottenere la paga reale iniziale. Pertanto, la domanda di lavoro funziona su questi principi.\nIl lavoro, in macroeconomia, serve per ricevere il denaro della paga (non si tiene conto della soddisfazione dei singoli o di altri fini/scopi) per comprare i beni di prima necessit\u00e0 e gli eventuali beni di lusso e per finanziare le attivit\u00e0 non lavorative (off-the-job activites), dette \"svago\" (leisure); lo svago non include solo gli hobby (e.g. studiare il cinese e la macroeconomia, anche in modo molto serio, o divertirsi a sperimentare con i succhi d'arancia), ma anche tutte le attivit\u00e0 vitali e bisogni primari che non sono attivit\u00e0 lavorative, come stare con gli amici, la moglie e i figli, mangiare, bere, dormire e tutti gli altri bisogni primari. Il livello di felicit\u00e0 ottenuto dai beni e servizi consumati e dal tempo totale speso in svago viene detta \"utility\". Il lavoro e la paga che ne deriva devono massimizzare il livello di utility: una paga molto bassa porta per esempio a nutrirsi di meno o sacrificare hobby che danno utility come imparare il cinese e la macroeconomia perch\u00e9 non si hanno i soldi per comprare i libri o andare a seguire un corso in presenza o online. \nSiccome il lavoro non \u00e8 svago, la paga deriva dal tempo e sforzi sottratti allo svago e impiegati a lavorare. Tra i due, dunque, si forma una specie di bilanciamento. La tendenza di offrire pi\u00f9 lavoro e sottrarre tempo e sforzi allo svago per ottenere un'alta ricompensa (cio\u00e8 pi\u00f9 denaro della paga per potersi permettere pi\u00f9 svago) viene detto \"effetto di sostituzione di una maggiore paga reale\" (substitution effect of a higher real wage). I soldi guadagnati aumentano se si lavora di pi\u00f9 o se, senza aumentare le ore di lavoro, la paga aumenta (e.g. a causa di promozioni o altri motivi): un incremento nella paga reale incrementa la ricchezza dei lavoratori. Quando aumenta la ricchezza, di base i lavoratori possono passare pi\u00f9 tempo a svagarsi, pertanto a seguito dell'arricchimento possono anche permettersi di fornire meno lavoro. Questo fenomeno si chiama \"income effect\", riferito a una paga reale pi\u00f9 alta. Quindi, l'apporto di lavoro dato da un lavoratore oscilla a causa di due effetti che vanno in direzioni opposte.\nLa domanda e offerta del lavoro nel mercato del lavoro (domanda aggregata/\"aggregate demand for labor\" e offerta aggregata/\"aggregate supply for labor\" siccome si lavora in contesto macroeconomico) possono essere bilanciate o sbilanciate: nel caso pi\u00f9 critico, l'offerta di domanda supera la domanda (oppure l'offerta \u00e8 composta da posti di lavoro obsoleti o da lavoratori con abilit\u00e0 obsolete a causa in primis dell'innovazione tecnologica e delle varie scienze o da lavoratori senza i titoli richiesti, ma in macroeconomia i lavoratori si possono considerare come tutti uguali l'uno con l'altro). Se l'offerta supera la domanda (gli altri sotto-casi si ignorano perch\u00e9 si considerano i lavoratori come tutti uguali), si crea la disoccupazione. Il disoccupato \u00e8 un individuo che cerca attivamente il lavoro nel mercato del lavoro ma non lo trova e tale per cui, se non ha tutele, soffre economicamente o deve emigrare all'estero e spendere la sua formazione non in patria (\"cervello in fuga\"). Il disoccupato, anche in statistica, non va confuso con l'inattivo, cio\u00e8 colui che non ha lavoro e non lo cerca attivamente, per esempio perch\u00e9 \u00e8 senza stimoli e speranze. Se in pi\u00f9 non stanno nemmeno studiando (e.g. upskilling e/o reskilling), si parla di NEET (Neither in Employment or in Education or Training). \nIl tasso di occupazione e disoccupazione in una nazione oscilla nel tempo la disoccupazione pu\u00f2 acutizzarsi in momenti di crisi o di passaggio (e.g. grandi innovazioni tecnologiche o crisi economiche internazionali). L'offerta aggregata del lavoro si pu\u00f2 rappresentare in un grafico ed \u00e8 descritta da una curva crescente, la aggregate labor supply curve, che muta in base al mutare delle variabili (\u00e8 uno dei grafici pi\u00f9 basilari della macroeconomica insieme alla curva della domanda e dell'offerta e ad altre rappresentazioni grafiche basate su due assi cartesiani, dunque due dati intrecciati X e Y). Negli Stati Uniti, la disoccupazione si misura attraverso dei sondaggi. Le tre categorie di classificazione sono: occupato (chi lavora a tempo pieno o parziale nella scorsa settimana, incluso chi \u00e8 stato malato o ha preso un congedo), disoccupato (chi non ha lavorato nella scorsa settimana ma cerca attivamente lavoro), \"non nella forza lavoro\"/not in the labor force se non ha lavorato e non cerca il lavoro (inoccupati, studenti a tempo pieno, casalinghe e pensionati). \nLa forza lavoro dunque \u00e8 composta da occupati e disoccupati, mentre chi non ne fa parte sono inoccupati ma anche altre categorie, che per logica sono fuori dalla forza lavoro ma non tutti sono inoccupati. La disoccupazione si calcola in milioni di persone senza lavoro o come un tasso di disoccupazione (unemployment rate). La percentuale di chi fa parte della forza lavoro, a differenza di coloro che non ne fanno parte, si dice \"tasso di partecipazione\" (participation rate), da non confondere con il tasso di occupazione (chi partecipa alla forza lavoro \u00e8 occupato o disoccupato). Questi tassi fluttuano nel tempo sia perch\u00e9 il mercato del lavoro \u00e8 in flusso costante, sia a causa delle eventuali crisi economiche che portano a crisi di occupazione. Anche il periodo di disoccupazione (unemployment spell), caratterizzato da una durata/duration, pu\u00f2 durare da qualche settimana o uno/due mesi circa a, in qualche altro caso, fino a un anno circa; pi\u00f9 dura, pi\u00f9 in primis il danno economico \u00e8 considerevole (si pu\u00f2 arrivare alla vendita di asset fondamentali come l'auto e la prima casa).\nLa disoccupazione pari a zero assoluto \u00e8 impossibile pure se l'economia non \u00e8 in dissesto a causa della costante evoluzione tecnologica: l'automazione permette l'assunzione di meno lavoratori se il task \u00e8 routinario (a meno che si tiene conto dello sviluppo dell'intelligenza artificiale) e l'innovazione tecnologica di base fa perire nuovi lavori e ne fa nascere altri, laddove non si limita a affiancare il lavoratore (e.g. scrivere con carta e penna VS con la macchina da scrivere VS con il computer: il lavoratore non viene sostituito). La nascita di nuovi lavori richiede nuove hard skill e soft skill e le prime si acquisiscono in un tempo pi\u00f9 o meno lungo (settimane o mesi) tramite l'upskilling o reskilling, quindi alcuni lavoratori possiedono delle skill obsolete e/o non aggiornate. Questo tasso fisiologico di disoccupazione perenne si dice \"disoccupazione strutturale\" (structural unemployment). Laddove il lavoratore viene travolto da queste cause, non trova lavoro o deve accontentarsi di lavori a bassa qualificazione, tale per cui il lavoratore si pu\u00f2 licenziare e cambiare facilmente (ammesso che il lavoro non sia automatizzato). La seconda casistica della disoccupazione strutturale riguarda altre caratteristiche come le barriere linguistiche o la discriminazione in base a qualunque causa: etnia, sesso, stazza, orientamento sessuale, religioso, possesso di handicap ecc. La terza \u00e8 il declino di un'industria di fronte alla concorrenza, che causa sempre dei disoccupati (e.g. i produttori di succo d'arancia in America piuttosto che in Europa).\nLa seconda causa \u00e8 la \"disoccupazione frizionale\" (frictional unemployment), causata dal fatto che un lavoratore cerca il lavoro tipicamente lungo l'arco di alcune settimane siccome non accetta sempre la primissima offerta che gli capita e/o non \u00e8 il profilo adatto a ogni offerta. Per esempio, un laureato in economia e specializzato in marketing della moda potrebbe non accettare le numerose offerte di lavoro come pulitore di bagni e, se gli venissero offerti dei posti come manager, potrebbe non accettare posti in aziende di prodotti agroalimentari, chimici e tecnologici.\nUna legge molto nota nel campo della disoccupazione \u00e8 la legge di Okun, legata al tasso naturale di disoccupazione e alla disoccupazione ciclica.\nAccenno ai modelli economici.\nLo studio delle variabili macroeconomiche impiega modelli economici (rappresentazioni semplificate della realt\u00e0) elaborati per spiegare il funzionamento dell'economia nelle prospettive temporali considerate. Ad esempio:\nLa \"teoria dello sviluppo economico\" analizza le cause che determinano variazioni del reddito (Y), variabile oggetto di studio della \"teoria del ciclo economico\". La crescita della domanda aggregata [sommatoria dei consumi (C) e degli investimenti (I) delle famiglie e delle imprese, della spesa dei beni e servizi (G) e dei trasferimenti (TR) dello Stato, delle esportazioni (X) al netto delle imposte (TA) e delle importazioni (M)], incrementa il processo produttivo e aumenta il reddito.\nTrattazione matematica.\nDefinizioni.\nNotazioni.\nI principali concetti della teoria macroeconomica sono spesso indicati con questa notazione, presente nei libri di testo universitari e nella formulazione originale di John Maynard Keynes:\nIl prodotto interno lordo.\nIl PIL \u00e8 definibile in due modi equivalenti:\nA consuntivo di fine anno queste due modalit\u00e0 di calcolo devono portare allo stesso risultato.\nIl reddito \"pro-capite\".\nA partire dal PIL \u00e8 definibile il reddito \"pro-capite\" medio come il rapporto tra il PIL e il numero dei cittadini: \u00e8 evidente la correlazione diretta fra la ricchezza individuale e quella nazionale.\nL'eguaglianza fra PIL e valore aggiunto \u00e8 l'equazione fondamentale della contabilit\u00e0 nazionale.\nA partire dalle precedenti notazioni si possono dare una serie di definizioni, oltre a quella iniziale del PIL.\nTributi.\nL'ammontare formula_3 del prelievo o gettito fiscale \u00e8 pari a:\nformula_12, ossia deriva da un'aliquota (pressione fiscale media) applicata al reddito nazionale.\nBilancio dello Stato.\nIl bilancio dello Stato formula_10 \u00e8 dato dalla differenza fra entrate (imposte) e uscite (spesa pubblica + trasferimenti):\nformula_14\nIn generale:\nformula_15. Il bilancio pu\u00f2 presentarsi in \"avanzo\", \"disavanzo\" o in \"pareggio\" (saldo primario).\nReddito disponibile.\nIl reddito disponibile delle famiglie \u00e8 definito come il reddito totale al netto del prelievo fiscale:\nformula_16\nConsumi.\nFra consumi e reddito disponibile viene ipotizzata l'esistenza di una relazione analitica lineare (ipotesi semplificativa).\nLa relazione non lega direttamente consumi e reddito nazionale, ma consumi e reddito disponibile, evidenziando come il carico fiscale riduce la possibilit\u00e0 di spesa dei soggetti economici.\nformula_17, dove formula_18\nLa precedente equazione \u00e8 detta \"funzione di consumo\". L'equazione, come da ipotesi, ha il grafico di una retta presentandosi nella forma descritta dall'equazione di una retta:\nformula_19\nDalla funzione di consumo ipotizzata si ricava che la pendenza della retta \u00e8:\nformula_20\ndove formula_21 \u00e8 detto propensione marginale al consumo.\nformula_22rappresenta il consumo improrogabile, quello cio\u00e8 necessario per la sopravvivenza di una persona.\nRisparmio.\nRisparmio e consumi sono le due componenti del reddito disponibile. Per differenza si ha che il risparmio privato S \u00e8:\nformula_23\nAllo stesso modo dei consumi, fra risparmio e reddito disponibile viene ipotizzata una relazione analitica lineare.\nformula_24, dove formula_25\nDall'equazione della precedente retta, si ricava che la pendenza \u00e8:\nformula_26\ndove formula_27 \u00e8 detta propensione marginale al risparmio.\nLa relazione fra propensione marginale al consumo e propensione marginale al risparmio \u00e8:\nformula_28.\nricavabile dalle definizione di risparmio sostituendovi le funzioni di consumo e di risparmio.\nIl PIL come complesso dei redditi prodotti.\nIl PIL o ricchezza nazionale pu\u00f2 essere definito come complesso dei redditi prodotti (somma di consumi C, investimenti I e spesa pubblica G) pari a:\nformula_29\nPer dedurre gli effetti sul reddito di un aumento della spesa pubblica e/o delle tasse si sostituisce a formula_6 la funzione dei consumi:\nformula_31\nAbbiamo detto anche che il PIL \u00e8 somma di consumi, risparmi e spesa pubblica. Esso deve dunque eguagliare il valore aggiunto della precedente definizione (somma di consumi, investimenti e spesa pubblica). Si ha:\nformula_32\nda cui:\nformula_33\nEguagliando i due membri dell'equazione si ottiene che i risparmi sono uguali agli investimenti, ossia che i risparmi finanziano gli investimenti produttivi. L'equazione \u00e8 tendenziale, non vera in ogni istante.\nMoltiplicatore sul reddito della spesa pubblica.\nPer vedere il solo effetto di una variazione della spesa pubblica sul reddito nazionale, si ipotizza di agire a parit\u00e0 di altri fattori, e che formula_34:\nformula_35\nIl fattore formula_36 \u00e8 detto moltiplicatore sul reddito della spesa pubblica poich\u00e9 il suo valore \u00e8 sempre maggiore dell'unit\u00e0: quindi, a fronte di un aumento della spesa pubblica di 10, si avr\u00e0 un aumento del reddito pari a 11, 20, etc., con un ritorno pi\u00f9 che proporzionale.\nInfatti, posto:\nformula_37,\nsi ottiene che:\nformula_38, vero formula_39 (essendo formula_40)\nUn intervento di aumento sulla spesa pubblica genera dunque un incremento del reddito nazionale. Il finanziamento di questa spesa \u00e8 un problema distinto e pu\u00f2 avvenire in vari modi impiegando un avanzo di bilancio, con indebitamento dello Stato o con pari entrate fiscali.\nIl moltiplicatore sul reddito della spesa pubblica ha una formulazione leggermente diversa se si tiene conto che questa spesa venga finanziata, in parte o integralmente, con le tasse:\nformula_41.\nIl moltiplicatore \u00e8 anche in questo caso sempre maggiore dell'unit\u00e0. Infatti, posto:\nformula_42,\nsi ottiene che:\nformula_43, vero formula_39 e formula_45\nInoltre in tutti i casi quanto pi\u00f9 piccola \u00e8 la propensione al risparmio formula_46 ossia tanto maggiore \u00e8 la propensione ai consumi, tanto pi\u00f9 alto \u00e8 l'aumento di ricchezza nazionale, qualunque azione venga intrapresa (riduzione delle tasse, spesa pubblica, spesa in disavanzo). Fu Keynes ad affermare che la domanda \u00e8 un dato ed \u00e8 il motore della crescita economica, ovvero che l'economia \u00e8 \"consumistica\": la domanda \u00e8 infatti una domanda di consumo.\nMoltiplicatore sul reddito delle imposte.\nUna riduzione delle imposte genera invece il seguente effetto sul reddito prodotto:\nformula_47\nIl segno negativo indica che un incremento del reddito deriva da una riduzione delle tasse (formula_48 negativo).\nIl fattore formula_49 \u00e8 detto moltiplicatore sul reddito delle tasse o anche moltiplicatore della leva fiscale, perch\u00e9 \u00e8 sempre maggiore dell'unit\u00e0. Infatti, posto:\nformula_50,\nsi ottiene un'identit\u00e0, vera formula_39 (formula_52)\nUna riduzione dell'ammontare di tasse equivale a una riduzione della pressione fiscale definita come rapporto fra le entrate (che sono tasse e imposte) e il PIL.\nConfronto fra i due moltiplicatori.\nLa spesa pubblica ha un moltiplicatore sul reddito nazionale pi\u00f9 alto di quello che ha la riduzione delle imposte. In altri termini un aumento della spesa pubblica o un taglio delle tasse hanno lo stesso effetto sul bilancio pubblico, ma un effetto differente sul reddito nazionale: in generale per incrementare la ricchezza di una nazione \u00e8 pi\u00f9 conveniente un intervento diretto dello Stato tramite la spesa pubblica rispetto ad un taglio delle imposte.\nInfatti il moltiplicatore (sul reddito) della spesa pubblica \u00e8 maggiore di quello derivante da una riduzione delle imposte:\nformula_53\nformula_54\nDa cui:\nformula_55, essendo per ipotesi formula_18 (confrontando i due moltiplicatori, si ottiene formula_57, vera formula_39).\nConfronto in funzione dell'aliquota fiscale.\nIl risultato \u00e8 confermato anche confrontando i due moltiplicatori nella loro forma pi\u00f9 generale.\nIl moltiplicatore delle tasse sul reddito, sostituendo a formula_59, diventa:\nformula_60\nSe si confronta con il moltiplicatore della spesa pubblica sul reddito in funzione dell'aliquota fiscale, si ottiene che:\nformula_61, da cui:\nformula_62, che \u00e8 una quantit\u00e0 sempre positiva.\nIl teorema del bilancio in pareggio.\nEnunciato del teorema.\nIl teorema del bilancio in pareggio afferma che l'aumento del reddito \u00e8 massimo quando ogni incremento di spesa pubblica \u00e8 corrisposto da un analogo incremento delle entrate cio\u00e8 non vi sia disavanzo pubblico o deficit pubblico. Il valore di questo incremento massimo del reddito \u00e8 pari all'esatto ammontare della spesa pubblica.\nL'incremento di reddito di una spesa pubblica finanziata da un incremento delle tasse sar\u00e0 infatti dato dalla somma dei due moltiplicatori (della spesa pubblica e delle tasse):\nformula_63\nSe formula_64, ossia formula_65, sostituendo si ha che:\nformula_66\nSe aumentiamo spesa pubblica e imposte in modo da lasciare invariato il saldo del bilancio pubblico, il reddito varia di questo stesso ammontare.\nConsiderazioni economiche.\nPer il teorema del bilancio in pareggio l'aumento del PIL (ricchezza nazionale) prodotto dalla spesa pubblica \u00e8 massimo quando il disavanzo pubblico \u00e8 pari a zero. L'effetto \u00e8 pi\u00f9 contenuto quando il disavanzo \u00e8 diverso da zero. Alcuni sostenitori del \"deficit spending\" si richiamano alle precedenti teorie keynesiane per favorire la crescita economica, mentre l'analisi di merito mostra che, proprio secondo il teorema del pareggio di bilancio, non \u00e8 conveniente la spesa in disavanzo.\nSecondo gli economisti moderni, la spesa in disavanzo conviene solo per temporanee condizioni di crescita del reddito prossima allo zero, o negativa, mentre un avanzo pubblico non \u00e8 conveniente dal punto di vista della ricchezza nazionale perch\u00e9 non produce aumenti del reddito. La spesa pubblica per Keynes ha come unico obiettivo la piena occupazione e la pubblica utilit\u00e0.\nUn risultato sorprendente del teorema \u00e8 invece che un avanzo del bilancio pubblico ha un effetto negativo sulla spesa pubblica, perci\u00f2, strutturalmente la pubblica amministrazione tende a non avere risparmi. Questa non avendo strutturalmente grandi risparmi, non \u00e8 il motore degli investimenti produttivi: la spesa pubblica \u00e8 infatti un termine diverso dagli investimenti produttivi, la cui peculiarit\u00e0 \u00e8 invece l'orientamento al profitto.\nLa componente occupazionale della spesa \u00e8 essenziale per l'impatto di moltiplicatore economico di questa. Se la congiuntura \u00e8 negativa, le grandi opere pubbliche hanno un ruolo anticiclico se provengono da settori che non siano ad alta intensit\u00e0 di capitale, ma \"labour intensive\".\nDa un lato gli investimenti richiedono la domanda e i consumi, dall'altro sono possibili soltanto con i risparmi (che sono rinunce di consumo) dei cittadini. Ci\u00f2 vale sia per consumi e risparmio dei cittadini che per consumi e risparmi delle imprese. Questa dualit\u00e0 trova per\u00f2 un punto di equilibrio.\nDei tre soggetti economici, escluso lo Stato, resta che la fonte degli investimenti produttivi sono i risparmi delle stesse imprese e principalmente dei cittadini. L'efficacia nella stimolazione della domanda \u00e8 per\u00f2 sempre maggiore nel caso della spesa pubblica che produce il maggior aumento della ricchezza nazionale (e tasso di crescita annuo).\nLa macroeconomia disconosce l'opportunit\u00e0 delle teorie reaganiane di riduzione delle tasse in favore di un intervento diretto dello Stato nell'economia (con la spesa pubblica).\nTradizionalmente, l'austerit\u00e0 e il pareggio di bilancio sono obiettivi opposti alla piena occupazione ed alla spesa pubblica. Il teorema mostra che la spesa pubblica \u00e8 conveniente quando si \u00e8 raggiunto il pareggio.\nPossibili critiche alla teoria del bilancio in pareggio.\nGli economisti odierni concordano sulla convenienza della spesa in disavanzo in situazioni di recessione o crescita lenta del PIL (inferiore al 4% annuo) per la quale lo Stato spende in misura maggiore delle sue entrate aumentando il debito sovrano e quindi la moneta nel sistema. Anche una spesa pubblica in disavanzo produce un aumento del PIL maggiore ed \u00e8 pi\u00f9 efficace di una riduzione della pressione fiscale.\nInfatti, il moltiplicatore della spesa pubblica sul reddito \u00e8, comunque, maggiore di quello fiscale. Quindi, l'incremento di reddito derivante dalla spesa pubblica \"\u00e8 pi\u00f9 che proporzionale\" alla riduzione dovuta all'aumento della pressione fiscale per finanziare tale spesa. A patto, tuttavia, che il maggior carico fiscale si traduca in domanda interna e non, come in parte accade attualmente nei paesi fortemente indebitati, in trasferimenti di valuta all'estero."}
{"id": "15518", "revid": "938", "url": "https://it.wikipedia.org/wiki?curid=15518", "title": "Bandiera di Tuvalu", "text": "L'attuale bandiera di Tuvalu (ex isole Ellice) venne istituita quando la nazione divenne indipendente dal Regno Unito nel 1978. Come molte ex ed attuali dipendenze britanniche, la bandiera di Tuvalu si basa sull'Union Jack che appare nel cantone superiore sinistro. Quando erano riunite con le isole Gilbert in una sola colonia, la bandiera era gi\u00e0 l'Union Jack ma con lo stemma ora adottato dalle Kiribati e disegnato da sir Arthur Grimble, commissario residente nel 1932. Tuvalu \u00e8 tuttora un Regno del Commonwealth con lo stesso capo dello Stato del Regno Unito.\nGalleria d'immagini.\nLe stelle rappresentano le 9 isole che compongono Tuvalu (dunque anche quella non abitata); la disposizione delle stelle rispetta quella delle isole (per\u00f2 alla rovescia, perch\u00e9 rappresentate nella sfera celeste, come si usa fare in astronomia).\nNel 1995, dopo un cambio di governo, la bandiera venne cambiata. La sostituta non era basata sull'Union Jack, ma anch'essa mostrava le isole come stelle. Quest'ultima, comunque, non venne molto gradita dagli abitanti, e la vecchia bandiera venne ripristinata, nel 1997, con alcune piccole modifiche."}
{"id": "15522", "revid": "1522738", "url": "https://it.wikipedia.org/wiki?curid=15522", "title": "Bandiera di Singapore", "text": "La bandiera di Singapore consiste di due fasce orizzontali, rosso su bianco. Il rosso simboleggia la fratellanza universale e l'uguaglianza tra gli uomini; il bianco, la purezza e la virt\u00f9. Nell'angolo superiore sinistro si trovano una mezzaluna con falce aperta a destra e cinque stelle disposte in cerchio. La mezza luna rappresenta una giovane nazione in ascesa, e fu inserita a rappresentanza nella componente islamica della popolazione. Le cinque stelle rappresentano gli ideali di Singapore di democrazia, pace, progresso, giustizia ed uguaglianza, ma sono anche rappresentazione della componente cinese della popolazione, essendo le cinque stelle rappresentate nella bandiera cinese.\nLa bandiera fu adottata nel dicembre del 1959, quando Singapore era ancora una colonia britannica, seppur da poco fornita di autonomia interna. In precedenza, a partire dalla fine della guerra, era utilizzata una tipica bandiera coloniale. Prima dell'occupazione giapponese, invece, Singapore non aveva alcuna bandiera propria, essendo parte della colonia malese."}
{"id": "15524", "revid": "12109", "url": "https://it.wikipedia.org/wiki?curid=15524", "title": "Istria", "text": "LIstria (in croato e sloveno \"Istra\", in latino \"Histria\") \u00e8 una penisola che si estende nel mar Adriatico per circa , situata tra il Golfo di Trieste, le Alpi Giulie, le Alpi Dinariche e il Golfo del Quarnaro. \nIl territorio, appartenente nella sua interezza alla regione geografica italiana, \u00e8 amministrato dalla Croazia per la maggior parte della sua estensione; una piccola parte dell'Istria, comprendente le citt\u00e0 costiere di Ancarano, Isola, Portorose, Pirano e Capodistria, appartiene amministrativamente alla Slovenia, ed un'ulteriore minima parte, limitata all'incirca al territorio dei comuni di Muggia e di San Dorligo della Valle, si trova in territorio italiano.\nGeografia fisica.\nTerritorio.\nLa penisola ha forma triangolare e all'interno \u00e8 delimitata dalla valle del Rosandra, dal valico di Erpelle-Cosina e dal solco di Castelnuovo d'Istria. Si distinguono tre tipi di paesaggi, ognuno dominato da una colorazione caratteristica. L'Istria bianca, dominata da rocce calcaree e di morfologia montuosa, si eleva fino a 1396\u00a0m con il Monte Maggiore e si estende nelle zone settentrionali e orientali, quelle pi\u00f9 scarsamente popolate.\n\u00c8 il paesaggio tipico della Cicceria. L'Istria gialla (o grigia), prende il suo nome dal colore dei suoi terreni ricchi di rocce sedimentarie quali argilla, marna, arenaria e calcaree. Occupa la zona centrale della regione e si estende dal Golfo di Trieste al Quarnaro. L'Istria rossa, che presenta uno strato di terra rossa poggiato su rocce calcaree, \u00e8 un altopiano che si estende dalle zone meridionali e occidentali (le pi\u00f9 densamente popolate) fino a raggiungere le coste.\nI fiumi istriani hanno le loro sorgenti nell'Istria gialla. Sul versante occidentale troviamo il Rosandra, il Risano, il Dragogna e il Quieto mentre su quello orientale l'Arsa. Il Quieto, lungo 53\u00a0km, sorge nei pressi di Pinguente e sfocia nel Mare Adriatico, nelle vicinanze di Cittanova d'Istria.\nClima.\nLungo la costa prevale il clima tipicamente mediterraneo (Classificazione dei climi di K\u00f6ppen), mentre verso l'entroterra si fa gradualmente sempre pi\u00f9 continentale, per l'influsso dell'aria fredda proveniente dalle Alpi Giulie e dalle montagne circostanti. Le estati si presentano lunghe e asciutte, mentre gli inverni sono miti e gradevoli con rare nevicate. \nLa media annuale della temperatura dell'aria lungo la costa settentrionale \u00e8 di 14\u00a0\u00b0C, mentre nella parte meridionale e nelle isole \u00e8 di 16\u00a0\u00b0C. Gennaio \u00e8 il mese pi\u00f9 freddo con una media di 6\u00a0\u00b0C, mentre luglio e agosto sono i mesi pi\u00f9 caldi con una temperatura che oscilla attorno ai 24\u00a0\u00b0C. Il periodo in cui la media giornaliera della temperatura dell'aria supera i 10\u00a0\u00b0C dura all'incirca 260 giorni all'anno e il tempo caldo, con apici giornalieri che superano i 30\u00a0\u00b0C, dura al massimo una ventina di giorni.\nLa quantit\u00e0 delle precipitazioni aumenta dalla costa occidentale verso l'interno. I venti caratteristici sono la bora, lo scirocco e il maestrale. La bora soffia da nord verso sud recando un tempo asciutto e sereno; il vento caldo lo scirocco, porta pioggia, mentre il leggero maestrale soffia d'estate dal mare verso la terraferma. La temperatura minima del mare \u00e8 in marzo quando varia fra i 9 e gli 11\u00a0\u00b0C, mentre tocca le sue punte maggiori in agosto, con 24\u00a0\u00b0C. Il congelamento del mare nelle baie piccole e poco profonde \u00e8 un fenomeno molto raro.\nQuelli che seguono sono i dati climatologici salienti registrati nella citt\u00e0 istriana di Pola:\nStoria.\nToponimo.\nL'Istria \u00e8 detta in croato e sloveno \"Istra\"; in istrioto \"E\u00eestria\"; in veneto \"\u00cdstria\"; in greco \u038a\u03c3\u03c4\u03c1\u03b9\u03b1 (\"\u00cdstria\"); in tedesco \"Istrien\". Il nome deriverebbe dall'antico popolo degli Istri, di probabile origine illirica, che Strabone menzion\u00f2 come abitanti di questa regione o dal latino \"Hister\", cio\u00e8 Danubio, a indicarla come regione del confine danubiano.\nL'Istria preromana e romana.\nGli Istri diedero vita insieme ai Liburni, ai Giapidi, ai Carni e ad altri gruppi etnici di minore importanza alla cultura dei castellieri. Massimo centro politico, economico ed artistico sviluppatosi nell'ambito di tale cultura fu la citt\u00e0 di \"Nesazio\", situata nei pressi di Pola.\nIn epoca romana gli Istri vennero descritti come una trib\u00f9 feroce di pirati protetta dalla difficolt\u00e0 di navigazione lungo le loro coste rocciose. Occorsero ai romani due campagne militari per soggiogarli (177 a.C.).\nAugusto, la cui organizzazione dell'Italia in \"regiones\" inglob\u00f2 parte dell'Istria nella \"Regio X Venetia et Histria\", cre\u00f2 numerose colonie di legionari nella penisola, allo scopo di proteggere i confini orientali dell'Italia romana dai barbari. Secondo lo storico Theodor Mommsen, l'Istria era completamente latinizzata nel V secolo.\nL'Alto Medioevo.\nDopo la caduta dell'Impero romano d'Occidente, l'Istria venne saccheggiata dai Goti, quindi pass\u00f2 sotto il controllo di Bisanzio (538) e in questo periodo storico si svilupp\u00f2 un dialetto del ladino parlato dagli abitanti della Istria settentrionale (nell'Istria meridionale si svilupp\u00f2 l'Istrioto). Dopo l'occupazione longobarda, l'Istria fu annessa al Regno Franco da Pipino d'Italia (789) venendo costituita in marca da Arnolfo di Carinzia (887-899). Risalgono a questo periodo le prime testimonianze sulla presenza di popolazioni slave nella regione istriana (\"Placito del Risano\").\nNel 933 con la pace di Rialto, Venezia ottenne un primo riconoscimento del diritto di navigare e commerciare lungo le coste istriane. In questo periodo gruppi di italici e di slavi si trasferirono in Istria. I primi si stabilirono lungo la costa e in alcune zone interne dell'Istria occidentale, mentre i secondi nell'entroterra e su alcuni tratti del litorale adriatico orientale. Successivamente l'Istria fu controllata dai duchi di Merania, dal duca di Baviera (dal 952), dai duchi di Carinzia (dal 976) e dal patriarca di Aquileia (dal 1077).\nPeriodo veneziano.\nLa dedizione spontanea alla \"Serenissima\" della maggior parte dell'Istria occidentale e meridionale inizi\u00f2 nel XII secolo e poteva dirsi praticamente conclusa attorno alla met\u00e0 del Trecento. L'entroterra istriano centro-settentrionale fu feudo del Patriarca di Aquileia e del Conte di Gorizia (il quale era contemporaneamente vassallo del Patriarcato di Aquileia e dell'imperatore del Sacro Romano Impero) fino al 1445. \nSuccessivamente anche i territori del Patriarca di Aquileia (parte settentrionale dell'Istria interna) entrarono a far parte dello Stato veneto. La massima estensione della sovranit\u00e0 veneziana sulla penisola istriana fu raggiunta in seguito all'esito del lodo arbitrale di Trento del 1535, quando Venezia ottenne anche una parte del territorio della villa di Zamasco nei pressi di Montona. Da quel momento, Venezia conserv\u00f2 la sovranit\u00e0 su buona parte dell'Istria fino alla dissoluzione del suo Stato per opera di Napoleone nel 1797.\nNel 1335 gli Asburgo acquisirono il possesso della Carinzia e della Carniola, venendo cos\u00ec in contatto con i territori dei conti di Gorizia. Uno di essi - Alberto IV, conte d'Istria - oberato dai debiti e senza figli, nel 1354 stipul\u00f2 un accordo con gli Asburgo, cedendo loro tutti i diritti sui suoi possedimenti alla sua morte (che avvenne nel 1374) in cambio del pagamento di tutte le sue pendenze. \nA partire dal 1374 gli Asburgo dominarono quindi anche una parte dell'Istria nord-orientale intorno a Castelnuovo e parte dell'Istria centro-orientale (Contea di Pisino). Tale dominio rimarr\u00e0 ininterrotto fino al 1918, con l'eccezione del periodo delle guerre veneto-arciducali e della parentesi napoleonica.\nFra il XIV e il XVI secolo numerosi pastori romeni si rifugiarono in Istria durante le invasioni ottomane, e (mescolandosi con i discendenti dei locali ladini, secondo Antonio Ive) formarono una popolazione di lingua istrorumena, tuttora presente a Seiane e nelle vallate intorno al Monte Maggiore dell'Istria. Durante i primi secoli dell'epoca moderna, e in particolare nel Seicento, la regione fu devastata da guerre e pestilenze, perdendo gran parte della propria popolazione. \nPer colmare il vuoto che si era creato, il governo della Serenissima ripopol\u00f2 ampie zone dell'Istria veneta con coloni di diverse etnie slave (oltre che con greci e albanesi). L'Istria assunse cos\u00ec la propria caratteristica composizione etnica, con la costa ed i centri urbani di lingua sia istroveneta che istriota e le campagne abitate prevalentemente da slavi e da altre popolazioni di origine balcanica.\nPeriodo napoleonico.\nA seguito del trattato di Campoformio (17 ottobre 1797) l'Istria assieme a tutto il territorio della Repubblica di Venezia fu ceduta agli Asburgo d'Austria. Dal 1805 al 1813 cadde sotto la dominazione francese ed i suoi destini furono decisi da Napoleone. Dal 1805 al 1808 fece parte del Regno d'Italia napoleonico ed in seguito fu inserita nelle Province Illiriche, direttamente annesse all'Impero francese.\nPeriodo asburgico.\nNel 1814 l'Istria torn\u00f2 sotto gli Asburgo. Nel 1825 venne costituita la provincia istriana unendo il territorio gi\u00e0 veneziano al territorio gi\u00e0 austriaco, con l'aggiunta delle isole quarnerine di Cherso, Lussino e Veglia. Nell'ambito delle varie riforme costituzionali dell'Impero, nel 1861 venne creata la Dieta istriana, con sede a Parenzo.\nQuando Venezia si ribell\u00f2 nel 1848, in alcune cittadine della costa occidentale si ridest\u00f2 un sentimento di appartenenza alla vecchia dominante, unito ad una nuova consapevolezza nazionale. La vigilanza delle autorit\u00e0 venne rafforzata, di conseguenza la situazione rimase relativamente calma.\nImportante fu il trasferimento da Venezia a Pola, della principale base della Marina imperiale. Tale decisione fu presa a seguito della insurrezione di Venezia nel 1848-49. In pochi anni Pola ebbe uno sviluppo tumultuoso, passando da poche centinaia di abitanti ai 30-40.000 di fine Ottocento.\nL'Istria al tempo era abitata da italiani, croati, sloveni e gruppi minori di valacchi/istro-rumeni e serbi.\nSono del 1863 le parole di Giuseppe Garibaldi \u00abSo che l'Istria e Trieste anelano frangere le catene con cui le avvince l'odiata signoria straniera, e che affrettano con il desiderio il compimento del voto di essere restituite a madre Italia. Quantunque la tristizia di tempi e di uomini sembra voglia impedire il compimento di quel voto, io ho fede che non sia lontano il giorno delle ultime battaglie e delle ultime vittorie, da cui sar\u00e0 suggellato il completo nazionale riscatto.\u00bb\nCome conseguenza della terza guerra d'indipendenza italiana, che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste. Durante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nQueste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie. \nSecondo il censimento austriaco del 1910, su un totale di 404.309 abitanti dell'Istria, si ebbe la seguente ripartizione:\nPi\u00f9 specificamente, ecco la suddivisione per comune dell'intera provincia istriana nel 1910, con le rilevazioni della lingua d'uso:\nQuesti dati si riferiscono all'intero marchesato d'Istria, che amministrativamente comprendeva anche aree non appartenenti alla penisola\u00a0\u2013 tra cui le isole di Cherso e Lussino (la cui popolazione era nel complesso a leggera maggioranza croata, con prevalenza italiana a Lussinpiccolo, al tempo una delle pi\u00f9 dinamiche cittadine dell'intera costa adriatica orientale), nonch\u00e9 l'isola di Veglia \u2013 , o localit\u00e0 carsiche ai confini settentrionali la cui appartenenza all'Istria non veniva da tutti accettata\u00a0\u2013 come Castelnuovo d'Istria (abitata prevalentemente da sloveni). Per questa ragione i dati vennero criticati da storici e linguisti italiani come Matteo Bartoli. Altra critica che venne mossa al censimento del 1910 riguard\u00f2 la nazionalit\u00e0 dei funzionari preposti ad effettuare le rilevazioni e che, essendo impiegati comunali avevano la possibilit\u00e0 di manipolare i risultati del censimento.\nGli italiani e gli slavi si accusarono a vicenda di falsificazioni. In senso generale, gli italiani erano maggioranza assoluta in tutta la fascia occidentale costiera e nell'agro buiese nonch\u00e9 in quasi tutti i centri principali dell'interno, il che aveva causato in epoca moderna una serie di dicotomie collegate alla differenziazione etnica di base: gli italiani in genere erano cittadini, pi\u00f9 ricchi e pi\u00f9 istruiti e dominavano nelle classi intellettuali; sloveni e croati erano invece in genere contadini e pi\u00f9 poveri e solo nel tardo XIX secolo iniziarono ad esprimere dal proprio interno un ceto intellettuale. Frequente fu quindi in et\u00e0 moderna il processo di \"italianizzazione\" collegato allo spostamento delle famiglie dalle campagne verso le citt\u00e0 o collegato al miglioramento economico: si assiste quindi a quel singolare fenomeno per cui fra i maggiori irredentisti filoitaliani vi siano stati anche dei personaggi appartenenti a famiglie di ceppo slavo, italianizzatesi nel tempo.\nSecondo il demografo italiano Olinto Mileta Mattiuz, alla vigilia del primo conflitto mondiale gli italiani erano il 41% della popolazione istriana (44% se si contano anche i regnicoli), seguiti dai croati (35%) e dagli sloveni (11%).\nNel XIX secolo, con la nascita e lo sviluppo dei movimenti nazionali italiano, croato e sloveno, iniziarono i primi attriti fra gli italiani da una parte e gli slavi dall'altra. L'Istria era una delle terre reclamate dall'irredentismo italiano. Gli irredentisti sostenevano che il governo Austro-ungarico incoraggiava l'immigrazione di ulteriori slavi nella regione per contrastare il nazionalismo degli italiani.\nNotevoli furono i benefici sull'economia della penisola, che negli ultimi anni del dominio asburgico miglior\u00f2 alquanto, grazie anche al turismo balneare proveniente dalle regioni dell'Impero.\nSuddivisione amministrativa in et\u00e0 asburgica.\nNel 1910 il margraviato contava 403.566 abitanti sparsi su 4.956\u00a0km\u00b2, ed era suddiviso in sette distretti amministrativi (\"Politischer Bezirk\"). In ogni distretto amministrativo esistevano diversi distretti giudiziari (\"Gerichtsbezirk\"), che comprendevano uno o pi\u00f9 comuni (\"Ortsgemeinde\"). La citt\u00e0 di Rovigno era regolata da uno statuto autonomo. I nomi delle localit\u00e0 riportati nel successivo schema sono registrati nei \"Repertori speciali\" delle regioni dell'Impero, alcune volte differenti rispetto ai nomi utilizzati dalle popolazioni locali all'epoca o in epoche successive, cos\u00ec come in qualche caso risultano differenti rispetto ai nomi ufficiali dell'epoca o di epoche successive.\nTra la prima e la seconda guerra mondiale: l'Istria italiana.\nA seguito della vittoria italiana nella prima guerra mondiale con il trattato di Saint-Germain-en-Laye (1919) e il trattato di Rapallo (1920), l'Istria divenne parte del Regno d'Italia.\nIl censimento del 1921 ribalt\u00f2 i risultati della rilevazione austriaca del 1910, sia per quanto riguarda la Venezia Giulia nel suo insieme, sia per l'Istria in particolare, scoprendo in regione una maggioranza di popolazione culturalmente italiana. Secondo le rilevazioni censuali di quell'anno la popolazione istriana appartenente al gruppo linguistico italiano risultava composta da 199.942 unit\u00e0 (58,2% del totale). Seguiva il gruppo croato, predominante secondo i dati del censimento anteriore, con 90.262 parlanti (26,3%), e quello sloveno con 47.489 (13,8%). Le restanti 5.708 unit\u00e0 (1,7%) vennero invece classificate come \"altri\". Questo censimento, come il precedente, fu in seguito oggetto di critiche: molti istriani slavi vennero definiti italiani in virt\u00f9 del loro perfetto bilinguismo e in molte localit\u00e0 (Briani, frazione di Fianona, Sanvincenti, tutta la zona dell'Abbaziano ecc.) i dati ottenuti erano scarsamente rappresentativi della realt\u00e0 linguistica dei rispettivi comuni. Vi furono, d'altro canto, non pochi italiani che vennero indicati come croati o sloveni per via dei loro cognomi terminanti in -ich.\nNonostante queste critiche, i dati di questo censimento vennero generalmente utilizzati, insieme a quelli del 1910, dai rappresentanti dei paesi partecipanti.\nLo storico Carlo Schiffrer compil\u00f2 i risultati del censimento del 1921, come si pu\u00f2 evincere dalla tabella riprodotta di seguito. Con le rettifiche dello Schiffrer l'etnia italiana in Istria continuava ad avere una predominanza numerica sui gruppi nazionali di origine slava, ma meno accentuata rispetto a quella risultante dai dati censuali del 1921.\nCon l'avvento del fascismo (1922) si inaugur\u00f2 una politica d'italianizzazione della regione:\nTali soprusi vennero denunciati da molti italiani antifascisti e dallo stesso prefetto Giuseppe Cocuzza che, in un pro memoria del 2 settembre 1943 metteva in evidenza \"un diffuso senso di paura di vendetta\" che avrebbe potuto spingere successivamente le popolazioni slave ad infierire contro gli italiani dell'Istria.\nA seguito degli avvenimenti dell'8 settembre del 1943 la comunit\u00e0 italiana rest\u00f2 in balia di tedeschi e della resistenza croata. Quest'ultima era pi\u00f9 efficiente e preparata militarmente del movimento di liberazione sloveno che invece operava nella parte settentrionale della penisola. Buona parte della regione cadde, per un breve periodo, sotto il controllo dei partigiani slavi aderenti al movimento partigiano di Tito. Il 13 settembre 1943 a Pisino il Governo Provvisorio Insurrezionale Croato (Comitato circondariale di liberazione popolare per l'Istria, cro. Narodno oslobodila\u010dki odbor za Istru) proclam\u00f2 con le Decisioni di Pisino l'annessione dell'Istria alla Croazia; poco dopo, il 16 settembre, il Consiglio Supremo del Fronte di Liberazione del Popolo Sloveno proclam\u00f2 l'annessione alla futura entit\u00e0 statuale slovena del Litorale Sloveno (Slovensko Primorje), che comprendeva il litorale settentrionale dell'Istria. In questo breve periodo, che precedette l'occupazione tedesca si verificarono i primi episodi di violenza anti-italiana, che provocarono un numero non del tutto precisato di vittime.\nOccupazione tedesca.\nIn seguito all'Armistizio di Cassibile, dal due ottobre del 1943 fino alla sconfitta della Germania nazista, l'Istria fu occupata da ingenti forze militari tedesche, che la incorporarono ufficialmente alla cosiddetta Zona di Operazioni del Litorale Adriatico o OZAK (acronimo di Operations Zone Adriatisches K\u00fcstenland) sottraendola totalmente al controllo della neonata Repubblica Sociale Italiana, e annettendola di fatto alla Germania del Terzo Reich (anche se non fu formalmente proclamata la sua annessione).\nL'occupazione ebbe inizio nella notte del 2 ottobre 1943 sotto il comando del generale delle SS Paul Hausser. I tedeschi penetrarono in Istria con tre colonne, precedute da forti bombardamenti aerei, raggiungendo in pochi giorni tutte le principali localit\u00e0. I reparti partigiani furono annientati o costretti alla fuga. L'operazione iniziata ai primi di ottobre si concluse il 9 ottobre con la conquista di Rovigno. Il rastrellamento antipartigiano dell'Istria and\u00f2 avanti tutto il mese di ottobre, colpendo con brutalit\u00e0 i seguaci del Maresciallo Tito.\nL'amministrazione civile fu affidata al Supremo Commissario Friedrich Rainer. Si realizz\u00f2 cos\u00ec il predeterminato disegno di Hitler, Himmler, e Joseph Goebbels di occupare militarmente e poi annettere a guerra conclusa tutti i vasti territori che furono un tempo sotto il dominio dell'Impero austro-ungarico. Il Supremo Commissario Tedesco cre\u00f2 il Tribunale Speciale di Sicurezza Pubblica per giudicare gli atti di ostilit\u00e0 alle autorit\u00e0 tedesche, la collaborazione con il nemico, le azioni di sabotaggio. Il Tribunale non era tenuto a seguire le norme procedurali consuete e le domande di grazia potevano essere inoltrate ed accolte solo da Rainer.\nIl comandante militare della regione Ludwig K\u00fcbler avvi\u00f2 una lotta crudele e senza quartiere al movimento partigiano comandato da Tito, attraverso l'utilizzo di forze armate collaborazioniste italiane (oltre a forze slovene, croate, serbe, russe, ecc.). Nel Litorale operarono infatti varie formazioni tra cui due reparti regolari dell'esercito della Repubblica Sociale Italiana (Battaglione Bersaglieri Mussolini e Reggimento Alpini Tagliamento), la Milizia Difesa Territoriale (il nuovo nome voluto da Rainer per la Guardia Nazionale Repubblicana nell'OZAK), le Brigate nere, la Polizia di Pubblica Sicurezza (di cui fece parte la famigerata Banda Collotti), la Guardia Civica, i battaglioni italiani volontari di polizia, la polizia tedesca e vari reparti di collaborazionisti sloveni, croati, serbi e russi-cosacco-caucasici.\nTra la fine di aprile e i primi di maggio del 1945 l'Istria, grazie allo sforzo congiunto della resistenza locale (sia slava che italiana), fu liberata dall'occupazione tedesca dall'armata jugoslava di Tito.\nIl dopoguerra.\nLa successiva politica di persecuzioni, vessazioni ed espropri messa in atto da Tito ai danni della popolazione italiana, culminata nel dramma dei massacri delle foibe, nelle quali si stima persero la vita dai 3000 ai 5000 civili, spinse la massima parte della popolazione locale di etnia italiana ad abbandonare l'Istria, dando vita all'esodo giuliano dalmata (si stima che le persone coinvolte nell'esodo furono tra i 250.000 e le 350.000).\nDopo la fine della seconda guerra mondiale con il trattato di Parigi (1947), l'Istria fu assegnata alla Jugoslavia che l'aveva occupata, con l'eccezione della cittadina di Muggia e del comune di San Dorligo della Valle inserite nella Zona A del Territorio Libero di Trieste.\nLa Zona B del Territorio Libero di Trieste rimase temporaneamente sotto amministrazione jugoslava, ma dopo la dissoluzione del Territorio Libero di Trieste nel 1954 (memorandum di Londra), fu di fatto incorporata alla Jugoslavia; l'assegnazione della Zona B alla Jugoslavia fu ufficializzata con il trattato di Osimo (1975).\nL'esodo e i massacri delle foibe.\nDurante e subito dopo la seconda guerra mondiale un certo numero di italiani fu soppresso dai partigiani titini. Sulla quantificazione delle vittime vi sono tuttora aspri dibattiti: le stime vanno da 3.000 a 30.000 italiani trucidati, all'interno di un ben pi\u00f9 ampio processo di eliminazione postbellica degli oppositori - reali o presunti - del costituendo regime comunista jugoslavo che dur\u00f2 fino agli anni cinquanta e le cui stime variano fra le 350.000 e le 800.000 vittime. Alcuni esponenti del PCI, successivamente alla rottura fra Tito e Stalin del 1948 giudicarono con estrema durezza gli autori di tali crimini. Lo stesso Vittorio Vidali, istriano di Muggia e notissima figura del comunismo italiano dell'epoca, successivamente si rifer\u00ec ai \u00abtrozkisti titini\u00bb come a \u00abuna banda di spie e assassini\u00bb, ricalcando la medesima definizione utilizzata da Gheorghe Gheorghiu-Dej - segretario generale del Partito Comunista Rumeno - nel suo rapporto alla Conferenza dell'Ufficio di Informazione dei Partiti Comunisti, tenutasi a Mosca nella seconda quindicina di novembre 1949. \nQuesto processo di slavizzazione forzata secondo alcuni sarebbe confermato dalla testimonianza del braccio destro di Tito, Milovan \u0110ilas, che afferm\u00f2 testualmente d'essere andato in Istria nel 1946 assieme a Edvard Kardelj per \u00aborganizzare la propaganda anti-italiana\u00bb e \u00abdimostrare alla commissione alleata che quelle terre erano jugoslave\u00bb organizzando \u00abmanifestazioni con striscioni e bandiere\u00bb. Il fine degli jugoslavi - per \u0110ilas - era quello di indurre gli italiani \u00abad andare via con pressioni d'ogni genere\u00bb. La testimonianza di \u0110ilas tuttavia \u00e8 reputata \"di limitata attendibilit\u00e0\" e \"da considerare con una certa cautela\" dallo storico Raoul Pupo. In un'intervista concessa al Giornale di Brescia nel 2006, Pupo si \u00e8 spinto oltre, definendo tale testimonianza una \"bufala sparata da Gilas\": secondo Pupo \u00e8 stato dimostrato che nel 1946 \u0110ilas non si rec\u00f2 mai in Istria.\nAltri storici, invece, contestano l'esistenza di una preordinata e sistematica politica di pulizia etnica attuata dagli jugoslavi ai danni della comunit\u00e0 italiana e tantomeno considerano l'esodo giuliano dalmata quale diretta conseguenza dei massacri delle foibe; tra questi il triestino Sandi Volk che nel saggio \u201cEsuli a Trieste\u201d rileva tra le cause principali dell'esodo anche l'atteggiamento assunto dalle organizzazioni filoitaliane che avrebbero caldeggiato un \u00abesodo di massa, con il quale speravano di riuscire a ottenere la revisione dei confini\u00bb.\nNegli anni del dopoguerra il graduale riconoscimento alla Jugoslavia della sovranit\u00e0 sulla Dalmazia, Quarnero e Istria port\u00f2 la gran maggioranza degli Italiani ivi residenti ad intraprendere la via dell'esilio.\nL'esodo si intensific\u00f2 con la firma del trattato di Parigi del 10 febbraio 1947, che prevedeva la definitiva assegnazione di gran parte dell'Istria alla Jugoslavia (ad esclusione della Zona B del Territorio Libero di Trieste). Il Trattato di Parigi prevedeva per chi volesse mantenere la cittadinanza italiana l'abbandono della propria terra.\nPer commemorare questi drammatici eventi \u00e8 stato istituito in Italia dal 2005 un Giorno del ricordo: il 10 febbraio - anniversario della firma del trattato di Parigi (1947).\nL'ultima fase migratoria ebbe luogo dopo il 1954 allorch\u00e9 il Memorandum di Londra assegn\u00f2 definitivamente la zona B del Territorio Libero di Trieste alla Jugoslavia.\nCome in altri casi di pulizia etnica, eliminato il \"problema italiano\", le nuove autorit\u00e0 slave provvidero a cancellare anche la memoria della presenza italiana in Istria: i monumenti furono abbattuti, le tombe divelte dai cimiteri, la toponomastica cambiata. Le propriet\u00e0 italiane vennero interamente confiscate ed assegnate agli slavi che vennero insediati nella regione ormai vuota dei suoi precedenti abitanti.\nQuando l'ultima ondata dell'esodo giuliano dalmata fu completata, l'Istria aveva perduto met\u00e0 della sua popolazione e gran parte della sua identit\u00e0 sociale e culturale. Non c'\u00e8 accordo fra gli storici sul numero degli esodati, ma si stima che circa il 90% degli appartenenti al gruppo etnico italiano abbia abbandonato definitivamente l'Istria. Attualmente (in base al censimento croato del 2001 e di quello sloveno nel 2002) nella parte dell'Istria assegnata alla Jugoslavia vivono non meno di 18.700 abitanti di lingua madre italiana, di cui circa 15.850 risiedono sul territorio dello Stato croato e circa 2.850 risiedono sul territorio dello Stato sloveno.\nL'Istria nella Jugoslavia socialista.\nDopo l'esodo giuliano dalmata, le aree rimaste disabitate furono ripopolate da croati e sloveni e, in minor numero, da popolazioni di altre nazionalit\u00e0 jugoslave, come serbi, bosniaci e montenegrini. Parimenti vi fu un notevole flusso della popolazione rurale sparsa (in larga parte istro-croata), specie delle aree pi\u00f9 depresse, verso le cittadine ed i borghi in cui la pressoch\u00e9 totalit\u00e0 delle abitazioni e dei poderi erano rimasti vuoti ed abbandonati.\nNella seconda met\u00e0 degli anni cinquanta l'esodo era pressoch\u00e9 concluso e le persecuzioni pi\u00f9 evidenti cessarono. Agli italiani rimasti furono assicurate dai trattati internazionali delle tutele, anche se molto spesso solo sulla carta. In alcune citt\u00e0 dell'Istria\u00a0\u2013 prevalentemente quelle della ex Zona B del Territorio Libero di Trieste, come previsto dal Memorandum di Londra del 1954\u00a0\u2013 gli jugoslavi dovettero conservare l'uso dell'italiano, consentendo il bilinguismo (sloveno-italiano o croato-italiano); la bandiera della comunit\u00e0 nazionale italiana (il tricolore italiano con la stella rossa al centro: la stessa bandiera utilizzata dai partigiani italiani filojugoslavi durante la guerra) dovette essere esposta sugli edifici pubblici e nelle cerimonie, affiancando le altre bandiere ufficiali jugoslave.\nFurono mantenuti alcuni periodici e una radio (dal 1971 radio-televisione) in italiano, il tutto comunque strettamente asservito al volere ed al controllo del partito e destinato soprattutto a svolgere propaganda filojugoslava verso l'Italia; le autorit\u00e0 dovettero inoltre garantire agli italiani il diritto di ricevere l'istruzione elementare e media nella propria lingua, anche se la chiusura di decine di scuole italiane e il divieto di frequentare le restanti che colp\u00ec molti allievi (in particolare dal 1953, con il famigerato \"decreto Peru\u0161ko\") spesso imped\u00ec che tale diritto potesse trovare una attuazione pratica.\nIn realt\u00e0, tutte le forme di tutela previste dalla costituzione e dalle leggi jugoslave furono spesso meramente formali, tanto che alcuni fra gli studiosi della minoranza affermano che durante il regime comunista vi fosse \"una realt\u00e0 revanscista che minacciava di sopprimerli\". Parecchi cittadini di madrelingua italiana che decisero di restare in Istria dopo il 1947 furono sottoposti, dopo la rottura di Tito con Stalin nel 1948, a persecuzioni in quanto sospetti di essere \"stalinisti\". Alcuni furono internati nel famigerato gulag sull'Isola Calva ed in altre strutture concentrazionarie e di \"rieducazione\" sparse nel Paese. Tra i superstiti di questo campo di concentramento va ricordato il noto poeta in istrioto Ligio Zanini.\nIstria contemporanea.\nDopo la disgregazione della Jugoslavia gli stati sovrani di Croazia e Slovenia hanno mantenuto nell'area istriana i confini delle rispettive repubbliche federali. Tra Croazia e Slovenia si \u00e8 aperta una disputa confinaria riguardo alla linea di demarcazione in corrispondenza del Vallone di Pirano, con ripercussioni sul confine marittimo tra i due stati.\nDall'adesione della Slovenia all'Unione europea sono stati aboliti i controlli frontalieri tra Italia e Slovenia, rendendo la porzione settentrionale dell'Istria uno spazio senza barriere di confine. Il 1\u00ba luglio 2013 la Croazia ha aderito all'Unione europea, ma non rientra ancora nella zona Schengen, per cui permangono controlli alle frontiere. Nell'Istria italiana e nell'Istria slovena si usano gli euro; invece nell'Istria croata si usano le kune.\nL'Istria resta legata per motivi storici, geografici e culturali al Friuli-Venezia Giulia e al Veneto. Le due regioni italiane prevedono dei capitoli di spesa nei propri bilanci a sostegno della minoranza italiana e per il mantenimento delle memorie storiche istro-venete.\nEtnie.\nLa regione istriana \u00e8 stata storicamente sede di popoli diversi. Nel periodo asburgico il Litorale austriaco includeva un'ampia popolazione di italiani, croati, sloveni ed in minor numero valacchi/istro-rumeni, serbi e montenegrini; le statistiche del tempo tuttavia non sono sovrapponibili alle categorie nazionali odierne. \nSecondo i risultati del discusso censimento asburgico del 1910 (che includeva anche parti del Carso, della Liburnia, nonch\u00e9 alcune isole del Quarnaro), su 404.309 abitanti della regione istriana, 168.116 (41,6%) parlavano serbo-croato, 147.416 (36,5%) parlavano italiano, 55.365 (13,7%) parlavano sloveno, 13,279 (3,3%) parlavano tedesco, 2.998 (0,7%) parlavano altre lingue; 17.135 (4,2%) erano gli stranieri (a cui non veniva chiesta la lingua madre). \nGeneralmente, gli italiani erano maggioritari sulla costa occidentale e in alcune localit\u00e0 dell'entroterra, mentre sloveni e croati erano maggioritari in tutte le localit\u00e0 dell'entroterra - salvo alcune eccezioni - e sulla costa orientale. \nSecondo il censimento 2002, a sessant'anni dall'esodo giuliano dalmata, nei tre comuni dell'Istria slovena (Isola, Pirano, Capodistria) vi erano un totale di 56.482 sloveni, 6.426 croati e 1.840 italiani.\nSecondo il censimento del 2011, nell'Istria croata, il 68,3% degli abitanti erano croati, 6,03% italiani, 3,46% serbi, 2,95% bosniaci, 1,15% albanesi, 1.96% non definiti. Coloro che si definivano solamente \"istriani\" erano il 12,11%. A questi si aggiungano gli istriani dei due comuni rimasti sotto la sovranit\u00e0 italiana - Muggia e San Dorligo - che secondo l'unica rilevazione etnica ufficiale disponibile (1970) risultano essere 8.671 italiani, 7.497 sloveni, 5 croati, 42 tedeschi e 623 di altre etnie o stranieri.\nCome accade in molte regioni di confine, i concetti di etnia e di nazionalit\u00e0 mostrano i loro limiti anche quando vengono applicati alla regione giuliana (comprendente Trieste, Gorizia, Istria e Fiume).\nSpesso si usano i termini \"italiano\", \"croato\", \"sloveno\" ed \"istrorumeno\" per descrivere l'appartenenza etnica degli istriani. Nella realt\u00e0 questi aggettivi sono molto sfumati e sono spesso solo dei sentimenti di appartenenza, che possono esistere anche in assenza degli attributi linguistici, culturali e storici. \nTalvolta sono il risultato di una scelta personale: per fare un esempio il celebre irredentista triestino Guglielmo Oberdan era di famiglia mista italo-slovena e si chiamava Oberdank, mentre l'altrettanto noto scrittore-patriota Scipio Slataper, volontario nell'esercito italiano durante la prima guerra mondiale, era, in parte, di origine boema. Si riscontrano molti casi di famiglie che si sono divise in rami \"italiani\" e \"slavi\" (anche a livello di fratelli e cugini) a seconda delle vicende personali.\nNel contesto istriano, il termine \"italiano\" pu\u00f2 riguardare sia un discendente di quegli italiani trasferitisi durante la sovranit\u00e0 italiana, sia un autoctono di lingua veneta o di lingua istriota. In quest'ultimo gruppo a volte potevano essere inclusi anche i discendenti delle popolazioni slave residenti nelle zone rurali che adottarono la lingua e la cultura della borghesia italiana, quando, dalla campagna, si trasferirono nelle citt\u00e0 a maggioranza italiana.\nDiscorsi analoghi possono essere fatti per gli slavi, le cui origini sono ancora pi\u00f9 variegate. Ignorando questa situazione, le diverse potenze nazionali hanno sempre censito gli istriani solo in base alla parlata. Andando incontro alla vera natura dell'Istria, molti istriani tendono oggi a considerarsi semplicemente \"istriani\", senza nessun altro ulteriore sentimento nazionale.\nNell'intero territorio istriano \u00e8 oggi presente un notevole movimento particolarista e autonomista che si \u00e8 espresso in vari modi, ma ha avuto una configurazione politica soltanto nell'Istria croata, dove il partito regionalista della Dieta Democratica Istriana ha conquistato l'egemonia nella politica locale.\nLingue e dialetti.\nOltre all'italiano (che oggigiorno gode di una certa tutela sia nell'Istria slovena che in parte di quella croata), in Istria vengono utilizzati anche tre ulteriori distinti idiomi autoctoni di origine romanza: l'istroveneto, l\u2019istrioto e l\u2019istrorumeno.\nL'istroveneto \u00e8 considerato un dialetto, o una variet\u00e0, della Lingua veneta.\nL'istrioto \u00e8 un'evoluzione autonoma del latino volgare con forti influenze venete e, in minor misura, dalmate e slave.\nEntrambe le parlate si iniziarono con ogni probabilit\u00e0 a formare ancor prima della dominazione veneziana. Romanzo \u00e8 anche l'istrorumeno utilizzato da un esiguo numero di Istriani. Tra gli istriani croati \u00e8 prevalentemente usato il dialetto ciacavo e in minor misura lo stocavo e il caicavo.\nTra gli istriani sloveni prevale il dialetto istriano, seguito da quello litoraneo. Va inoltre evidenziato che le parlate delle citt\u00e0 costiere (Capodistria, Isola, Pirano) sono completamente differenti dai dialetti rurali, in quanto sviluppate nel secondo dopoguerra con la fusione di vari dialetti portati dagli immigrati che sostituirono l'originaria popolazione italiana.\nBuona parte della popolazione dell'Istria costiera \u00e8 in grado di parlare italiano, o almeno capirlo, anche per l'influsso della TV e del turismo italiano.\nInformazioni generali.\nSeguono i dati provenienti dai censimenti italiani e croati del 2011 e del censimento sloveno del 2002 che si riferiscono all'Istria italiana, croata e slovena:"}
{"id": "15528", "revid": "1372005", "url": "https://it.wikipedia.org/wiki?curid=15528", "title": "Giovent\u00f9 hitleriana", "text": "La Giovent\u00f9 hitleriana (in tedesco: \"Hitler-Jugend\", abbreviata in HJ) fu un'organizzazione giovanile fondata dal Partito Nazionalsocialista dei Lavoratori Tedeschi nel 1926 per accogliere i giovani, a partire dai 10 anni, e prepararli a servire nelle forze armate e divenire \u00abbuoni cittadini\u00bb, attraverso un sistema di addestramento militare e paramilitare.\nLo sviluppo della Giovent\u00f9 hitleriana si inser\u00ec nel quadro del vasto processo di \"Gleichschaltung\" inteso come \u00aballineamento\u00bb del popolo tedesco al \u00abnuovo ordine\u00bb ottenuto attraverso l'eliminazione di ogni forma di individualismo e finalizzato a sviluppare fedelt\u00e0 e obbedienza all'ideologia nazista. Il suo motto era \"Blut und Ehre\" (Sangue e onore).\nStoria.\nLa Giovent\u00f9 hitleriana prese vita dal \"Jugendbund der NSDAP\" (JdN), fondato nel marzo 1922 e riunitosi per la prima volta nel maggio dello stesso anno. Era riservato ai ragazzi dai 14 ai 18 anni. I ragazzi dai 14 ai 16 anni erano raggruppati come \"Jungmannschaften\", mentre i pi\u00f9 vecchi erano parte del \"Jungsturm Adolf Hitler\". L'organizzazione era supervisionata dalle SA e fu inizialmente guidata da Adolf Lenk.\nLa JdN collass\u00f2 dopo il fallito colpo di stato del 1923, durante l'imprigionamento di Hitler. Vennero fondati diversi gruppi giovanili locali per riempirne il vuoto, come la \"Gro\u00dfdeutsche Jugendbewegung\" di Lenk e Kurt Gruber o la \"Schilljugend\", organizzata sia in Austria sia in Germania. Nel 1926 la \"Gro\u00dfdeutsche Jugendbewegung\" di Gruber venne rinominata come \"Hitler-Jugend, Bund Deutscher Arbeiterjugend\" (Confederazione della giovent\u00f9 operaia tedesca) con Gruber come nuovo leader, che venne presto rimpiazzato da Franz Pfeffer.\nNel 1928 la Giovent\u00f9 hitleriana aggiunse una sezione per i ragazzi dai 10 ai 14 anni, inizialmente denominata \"Deutsche Knabenschaft\", nel 1931 rinominata in \"Deutsches Jungvolk in der Hitler-Jugend\". La \"Schwesternschaft der Hitler-Jugend\" era una sezione femminile per ragazze dai 14 ai 18 anni, creata nel 1929, poi rinominata \"Bund Deutscher M\u00e4del\" (BDM) nel 1930, mentre la \"Jungm\u00e4dchengruppen\", sezione per ragazze pi\u00f9 giovani, fu aggiunta nel 1931, poi chiamata \"Jungm\u00e4delbund\".\nNel 1931 venne istituito un nuovo ruolo, \"Reichsjugendf\u00fchrer\", e Baldur von Schirach prese il controllo della Giovent\u00f9 hitleriana, del \"National-Sozialistischer Sch\u00fclerbund\" (NSS) e del \"National-Sozialistischer Deutscher Studentenbund\" (NSDSt.B). Subordinato a quest'ultimo, Adrian von Renteln venne nominato comandante della Giovent\u00f9 hitleriana e sotto la sua guida i membri salirono a 100.000. Von Renteln fu attivo nell'epurare la dirigenza dalle persone 'non adatte'; ad ogni modo, nel 1932, quando la NSS si fuse con la HJ, l'incarico di von Renteln venne assorbito da von Schirach. La Giovent\u00f9 hitleriana venne resa indipendente dalle SA nel maggio 1932, ma entrambi i gruppi vennero messi al bando dal governo di Weimar in giugno.\nA seguito della presa del potere da parte dei nazisti, gli altri gruppi giovanili di destra vennero assorbiti nella Giovent\u00f9 hitleriana, che cos\u00ec raggiunse i cinque milioni di membri. A partire dal 1\u00ba dicembre 1936, sotto la \"Jugenddienstpflicht\" tutti gli altri gruppi giovanili vennero banditi e i loro membri dovettero associarsi alla Giovent\u00f9 hitleriana. L'appartenenza alla HJ venne resa obbligatoria per i giovani di et\u00e0 superiore a 14 anni nel 1939. La coscrizione diventer\u00e0 poi obbligatoria sin dal compimento del decimo anno nel 1941. Von Schirach venne rimpiazzato da Artur Axmann nel 1940. Secondo il \"Gesetz \u00fcber die Hitlerjugend\", emendato il 6 marzo 1939, la coscrizione obbligatoria avveniva in questo modo:\nCon il procedere della guerra, il gruppo assunse funzioni militari, gestendo le difese antiaeree e fornendo all'esercito molti soldati, specialmente per le \"Waffen-SS\", in particolare la \"12\u00aa SS-Panzerdivision \"Hitlerjugend\"\" sotto il comando di Kurt Meyer (in cui vennero arruolati tutti i membri della \"Hitlerjugend\" nati nel 1926). Durante l'invasione della Germania, vennero arruolati nell'esercito membri della Giovent\u00f9 hitleriana sempre pi\u00f9 giovani che, durante la battaglia di Berlino nel 1945, costituivano grossa parte delle difese tedesche. La Giovent\u00f9 hitleriana combatt\u00e9 con grande ardore nazionalistico durante la battaglia finale.\nTra i giovanissimi iscritti per legge alla \"Hitlerjugend\" figurarono l'artista Joseph Beuys, l'attivista antinazista Sophie Scholl e il futuro pontefice Joseph Ratzinger.\nVerso la fine della guerra, vi furono iscritti anche ragazzi italiani figli di tedeschi residenti in Italia, alcuni dei quali vennero poi mandati al fronte in Russia, in giovanissima et\u00e0.\nLa HJ dopo la presa del potere nel 1933\nDopo la \"presa del potere\" (il 30 gennaio 1933) il partito nazista proclam\u00f2 la HJ l'unica organizzazione giovanile nel Terzo Reich. Oltre che in famiglia e a scuola l'intera giovent\u00f9 tedesca dovette essere educata nella HJ \"al servizio del popolo e della comunit\u00e0 popolare\". La HJ cerc\u00f2 di sopprimere tutte le leghe politiche, confessionali, confederate o autonome della giovent\u00f9, persino la giovent\u00f9 sportiva e il lavoro per la giovent\u00f9 delle associazioni professionali. Verso la fine della Repubblica di Weimar si contavano circa da 5 a 6 milioni di membri nelle organizzazioni giovanili. \nIl 5 aprile 1933 Schirach fece occupare da un gruppo della HJ l'ufficio del comitato centrale tedesco di tutte le istituzioni e organizzazioni della giovent\u00f9; il presidente del comitato, il generale Vogt, si affrett\u00f2 a rimettere il suo carico nelle mani del \"Reichsjugendf\u00fchrer\". La HJ guadagn\u00f2 tutto il materiale importante per conoscere esattamente i \"nemici\": nomi dei membri delle dirigenze ed i loro indirizzi, statistiche etc. \nPochi giorni dopo questo colpo di mano, cos\u00ec tipico per i nazisti, Schirach escluse le organizzazioni ebree e socialiste; al tempo stesso furono vietate con i partiti politici anche le loro leghe giovanili. I gruppi della destra (per esempio la \"Bismarck-Jugend\") entrarono in blocco nella HJ. L'adesione poteva avvenire anche a livello personale. Pure Hans Scholl, che negli anni '40 fu uno dei fondatori della \"Rosa Bianca\", in quel periodo quindicenne, entr\u00f2 a far parte della HJ, attratto dalle sue mete apparentemente elevate.\nDurante la seconda guerra mondiale.\nCon lo scoppio della seconda guerra mondiale, la Giovent\u00f9 Hitleriana assunse una maggiore connotazione paramilitare, a presidio di innumerevoli citt\u00e0 tedesche assieme alle truppe regolari. Tra i loro compiti principali vi era soprattutto quello di aiutare la popolazione durante i bombardamenti alleati. In aggiunta, la Giovent\u00f9 hitleriana prest\u00f2 servizio presso le Poste del Reich, nel servizio ferroviario nazionale ed all'interno di numerosi uffici amministrativi statali. \nA partire dal 1943, con l'aggravarsi della situazione bellica ed a seguito dell'altissimo numero di perdite umane nelle file dell'esercito tedesco, la Giovent\u00f9 hitleriana divenne parte integrale della Riserva militare tedesca. L'idea di creare delle divisioni militari formate da appartenenti alla Giovent\u00f9 hitleriana era nata per la prima volta nel 1926, ma fu soltanto la necessit\u00e0 di uomini a far diventare effettivo questo progetto, il quale fu approvato dallo stesso Hitler nel febbraio del 1943. \nNel 1944 circa 20.000 ragazzi della Giovent\u00f9 presero parte alla battaglia di Normandia, integrati presso la 12. SS-Panzer-Division \"Hitlerjugend\"."}
{"id": "15529", "revid": "339392", "url": "https://it.wikipedia.org/wiki?curid=15529", "title": "Hitlerjugend", "text": ""}
{"id": "15530", "revid": "3732", "url": "https://it.wikipedia.org/wiki?curid=15530", "title": "Lugo (Italia)", "text": "Lugo (\"Lug\" in romagnolo), chiamato anche \"Lugo di Romagna\", \u00e8 un comune italiano di abitanti della provincia di Ravenna in Emilia-Romagna.\nGeografia e clima.\nLugo \u00e8 situata nel settore nord-occidentale dell'ampia e fertile pianura alluvionale che circonda Ravenna, fra i fiumi Santerno e Senio. Il territorio comunale \u00e8 attraversato da una fitta rete di canali, fra i quali il canale dei Molini di Castel Bolognese, che hanno modellato queste terre, un tempo allagate, attraverso la bonifica.Il clima che caratterizza Lugo, cos\u00ec come tutte le zone interne pianeggianti della Romagna, \u00e8 di tipo temperato subcontinentale, con inverni piuttosto freddi e umidi ed estati calde e afose. In autunno e in primavera si formano le nebbie che riducono la visibilit\u00e0. In inverno possono sopraggiungere nevicate e venti forti da nord-est (bora), e gelate nei giorni in cui c'\u00e8 il sole con temperature molto basse.\nRiguardo quest'ultima cosa, nel febbraio 2012 durante la grande ondata di freddo che invest\u00ec l'Italia oltre le copiose nevicate si raggiunsero i -11\u00a0\u00b0C in diversi giorni grazie all'effetto albedo.\nOrigini del nome.\nIl toponimo \"Lugo\" deriva dal latino \"l\u016bcus\", \u2018bosco religioso o sacro\u2019, che, a livello popolare, si \u00e8 conservato solo in toponomastica.\nStoria.\nLugo, come centro urbano, ha una origine certa solo nel pieno Medioevo. L'area dove sorge il centro abitato, invece, \u00e8 stata frequentata dall'uomo sin dalla Preistoria.\nPreistoria e antichit\u00e0.\nIn un'area prossima al centro abitato sono stati rinvenuti i resti di un villaggio neolitico della Cultura di Sasso-Fiorano (quinto millennio a.C.). La campagna dove sorge Lugo vide popolamenti diversi e successivi sino a tutto il V secolo a.C.. I primi popoli che si stanziarono nel territorio in epoca storica furono i Celti. Il territorio lughese entr\u00f2 nell'orbita romana negli ultimi decenni del III secolo a.C.. Come tutto il territorio conquistato dai Romani, fu interessato al fenomeno della centuriazione, avviato nel secolo seguente. Le terre furono assegnate a veterani di guerra, che giunsero in questi territori dopo essere stati congedati dall'esercito. Il popolamento fu sparso: non si verificarono forme di concentramento urbano come si ebbero, invece lungo la via Emilia, considerata il decumano massimo della centuriazione delle terre strappate ai Celti.\nLa centuriazione romana si ferm\u00f2 al sito dell'attuale Fabriago (9\u00a0km a nord-ovest di Lugo). Ci\u00f2 significa che, oltre, iniziavano le valli paludose. Il cardo corrispondente a Lugo (la strada provinciale \u00abQuarantola\u00bb, nome dalla lampante etimologia centuriale) terminava a nord con un porto vallivo. Nei documenti dell'Alto Medioevo \u00e8 chiamato San Giovanni \"in Lyba\" (da cui prender\u00e0 nome una delle valli pi\u00f9 grandi della valle Padusa, la \"valle Liba\").\nLa presenza romana dur\u00f2 sei secoli. A partire dal V secolo d.C. inizi\u00f2 un periodo di peggioramento climatico. Il raffreddamento della temperatura dur\u00f2 ben tre secoli causando il progressivo spopolamento del territorio tra i fiumi Santerno e Senio (ovvero dove sorger\u00e0 Lugo). Senza la manutenzione umana dei canali e dei corsi d'acqua naturali, il territorio si riemp\u00ec progressivamente delle acque fluviali ristagnanti. I fiumi tornarono a spagliare nella pianura. Dopo alcuni secoli, il livello del terreno al tempo dei romani rimase coperto da circa 1,5 metri di depositi alluvionali. La temperatura torn\u00f2 ottimale nell'VIII secolo.\nSolo a partire dal XIII secolo la rete di strade ortogonali, tipica della centuriazione, fu ricostruita, anche se le dimensioni del reticolo non coincisero con quelle dei tempi dei romani: le vie ortogonali infatti furono allineate ai cardini e decumani del territorio di Ravenna.\nMedioevo.\nNell'Italia bizantina il territorio era organizzato in \"fondi\" (dal latino \"fundus\", podere = appezzamento di circa 60 ettari). Un insieme di \"fundi\" (poderi), tutti dello stesso proprietario, con almeno una chiesa costituiva una \"massa\". Nella zona a sud delle via Villa-via Cento vi era un agglomerato di fondi denominato \"massa sancti Hilari\" (o \"Ilarii\"). \u00c8 importante spiegare da dove viene la dedicazione, perch\u00e9 \u00e8 connessa con l'origine di Lugo. Nel VI secolo Sant'Ilaro (Ellero) fond\u00f2 un monastero a Galeata, localit\u00e0 dell'Appennino forlivese. Dopo la sua morte il monastero divenne una stazione di sosta nel cammino in direzione della valle del Tevere (e quindi di Roma), tanto che in paese fu allestito un ospizio per pellegrini. Si pu\u00f2 dedurre, quindi, l'esistenza di un percorso nord-sud (parallelo e alternativo rispetto alla via Romea ravennate) le cui tappe erano: Ferrara, Argenta, il porto vallivo di \"Lyba\", le vie Quarantola e Felisio, la via Emilia sino a Forl\u00ec, poi il superamento degli Appennini attraverso la valle del Bidente, lungo la quale si trova Galeata.\nLa maggior parte dei \"fundi\" che componevano la \"massa sancti Hilari\" era di propriet\u00e0 dei monasteri dell'arcidiocesi di Ravenna, pur ricadendo nella diocesi di Imola. Nel territorio non vi era una fonte battesimale: esercitavano la loro giurisdizione le pievi di Barbiano e di Bagnacavallo (San Pietro \"in Sylvis\").\nAppartenevano alla pieve di S. Stefano in Barbiano i fondi: \nAppartenevano alla pieve di San Pietro \"trans Sylvas\" (vecchio nome di S. Pietro \"in Sylvis\") i fondi:\nNel 1037 \u00e8 citato per la prima volta nei documenti un \"castrum\" (fortificazione). Attorno al \"castrum sancti Hilari\" iniziarono a formarsi dei \"burgus\", ovvero i primi nuclei di abitazioni. Durante la lotta tra Papato e Impero (1154-1183) nel 1161 i conti di Cunio, alleati di Federico I Barbarossa, strapparono la \"massa sancti Hilari\" alla Chiesa ravennate. Nel 1198 il legato di papa Innocenzo III ottenne la sua restituzione e nel 1202 l'arcivescovo di Ravenna, Alberto Oselletti, inizi\u00f2 la costruzione delle prime fortificazioni in una nuova zona, posta 1,5\u00a0km a nord della massa. L'abitato era costituito da un nuovo \"castrum\" attorno al quale erano stanziati i borghi di Brozzi e Cento. All'interno della cittadella fortificata vi erano anche una chiesa intitolata a San Giacomo, e l'ospedale di S. Maria della Scala. La chiesa di San Giacomo fu la seconda in assoluto del territorio lughese dopo la chiesetta della massa di Sant'Ilaro.\nNel 1218 il \"castrum\" fu conquistato e distrutto dai Faentini (guidati dal podest\u00e0 Talamaccio di Cremona), cui si allearono i conti di Cunio. I lughesi dovettero accettare le condizioni del vincitore per ottenere la pace: smantellamento della fortificazione, pagamento di un riscatto per gli ostaggi e trasferimento di molti abitanti nel contado faentino, su terre che necessitavano di nuove braccia da lavoro. Negli anni immediatamente successivi il livello di vita dei lughesi peggior\u00f2 notevolmente. Nei documenti dell'epoca l'abitato \u00e8 definito semplicemente come \"villa\". Risale al 1224 il primo documento nel quale appare l'antico nome di Lugo: \u00e8 una bolla di papa Onorio III in cui il pontefice conferma a Simeone, arcivescovo di Ravenna, i possedimenti dell'arcidiocesi ravennate. Vi si legge \"villam Luci cum curtibus\", che in testi cronologicamente successivi diventa \"villa lugi\". La pronuncia gutturale della \"g\" determin\u00f2 poi il toponimo.\nIl popolamento del territorio riprese alla met\u00e0 del secolo. Il borgo di Brozzi, edificato attorno alla chiesa di San Giacomo (ricostruita nel borgo dopo che la cittadella era stata smantellata), divenne il pi\u00f9 popoloso. I campi furono bonificati dalle acque e la rete ortogonale di romana memoria fu ricostruita, partendo da ci\u00f2 che era sopravvissuto: in alcune zone pi\u00f9 elevate, infatti, l'antico disegno centuriale non si era cancellato del tutto. Dal 1232 Rainiero di Cunio tenne in pugno la cittadina per sedici anni. Nel 1248 Rainiero dovette cedere il potere al Senato di Bologna, che aveva ottenuto da papa Innocenzo IV la sovrintendenza generale sulla Romagna. Lugo venne nominata sede del distretto che comprendeva i centri abitati della diocesi d'Imola a nord della via Emilia (\"subtus Stratam\"). A Lugo si insedi\u00f2 il podest\u00e0. In un documento del 1256 Lugo torn\u00f2 ad essere denominata \"castrum\". Nel 1273 il comune acquist\u00f2 il plebato di Santa Maria in Fabriago (5.200 ettari), aumentando notevolmente la propria superficie. Inizi\u00f2 un movimento migratorio convergente dai paesi vicini.\nDurante le guerre che coinvolsero la Chiesa e le Signorie per il possesso delle terre romagnole nel corso dei secoli XIII e XIV, Lugo pass\u00f2 pi\u00f9 volte di mano. Nel 1278 fu restituita dai Guelfi bolognesi alla Santa Sede. Dieci anni dopo, nel 1288, la distinzione \"subtus/super Stratam\" fu cancellata. Nel 1296 fu definitivamente distrutto il \"castrum\" di Cunio. L'anno seguente Lugo fu conquistata dalla compagnia di Uguccione della Faggiuola, alla testa dei Ghibellini romagnoli. Uguccione lasci\u00f2 un segno indelebile del suo passaggio: aggiunse alla Rocca il gran mastio che ne porta il suo nome. Il predominio di Uguccione fu di breve durata: il 29 aprile 1299 Lugo torn\u00f2 alla Chiesa ravennate in base a un trattato tra guelfi (Bologna) e ghibellini (Imola, Faenza, Cesena e Forl\u00ec). Nel 1307 gli arcivescovi la donarono al comune di Bologna. Appena due anni dopo fu presa dai conti di Cunio (insediatisi nella rocca di Barbiano) e data nuovamente alla Chiesa ravennate. Affidata nel 1333 al governo della famiglia da Polenta di Ravenna, nel 1338 fu presa dai Pepoli di Bologna, ai quali fu sottratta nel 1352 dai Visconti di Milano (che la tennero fino al 1367). La Lugo trecentesca era un \"castrum\" circondato da quattro borghi: Brozzi, Santa Maria, Cento e Codalunga.. Nella \"Descriptio provinci\u00e6 Romandiol\u00e6\" del 1371 (documento fiscale fondamentale per la conoscenza della bassa Romagna), Lugo comparve come \"castrum\" di medio-piccole dimensioni (579 \"fumantaria\" contro i 1025 di Bagnacavallo). Era comunque presente un mercato del bestiame e delle merci esente da dazi.\nNel 1367 Lugo pass\u00f2 alla Chiesa ravennate, ma non definitivamente. Il 28 febbraio 1376 il feudo entr\u00f2 per la prima volta nell'orbita del casato degli Este di Ferrara. Il marchese Nicol\u00f2 II lo prese in affitto dalla Santa Sede per otto anni. La concessione fu rinnovata pi\u00f9 volte finch\u00e9, nel 1395 Manfredo e Giovanni da Barbiano la sottrassero agli Este con l'inganno. Nonostante nel 1408 venissero sconfitti dalle milizie del cardinale Baldassarre Cossa, i da Barbiano conservarono la signoria di Lugo fino al 1436. In quell'anno lasciarono definitivamente la Romagna e presero possesso del castello di Belgioioso, in Lombardia. Negli anni seguenti Niccol\u00f2 III d'Este (1383-1441) autorizz\u00f2 la costruzione di nuove case nel perimetro della cinta urbana giacch\u00e9 gli abitanti di Barbiano e Zagonara, dopo la distruzione dei due castelli, rispettivamente nel 1409 e nel 1424, furono fatti trasferire a Lugo.\nLugo nel Ducato di Ferrara.\nL'anno seguente si comp\u00ec il passaggio definitivo di Lugo agli Este di Ferrara. Il 24 gennaio 1437 Nicol\u00f2 III acquist\u00f2 dalla Santa Sede il territorio di Lugo, divenendone cos\u00ec proprietario. Gli Este superarono la concorrenza di Nicol\u00f2 Piccinino, comandante al servizio del duca di Milano. I nuovi signori confermarono i privilegi del mercato del bestiame, restaurarono ed ampliarono la rocca e posero Lugo come capoluogo dei propri possedimenti in Romagna. Vi fissarono la sede del Commissario ducale (il rappresentante estense in tutta la Romandiola) e del massaro. Affrancarono Lugo dalla giurisdizione ecclesiastica di Barbiano; fecero costruire la \"via nova\" (poi via Fiumazzo), una strada rettilinea in direzione di Ferrara che tagliava diagonalmente la centuriazione; protessero ebrei, attestati a Lugo sin dal XIII secolo. La comunit\u00e0 ebraica di Lugo fior\u00ec tra il XV e il XVI secolo, soprattutto negli studi talmudici. Gli Estensi consentirono agli ebrei provenienti da Spagna e Portogallo di stanziarsi nella cittadina romagnola. La comunit\u00e0 ebraica lughese raggiunse la vetta della sua importanza culturale e religiosa con i rabbini Samuele Del Vecchio e Beniamino Raffaele da Arezzo. Da Lugo proviene il famoso codice Kaufmann della Mishn\u00e0, conservato a Budapest e realizzato nell'XI secolo nell'Italia meridionale. L'eccellente patrimonio librario della comunit\u00e0 ebraica di Lugo \u00e8 disseminato in diverse biblioteche europee, statunitensi e israeliane.\nSi \u00e8 conservato un regolamento per la riscossione dei dazi del 1437. Promulgato dal duca Nicol\u00f2 III d'Este, dal documento emerge che nella prima met\u00e0 del XV secolo la cittadina era un importante centro di scambi commerciali il cui mercato era ricco di merci di ogni genere, nei settori pi\u00f9 importanti: dal mercato del bestiame a quello del vino, dai polli d'allevamento alla selvaggina, dal lino alla canapa e ai bozzoli da seta, dalla frutta agli ortaggi. Il documento reca anche l'indicazione del mercoled\u00ec come giorno fisso del mercato. Il mercato godeva dell'esenzione dai dazi della Camera Apostolica per tutti coloro che vi portavano le proprie merci. I bachi da seta, il cui commercio fu introdotto all'inizio del XVI secolo divennero una delle merci pi\u00f9 ricercate.\nCon gli Este Lugo divenne il pi\u00f9 importante centro amministrativo, oltre che mercantile, della Romagna estense. Gli Este si occuparono anche del riassetto del Santerno, il fiume che solca il territorio lughese. Nel 1460 il letto del Santerno fu innalzato; divenne il primo fiume ad essere arginato e condotto nel Po di Primaro. L'investimento necessario per realizzare l'opera cost\u00f2 33703,13,8 lire, ripartite tra Ferrara e Lugo. Dopo che il fiume fu messo in sicurezza, sorsero lungo le sue rive nuovi centri abitati, sia a sud che a nord di Santa Maria in Fabriago. A sud si ebbero Ca' di Lugo (fondata nel punto di intersezione tra la nuova strada voluta dagli Este e il Santerno) e San Lorenzo \"in Selva\" (1473); a nord Bizzuno (1472) e San Bernardino \"in Selva\" (1475).\nDalla fine del XV secolo, al mercato settimanale si affianc\u00f2 una fiera annuale, fissata nei giorni 15 e 16 agosto (Festa della Beata Vergine del Molino). Nel 1474 il comune di Lugo acquist\u00f2 la contea di Donigallia (territorio compreso tra Lugo e Fusignano); l'anno seguente incamer\u00f2 Guercinoro (sito nella zona della Villa San Martino). Nel 1506 furono determinati i confini settentrionali. Nell'aprile di quell'anno gli Este stipularono un compromesso con il Comune di Ravenna, all'epoca soggetto alla Repubblica di Venezia, con cui furono fissati i confini tra le rispettive giurisdizioni. In conseguenza di questo atto, passarono agli Este tutti i territori a sud della \u00abvia Reale\u00bb (odierna S.S. \u201cAdriatica\u201d). Su queste terre sorgeranno gli abitati di Giovecca, Frascata e Voltana.\nNegli anni tra il 1516 e il 1518 il governatore di Lugo ottenne il permesso dal duca di Ferrara di revisionare gli Statuti cittadini per uniformarli a quelli ferraresi. I nuovi Statuti furono approvati da Alfonso I d'Este il 29 novembre 1518. Nel 1528 il duca di Ferrara strinse un'alleanza con l'imperatore Carlo V, che garant\u00ec la sicurezza dei confini del ducato contro eventuali attacchi dell'esercito pontificio. Il duca per\u00f2 dovette accettare la presenza di ben 4.000 soldati spagnoli sul suo territorio. I soldati furono acquartierati a Lugo e la popolazione locale dovette contribuire al loro mantenimento. Nel 1544 Lugo si dot\u00f2 di un grande orologio da torre. Fu eretto sul frontone del palazzo comunale. Nella prima met\u00e0 del XVI secolo sorsero in tutta la Romagna i Monti di Piet\u00e0 per combattere la piaga dell'usura. Il Monte di Lugo fondato il 22 aprile 1546.\nDagli Estensi allo Stato Pontificio.\nNel Cinquecento la citt\u00e0 di Lugo era costituita da cinque borghi:\nNel 1581 il Tribunale dell'Inquisizione condann\u00f2 a morte per eresia Andrea Relencini. Originario di Modena, viveva nella cittadina romagnola da diversi anni come tornitore ed intagliatore. Nel 1887 il Comune fece murare una lapide sull'esterno della rocca estense a ricordo dell'infausto avvenimento.\nNel 1598, estintosi il ramo diretto dei signori d'Este, il Ducato di Ferrara ritorn\u00f2 allo Stato della Chiesa, com'era stato pattuito nell'iniziale investitura. Lugo, cos\u00ec come le localit\u00e0 circostanti, furono inseriti nella neonata Legazione di Ferrara. La cittadina romagnola non perse i privilegi ricevuti dagli Este: esenzione dai dazi, permesso di esportare prodotti non essenziali senza dazi, libert\u00e0 di mercato senza tasse, esenzione da tributi per il mantenimento di truppe (a meno che non fossero stanziate in citt\u00e0), mantenimento dell'istituzione comunale. Sempre nel 1598 Papa Clemente VIII intraprese un viaggio nei nuovi territori. Il luogo prescelto per la sosta di una notte fu Lugo (6 maggio 1598).\nNegli anni successivi si cominci\u00f2 a parlare della costruzione di un ghetto per gli ebrei. Fino ad allora la popolazione ebraica di Lugo aveva sempre vissuto accanto a quella cristiana (la sinagoga era situata nell'odierno vicolo Strozzi). Ora invece anche gli ebrei lughesi dovettero sottostare alle leggi pontificie. Per essere riconosciuti dovettero indossare sul cappello un distintivo giallo detto lo \"Sciamannino\". Nel 1638 papa Urbano VIII impose agli ebrei dell'ex Ducato ferrarese di rimanere soltanto in tre citt\u00e0: Ferrara, Cento e Lugo. Per l'ubicazione del ghetto lughese fu scelto l'ultimo tratto di via Codalunga (poi corso Matteotti). Gli ebrei si trasferirono nella nuova zona, sinagoga compresa (il tempo era situato al secondo piano del n. 70 di Corso Matteotti). La propriet\u00e0 delle case rimase ai cristiani della zona, che le concessero in affitto perpetuo. Nel ghetto affluirono tutti gli ebrei di Bagnacavallo, Cotignola, Massa Lombarda e Fusignano. La popolazione ebraica di Lugo crebbe cos\u00ec velocemente da raggiungere in pochi anni il 10% della popolazione. Nella comunit\u00e0 fu sempre presente un rabbino fino al 1839. Ebrei lughesi noti furono Agide Jacchia (musicista, 1875-1932) e il fratello Rambaldo (aviatore, 1876-1922, fondatore della prima societ\u00e0 italiana di aviazione), Arrigo Jacchia (giornalista, 1891-1963), Giulio Salvatore Del Vecchio (1845-1917) e Gustavo Del Vecchio (1883-1972).\nNel XVII secolo il problema della regimentazione delle acque dei fiumi Santerno e Senio si acu\u00ec enormemente. Dopo la rotta del Santerno del 1597 (o 1598), furono effettuati nuovi interventi. Nonostante ci\u00f2, si ebbero nuove inondazioni a San Bernardino e a Lavezzola. Bonifiche successive furono svolte a San Bernardino, ma negli anni successivi le rotte, alternate, del Senio e del Santerno divennero eventi normali, trasformando le zone di San Lorenzo e San Bernardino in paludi.\nCome se non bastassero le inondazioni, il Seicento lughese fu funestato anche dalla peste. L'epidemia del 1630 (la \u201cpeste manzoniana\u201d) provoc\u00f2 un calo di circa duemila abitanti, facendo scendere la popolazione dalle 5.756 unit\u00e0 del 1583 alle 3.818 del 1632. Infine, fra il 1641 e il 1644 Lugo fu coinvolta nella guerra di Castro: mille lughesi vennero arruolati. Si ebbero morti e povert\u00e0 per il passaggio delle truppe sul territorio.\nNel 1612 vi erano cinque ospedali a Lugo, tutti gestiti da religiosi: della Madonna (detto anche degli Infermi o del Limite); di Sant'Antonio; del Corpus Domini; di S. Croce (o dei Poveri di Cristo); di San Rocco. Nel 1675 si aggiunse un sesto, quello di S. Onofrio.\nNel corso del secolo sorsero le prime tre industrie: fabbricazione di polvere da schioppo (1639); produzione del ghiaccio (nella rocca, in via Cento e nelle fosse di S. Francesco); del filo del baco da seta. Il permesso di istituire il mercato della seta era stato ottenuto nel 1609 da Roma.\nNel 1688 fu inaugurato un pozzo idrico nella piazza centrale; nel 1695 fu avviata la selciatura delle vie principali, sull'imitazione delle grandi citt\u00e0. Alla fine del XVII secolo Lugo contava 5.353 abitanti.\nXVIII secolo.\nIl secolo XVIII fu per la gran parte un periodo di pace in Romagna. La citt\u00e0 di Lugo crebbe in prosperit\u00e0 e ricchezza.\nIl mercato del mercoled\u00ec inizi\u00f2 ad attirare gente anche da altre citt\u00e0. I generi maggiormente trattati erano: grano e altri cereali, uve e vini, bovini e, soprattutto, la seta, i cui bozzoli (che erano richiesti anche dai mercanti toscani) venivano commerciati a quintali.\nSituata in posizione centrale fra le tre Legazioni di Bologna, Ferrara e Romagna, Lugo era divenuta il principale emporio dei tre territori e la citt\u00e0 pi\u00f9 ricca del ravennate. La Fiera del paese, che si teneva ogni due anni, era la pi\u00f9 ricca di tutto lo Stato Pontificio, dopo quella di Senigallia.\nAlla met\u00e0 del XVIII secolo, Lugo si era dotata anche di un moderno teatro, uno dei primi teatri settecenteschi della Romagna. In citt\u00e0 aveva sede dal 1674 un istituto di istruzione superiore come il Collegio Trisi; dapprima rilasci\u00f2 solo la laurea in diritto civile; a partire dal 1706 anche quella in filosofia. In questo periodo, Lugo contava circa 6.000 abitanti.\nNegli ultimi decenni del secolo la citt\u00e0 si arricch\u00ec di nuove opere, destinate ad incidere sulla vita sociale degli abitanti. Su progetto dell'architetto ferrarese Giuseppe Campana venne realizzato un ampio quadriportico, innestato sul loggiato gi\u00e0 eretto nel XVI secolo: il Pavaglione, una struttura concepita a scopo commerciale. Ultimato nel 1783, il Pavaglione divenne la sede della Fiera biennale. Nello stesso periodo avvennero: il trasferimento del Collegio Trisi da via Codalunga (poi via Matteotti) ad un ampio Palazzo che si affaccia sul Pavaglione (1774), la ristrutturazione della Chiesa del Carmine, l'edificazione della nuova chiesa di San Francesco, la costruzione di un nuovo ponte in pietra sul Senio e la sistemazione di varie strade e piazze. Il 27 settembre 1789 fu inaugurato il nuovo orologio da torre, che segnava anche i quarti d'ora. Nel 1796 apr\u00ec il nuovo grande ospedale di Santa Maria del Limite.\nAlla fine del XVIII secolo la citt\u00e0 contava 8.000 abitanti e con il contado superava i 16.000. La popolazione si poteva dividere in cinque ceti: il ceto patrizio, o dei \"signori\" (una trentina di famiglie molto ricche, che abitavano generalmente in via Codalunga); il ceto ecclesiastico (formato da clero secolare e clero regolare); dottori e notai; il ceto dei mercanti; quello degli artigiani.\nIl secolo termin\u00f2 con un evento bellico che a Lugo lasci\u00f2 tracce profonde: il sacco dei francesi. Nel 1796 l'esercito di Napoleone invase l'Italia. Alla caccia di bottino, le truppe francesi si spinsero fino alla Bassa Romagna. Tutte le citt\u00e0 e i paesi incontrati alzarono bandiera bianca. Solo a Lugo i napoleonici incontrarono resistenza.La rivolt\u00e0 cominci\u00f2 il 30 giugno quando durante l'opera di requisizione, venne confiscato anche il veneratissimo busto del patrono sant'Illaro. Fu gettato sopra gli altri oggetti, come un qualsiasi soprammobile. Il popolo insorse per il grave oltraggio e, appoggiato dai conti Manzoni e dal clero, mise in fuga i soldati e si impossess\u00f2 del paese. Intervenne il vescovo di Imola, il cardinal Chiaramonti (futuro papa Pio VII) che, temendo il peggio, propose una mediazione. Ma i sollevati non accettarono. La vendetta francese fu dura: dopo un primo assalto, che fu respinto, il 7 luglio i napoleonici, guidati dal generale Augereau, abbatterono le resistenze a colpi di cannonate. Per un giorno intero Lugo fu teatro di un terribile saccheggio.\nNel 1798 i francesi introdussero in tutta la Repubblica Cisalpina la coscrizione obbligatoria per i maschi dai 18 ai 26 anni. L'aliquota lughese fu indicata in 39 unit\u00e0 poi largamente superata. Le guerre delle coalizioni anti-francesi si susseguirono, cos\u00ec come si sussegu\u00ec il passaggio di truppe sul territorio lughese: nel solo anno 1799 ben 9.168 soldati (sommando francesi e austriaci) transitarono per Lugo.\nIn occasione della Fiera del 1809 si svolse una dimostrazione pubblica di volo con \u201cmacchina aereostatica\u201d (la mongolfiera) da parte di Filippo Silvestrini, il primo aeronauta veronese.\nXIX secolo.\nLa dominazione francese ebbe termine nel 1814. Con la Restaurazione Lugo torn\u00f2 a far parte dello Stato Pontificio. L'evento fu festeggiato pubblicamente il 20 luglio 1815. Nel 1817 papa Pio VII concesse a Lugo il titolo di Citt\u00e0, anche in riconoscimento della resistenza armata ai francesi di 21 anni prima.\nNegli anni seguenti si diffusero a Lugo, come in tutti i principali centri della Romagna pontificia, le idee mazziniane e sorsero circoli carbonari. Nel 1831 molti lughesi parteciparono ai moti rivoluzionari; i repubblicani costituirono la Guardia nazionale, corpo di cittadini armati. L'intervento dell'esercito austriaco ne impose lo scioglimento. Nel 1848 lo Stato Pontificio introdusse la Guardia civica, un corpo militare formato dai ceti urbani, per la tutela dell'ordine pubblico.\nNel 1848 allo scoppio della seconda guerra d'indipendenza, il Papa dichiar\u00f2 la neutralit\u00e0 dello Stato della Chiesa. Nonostante ci\u00f2, 250 lughesi si arruolarono volontari e combatterono in Veneto inquadrati nel Battaglione del Senio. L'anno seguente, tre alte personalit\u00e0 di Lugo ebbero un ruolo preminente nella nascita della Repubblica Romana del 1849: Giacomo Maria Manzoni, Silvestro Gherardi e Giacomo Pescantini, che furono membri della Costituente. I primi due fecero anche parte del governo: Manzoni fu ministro delle Finanze, Gherardi fu titolare dell'Istruzione. Nel 1855 Lugo fu tra le citt\u00e0 colpite dall'epidemia di colera che attravers\u00f2 la Romagna.\nL'amministrazione pontificia in Romagna termin\u00f2 definitivamente nel 1859: il 13 giugno, infatti, i liberali lughesi insediarono nella Rocca un governo provvisorio. Il 27 dicembre dello stesso anno furono ridisegnate le circoscrizioni territoriali; il Comune di Lugo, insieme a tutta la Romandiola fu aggregato alla Provincia di Ravenna.\nL'11-12 marzo 1860 si tenne nelle ex Legazioni pontificie il plebiscito di annessione al Regno di Sardegna. Il 17 marzo 1861 fu proclamato il Regno d'Italia. Nel 1866 450 lughesi parteciparono come volontari alla terza guerra d'indipendenza, l'anno dopo in 200 seguono Garibaldi nella campagna dell'Agro romano che termin\u00f2 tragicamente a Mentana. Vi morirono due lughesi: il conte Giulio Bolis e Francesco Bosi.\nLa nota \u00abInchiesta Agraria Jacini\u00bb (1871) tracci\u00f2 un quadro della gestione del territorio di Lugo negli anni immediatamente successivi alla nascita del Regno d'Italia. L'economia lughese non aveva subito grandi variazioni. L'occupazione principale continuava ad essere l'agricoltura:\nIl terreno era coltivato soprattutto a cereali. La frutticoltura era ancora di l\u00e0 da venire: su 11.000 ettari coltivabili, solo 16 erano destinati ad alberi da frutta. La canapa occupava il 5% della superficie. Nel 1869 la produzione di baco da seta era di 582 quintali (dieci anni pi\u00f9 tardi aumentarono a 1.243).\nNel circondario lughese si contavano circa 18\u00a0000 bovini. Lugo si qualificava all'epoca soprattutto come grande emporio, in virt\u00f9 del tradizionale mercato del mercoled\u00ec (in essere fin dal Medioevo), che col tempo aveva acquisito una dimensione sovraregionale.\nNel 1876 Giosu\u00e8 Carducci sal\u00ec al Parlamento venendo eletto nel collegio di Lugo. Nel decennio successivo si affermarono tra i lughesi i movimenti socialista e repubblicano, quale alternativa politica e amministrativa ai moderati e monarchici. Le giunte guidate dal repubblicano radicale Ercole Bedeschi dal 1885 al 1890 diedero vita ad importanti esperienze innovative in campo economico e sociale (ad esempio, costruzione di case per gli operai e fondazione di cooperative). Le istituzioni pi\u00f9 importanti erano la Banca Popolare, il Canapificio, la \u00abSociet\u00e0 fra le Arti Costruttrici\u00bb e la \u00abSociet\u00e0 edificatrice di case operaje\u00bb. Lugo vantava anche la pi\u00f9 ricca Societ\u00e0 di Mutuo Soccorso della Romagna, con una sezione femminile con pi\u00f9 di 200 socie e un capitale di 17.363,59 lire.\nNegli anni 1885-86 due lughesi, Luigi Capucci e Luigi Cicognani, effettuarono l'esplorazione dell'Abissinia, dalla costa alla regione dello Scioa.\nTra la fine del secolo e la Prima guerra mondiale Lugo fu amministrata da partiti moderati, salvo la parentesi repubblicana nel primo decennio del secolo. Dopo la tragedia della prima guerra mondiale, nel 1920 fu eletto il primo sindaco socialista di Lugo, Giovanni Foschini, ma nel 1922 fu estromesso con la violenza da parte dei fascisti.\nXX secolo.\nNel 1917, in piena Prima guerra mondiale, si tenne a Lugo una \u00abEsposizione interregionale d'arte\u00bb. Vi parteciparono artisti locali e nazionali. Domenico (Nino) Pasi, Virgilio Ricci, Giannetto Malmerendi, Giacomo Vespignani, Orazio Toschi, Enrico Prampolini, Esodo Pratelli e Roberto Baldessari (forse oggi il pi\u00f9 quotato tra gli artisti presenti) esposero le loro opere. La scelta di Lugo sede della manifestazione conferm\u00f2 la vivacit\u00e0 e il peso dell'ambiente locale nel futurismo nazionale. \nLugo diede all'aviazione militare italiana l'asso Francesco Baracca (1888-1918), medaglia d'oro al valore militare. Oltre 400 furono i militari lughesi morti in guerra o a causa della guerra. Nel 1936 fu inaugurato l'imponente monumento in onore dell'aviatore lughese e il corso cittadino fu intitolato \"via Baracca\". Nel 1939 fu inaugurato l'acquedotto cittadino. Le acque provenivano da Spinadello, frazione di Forlimpopoli.\nDurante la Seconda guerra mondiale il fronte stazion\u00f2 lungo il fiume Senio dal dicembre del 1944 al 10 aprile 1945, quando Lugo fu liberata. I primi ad entrare nella cittadina furono i soldati indiani dell'Esercito britannico (\"1st Jaipur Infantry\", VIII Divisione di Fanteria). Un monumento, collocato in un angolo tra via Mentana e viale Europa, ricorda il loro sacrificio.\nRisorta rapidamente dalle rovine della guerra, grazie all'operosit\u00e0 dei suoi abitanti e alla stabilit\u00e0 amministrativa, Lugo riveste un importante ruolo nell'economia romagnola come centro di scambi e di commercializzazione per i prodotti agricoli della Bassa Romagna. Nel 1969 la citt\u00e0 si \u00e8 arricchita di un nuovo quartiere, \u00abMadonna delle Stuoie\u00bb, che \u00e8 diventato il quarto quartiere di Lugo (dopo Cento, Brozzi e Ghetto). Costruito nell'area dietro la ferrovia, il rione prende il nome da una piccola chiesa intitolata alla Madonna della Misericordia. Esisteva sin dal 1737, quando l'ambiente circostante era pi\u00f9 simile a quello palustre che non a quello agricolo. Vi crescevano infatti giunchi e canne palustri, che venivano usati per confezionare stuoie. Per questo motivo l'immagine venerata nella chiesa fu denominata \"Mad\u00f2na dal Stur\" (\"Madonna delle Stuoie\" in romagnolo).\nIl 21 ottobre del 1971 il film \"...continuavano a chiamarlo Trinit\u00e0\" venne proiettato al cinema Astra in anteprima mondiale. Fu un regalo del produttore del film, Italo Zingarelli alla propria citt\u00e0 natale.\nIl 21 dicembre 1973 apr\u00ec i battenti la discoteca \u00abBaccara Music Hall\u00bb. Il locale divenne ben presto uno dei pi\u00f9 frequentati della Romagna. Si esibirono dal vivo: Am\u00e1lia Rodrigues, poi Ray Charles e Gloria Gaynor in coppia (1\u00ba febbraio 1976), Charles Aznavour in coppia con Mia Martini (5 ottobre 1977), Donna Summer (16 ottobre 1977), Alan Sorrenti (12 febbraio 1978), Vasco Rossi (19 ottobre 1982), Renato Zero e Loredana Bert\u00e8 (24 aprile 1985) e di nuovo Vasco Rossi (16 aprile 1987).\nOnorificenze.\nLugo \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nIl Consiglio d'Europa ha decorato Lugo con:\nMonumenti e luoghi d'interesse.\nMonumenti storici.\nRocca estense.\n\u00c8 il monumento pi\u00f9 caratteristico della citt\u00e0. Esempio di architettura fortificata, fu costruita sopra un precedente fortilizio. Gli Estensi la modificarono e ristrutturarono pi\u00f9 volte: i loro interventi riguardarono soprattutto le bastionature ed il rafforzamento delle torri. L'aspetto della fortezza \u00e8 tuttora quello del tempo degli Este, alla met\u00e0 del Cinquecento. \nDopo la devoluzione del Ducato Estense allo Stato Pontificio (1598), la fortezza ha perso rilevanza strategica ed \u00e8 stata adibita a sede delle attivit\u00e0 del governatore pontificio. Le modifiche alla Rocca sono continuate nei secoli seguenti: risalgono alla fine del Settecento l'impianto del giardino pensile e la sostituzione del lato bastionato ad est con il porticato. Fa eccezione il torrione posto a nord-ovest, il cosiddetto \"mastio di Uguccione della Faggiola\" (Signore di Lugo nel 1297), che ha invece mantenuto il suo aspetto originale. Nell'Ottocento l'edificio venne leggermente amplificato con la costruzione di nuove sale di rappresentanza. In una di esse \u00e8 conservato un ritratto di Gioacchino Rossini, che fu consigliere comunale per alcuni anni. La Rocca fu sede del governatore pontificio fino al 1859; poi fu incamerata dal Regno d'Italia.\nLa Rocca Estense ospita gli uffici dell'amministrazione comunale. Negli anni successivi al Duemila \u00e8 stato restaurato tutto il piano nobile. Una curiosit\u00e0: sulle pareti esterne della Rocca crescono una rara e particolare variet\u00e0 di piante di capperi. Nell'Ottocento, grazie alla raccolta affidata a privati e alla rivendita, rientravano fra le entrate del bilancio comunale. I capperi vengono raccolti da incaricati del comune, conservati in salamoia e offerti in dono agli ospiti e alle delegazioni ufficiali in visita alla citt\u00e0.\nPavaglione.\n\u00c8 un quadriportico di circa 100 metri di lato (copre quindi l'area di un ettaro). Il primo atto della costruzione di quello che divenne il Pavaglione si ebbe nel 1570, quando il duca Alfonso II d'Este ordin\u00f2 lo smantellamento delle fortificazioni circostanti la rocca, per fare posto alla fiera annuale e al mercato settimanale. La prima loggia costruita aveva lo scopo di fornire ricovero alle milizie e riparo ai mercanti in occasione del mercato settimanale; solo successivamente la funzione commerciale prese il sopravvento su quella militare. Negli anni seguenti il portico divent\u00f2 famoso per il mercato dei bozzoli dei bachi da seta, fino ad essere indicato come \"Padiglione de' folicelli da seta\", poi \"Paviglione\" e infine \"Pavaglione\". Costruito in pi\u00f9 fasi, fino al 1780 esisteva un unico portico. In quell'anno il consiglio comunale deliber\u00f2 l'ampliamento della struttura. Il nuovo progetto (firmato dall'architetto ferrarese Giuseppe Campana) comport\u00f2 l'erezione di tre porticati da innestare su quello gi\u00e0 esistente. L'inaugurazione avvenne in occasione della fiera del 1784. Raro esempio di architettura settecentesca ad uso civile, anticipa concezioni urbanistiche moderne. I portici ospitano ancora numerose attivit\u00e0 commerciali. Dal 1895, sopra uno dei quattro lati (lato est) fa bella mostra di s\u00e9 un orologio meccanico, ancora perfettamente funzionante, restaurato nel 2008. Tra il 1910 e il 1937 fu posto al centro del piazzale un monumento in onore di Mazzini e Garibaldi. Nel 1917 sono state apposte nel porticato di ponente le due lapidi di marmo in memoria di Cesare Battisti e Guglielmo Oberdan ancora visibili.\nTeatro Rossini.\nTeatro all'italiana con sala scandita su quattro ordini di palchi cui si aggiunge il loggione, costruito nel 1758 su progetto dell'architetto Francesco Ambrogio Petrocchi con il coinvolgimento un paio d'anni pi\u00f9 tardi dell'architetto Antonio Galli Bibiena, inaugurato il 15 agosto 1761 con una rappresentazione del \"Catone in Utica\" di Pietro Metastasio e intitolato a Gioachino Rossini nel 1859. Durante la seconda guerra mondiale l'edificio venne gravemente danneggiato dai bombardamenti. Il teatro, restaurato, ha riaperto nel 1986.\nAltri monumenti.\nPalazzo signorile del XVIII secolo progettato da Cosimo Morelli. Fu fatto costruire dal Comune per riunire in un'unica moderna sede le scuole pubbliche e il Collegio Trisi. La storia del Collegio pu\u00f2 essere distinta in due parti. Fu fondato per donazione testamentaria di Fabrizio Trisi (1580-1630) il quale volle che parte del suo patrimonio fosse impiegata nella fondazione di un collegio a lui intitolato dove mantenere dieci giovani lughesi meritevoli. Affid\u00f2 infine la gestione dell'istituzione all'amministrazione comunale. Il Collegio voluto da Trisi entr\u00f2 in attivit\u00e0 nel 1674. La prima sede fu in via Codalunga (oggi via Matteotti) nella casa del nobile. Dapprima rilasci\u00f2 solo la laurea in legge; a partire dal 1706 anche quella in filosofia. Nel 1760 il consiglio comunale deliber\u00f2 l'accorpamento del Collegio Trisi con le scuole pubbliche lughesi. Cominci\u00f2 cos\u00ec la seconda fase della vita dell'istituzione. Si decise di finanziare la costruzione di un nuovo palazzo dove alloggiare il Collegio e le scuole. A quel tempo esistevano a Lugo tre scuole pubbliche: elementare, \u00abGrammatica inferiore\u00bb (per lo studio della lingua latina e \u00abscuola maggiore\u00bb, dove si insegnavano Umanit\u00e0 e Retorica. La sede di via Codalunga fu chiusa nel 1763; l'anno seguente iniziarono i lavori, che si conclusero nel 1774. Le scuole pubbliche furono aperte gi\u00e0 nel 1772, quando i lavori erano ancora in esecuzione. Il Collegio Trisi era dotato di una biblioteca giuridica aperta al pubblico, che divenne municipale durante la dominazione francese e fu aperta al pubblico nel 1803. \nResidenza di campagna della famiglia Malerbi. I canonici Giuseppe (1771-1849) e Luigi (1776-1843) Malerbi, rinomati compositori ed esecutori, fondarono una delle prime scuole di musica della Romagna. Ebbero fra i loro allievi (negli anni tra il 1802 ed il 1805) il giovane Gioachino Rossini. La villa, risalente ai primi anni del XIX secolo, \u00e8 oggi sede della Scuola di Musica \"Malerbi\". All'inizio del XXI secolo l'edificio \u00e8 stato oggetto di un lungo restauro, terminato nel 2012.\nI Rossini ebbero residenza a Lugo in via Manfredi 25. Il giovane Gioachino Rossini vi abit\u00f2, proveniente dalla natia Pesaro, tra il maggio 1802 e il 1805. Il padre lo iscrisse alla scuola di musica dei fratelli Malerbi e gli trov\u00f2 un insegnante di lettere, uno di matematica e uno di latino. Il nonno paterno abitava in via G. Rocca, 14. All'esterno dell'abitazione \u00e8 posta una lapide con un'iscrizione in latino risalente al 1857. Tra il 2018 e il 2020 il Comune ha riadattato questa abitazione, composta da quattro stanze su due piani, a casa-museo. All'interno si possono ammirare documenti e cimeli che attestano il legame del compositore con la citt\u00e0.\nMonumento realizzato nel 1936 in onore dell'eroe della prima guerra mondiale Francesco Baracca, nativo di Lugo. L'opera \u00e8 dello scultore Domenico Rambelli di Faenza (1886-1972), che ne fu anche l'ideatore. La base \u00e8 realizzata in cemento armato rivestito di travertino. Al fianco della statua in bronzo del pilota vi \u00e8 un'enorme ala alta 27 metri.\nPorta medievale di cui la data di costruzione \u00e8 ignota. Deve il nome alla vicinanza di un oratorio dedicato a san Bartolomeo.\nIl cimitero ebraico di Lugo, inaugurato nella sede nel 1877, testimonia la presenza, nel passato, di un'importante comunit\u00e0 ebraica nella citt\u00e0. La comunit\u00e0 si form\u00f2 nel XVI secolo, durante la dominazione estense. Molte famiglie si stabilirono nel ducato estense profughe dalla Spagna. Nel 1639 a Lugo fu costruito il Ghetto, seguito pochi anni dopo dal cimitero ebraico. Inizialmente il luogo sacro fu edificato vicino a corso Matteotti. Nel 1877 trov\u00f2 sistemazione nella sede (via di Gi\u00f9). Nel XIX secolo il cimitero arriv\u00f2 a contenere 600 sepolture. Dopo la fondazione del Regno d'Italia e la parificazione degli Ebrei agli altri cittadini dello Stato, molte famiglie furono attratte dello stile di vita delle grandi citt\u00e0; inizi\u00f2 cos\u00ec l'emigrazione delle famiglie pi\u00f9 abbienti verso Bologna e altre importanti citt\u00e0.\nPalazzo dell'alta borghesia locale, appartenuto a una ricca famiglia di possidenti, composta dall'unica figlia dell'industriale Arrigo Foschini, Romea, che era stata anche proprietaria terriera per un certo tempo, e dal medico condotto di Lugo Giulio Drei. Dopo la morte del dottor Drei il palazzo and\u00f2 in rovina e fu venduto allo stilista Angelo Cairoli.\nChiese.\nIn generale, il Centro Storico di Lugo spicca per il suo \"sincretismo architettonico\". Nella centrale Piazza dei Martiri, si affacciano edifici (come Rocca, Pavaglione, Monumento a Francesco Baracca) totalmente diversi tra loro per epoca di costruzione, stile architettonico e finalit\u00e0 dell'edificio stesso. Questa curiosa miscellanea, che trova comunque una sua ragion d'essere, fa del centro storico di Lugo un riconosciuto esempio di valore assoluto di sincretismo applicato all'architettura.\nAltre chiese non pi\u00f9 esistenti nella citt\u00e0 di Lugo sono:\nAree naturali.\nLe due aree naturali di maggior pregio site nel territorio di Lugo sono il Canale dei Mulini di Castel Bolognese, Lugo e Fusignano e il Parco del Loto. Nel 2011 sono entrate a far parte di un'Area di Riequilibrio Ecologico che si estende tra i Comuni di Lugo e Fusignano per 79 ettari. L'area comprende anche la \"Ex cava Gattelli\" e la Vasca di laminazione del canale Brignani.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono , ovvero l'11,77% della popolazione. Di seguito sono riportati i gruppi pi\u00f9 consistenti:\nLingue e dialetti.\nAccanto alla lingua italiana, \u00e8 parlata la lingua romagnola nella sua locale variante.\nMentre le frazioni lughesi rientrano a pieno titolo nell'assetto linguistico della pianura ravennate-forlivese, la parlata tipica del centro storico di Lugo presenta una serie di particolarit\u00e0 proprie. In particolare, i dittonghi ravennati-forlivesi /e\u0259,o\u0259/ sono confluiti in /e,o/, col risultato che i ravennati /'pe\u0259l,'pel/ \"palo, pelo\" e /'me\u0259l,'mel/ \"male, miele\" diventano rispettivamente omofoni /'pel,'pel/e /'mel,'mel/. Anche le vocali nasali sono diverese: ai ravennati /'v\u1ebd, k\u0259\u0303, 'b\u00f5/ \"vino, cane, buono\" corrispondono i lughesi /'v\u025b\u0129, 'k\u025b\u0303, 'bo\u0169/.\nReligione.\nNel comune di Lugo sono presenti quindici parrocchie facenti parte della diocesi di Imola, vi sono inoltre tre parrocchie facenti parte della diocesi di Faenza.\nLugo \u00e8 sede di vicariato. Rientrano nel territorio vicariale anche due parrocchie del comune di Cotignola: Barbiano e Budrio. Fino al XIV secolo Lugo rientr\u00f2 nella giurisdizione della pieve di Barbiano. Il capovolgimento si ebbe per opera del duca di Ferrara: con il passaggio di Lugo sotto il dominio degli Este, la citt\u00e0 divenne sede di vicariato e si affranc\u00f2 definitivamente dalla pieve di Barbiano.\nDue sono i luoghi di devozione mariana:\nIl culto di Sant'Ilaro \u00e8 antico quanto le origini di Lugo. Una chiesa a lui dedicata, Sant'Ilaro in Stiliano, situata nel fondo Stiliano della \"massa Sancti Hilari\" (vedi la sezione \"Storia\"), era documentata fin dall'anno 1071. La chiesa conservava una croce di ferro al centro della quale era raffigurato il santo. Risale alla met\u00e0 del XIII secolo la pi\u00f9 antica attestazione di Sant'Ilaro come patrono di Lugo: sulla campana della chiesa fu impressa, in latino, l'iscrizione \"Sant'Ilaro difenda il suo popolo\" con la datazione 1264. Alla fine del XIV secolo, a causa delle ripetute alluvioni che avevano colpito il territorio tra i fiumi Santerno e Senio, gli abitanti del fondo Stiliano si trasferirono nel centro abitato. A quel tempo vi erano in Lugo due chiese: San Giacomo Maggiore e Santa Maria. Il borgo di San Giacomo era allora il pi\u00f9 popoloso, pertanto i nuovi abitanti si trasferirono vicino alla chiesa di Santa Maria. La chiesa, intitolata a S. Maria del Trivio, fu rinominata \u201cS. Maria del Trivio e S. Ilaro\u201d. Nel 1477 il Comune chiam\u00f2 i Carmelitani per affidare loro la custodia di quella sita nel fondo Stiliano. Dopo il 1480 i Carmelitani ottennero il permesso di trasferirsi all'interno delle mura. Successivamente fondarono la Chiesa del Carmine con annesso convento, terminato nel 1523 e vi trasferirono il titolo di Sant'Ilaro. Nel 1526 vi furono trasferite le reliquie del santo: croce di ferro, osso del braccio e una parte del cranio. Da allora le reliquie sono sotto la custodia dell'Ordine. Nel 1708 i Carmelitani fecero realizzare un busto di argento massiccio raffigurante Sant'Ilaro. Nel 1793 il Comune di Lugo fece costruire un tronetto in legno dorato (stile impero) su cui fu posto il busto. I Carmelitani sono i custodi del culto del santo e del busto in argento che lo ritrae.\nIstituti religiosi.\nNel 1872 il sacerdote Carlo Cavina (Castel Bolognese, 1820 - Lugo, 1880) e suor Teresa Fantoni (San Felice sul Panaro, n. 1822), pochi anni dopo aver fondato la \u201cPiccola Casa di San Giuseppe\u201d (comprendente una scuola di lavoro, una scuola materna ed elementare, oltre a corsi di catechismo), crearono, con il sostegno del vescovo, le Figlie di San Francesco di Sales, congregazione tuttora attiva e presente in diversi paesi del mondo.\nA Lugo sono note come \u201cle suore del San Giuseppe\u201d. Nel 1926 la superiora generale, madre Anna Ricci Mingani, fond\u00f2 all'interno dell'istituto una scuola magistrale. Anch'essa fu la prima del paese e del circondario. L'Istituto San Giuseppe \u00e8 una scuola paritaria che comprende scuola primaria, secondaria di primo e secondo grado e centro di formazione professionale.\nNel 1888 il venerabile monsignor Marco Morelli (1834-1912) e madre Margherita Ricci Curbastro (1856-1923) diedero vita all'Istituto delle Ancelle del Sacro Cuore di Ges\u00f9 Agonizzante, dedicato all'educazione delle fanciulle del popolo e alla loro promozione attraverso il lavoro. Dall'agosto 2013 la Madre Superiora generale \u00e8 suor Rossella Bergna.\nI Carmelitani sono presenti a Lugo sin dal 1477. \u00c8 l'unico convento attualmente esistente in paese.\nI Salesiani fondarono una Casa a Lugo nel 1892. Furono attivi con una scuola fino al 1963, anno in cui si trasferirono a Bologna. Tra le persone illustri che studiarono al ginnasio dei salesiani vanno annoverati Francesco Baracca e il generale Ruggero Bonomi.\n\u00c8 esistito anche un convento di monache agostiniane, il \u00abMonastero delle Adoratrici perpetue del Sacro Cuore\u00bb. Fondato durante il pontificato di papa Pio IX (1846 - 1878), il convento fu chiuso negli anni sessanta del XX secolo e dichiarato estinto nel 2002.\nDal 1890 al 2019 sono state presenti in citt\u00e0 per 129 anni consecutivi le Figlie di Maria Ausiliatrice, istituto religioso femminile. Hanno fondato una scuola paritaria e una societ\u00e0 polisportiva, che sono tuttora in attivit\u00e0.\nTradizioni e folclore.\nLa Contesa estense \u00e8 una competizione tra quattro rioni (cio\u00e8 le quattro circoscrizioni della citt\u00e0 che si rifanno ai quattro rioni all'interno medievali dei canali che formavano quattro borghi all'interno della citt\u00e0) di Lugo.\nLa Contesa estense \u00e8 stata ufficializzata nel 1969 come ricostruzione storica.\nIstituzioni, enti e associazioni.\nIl pi\u00f9 antico circolo cittadino lughese \u00e8 il \u00abSilvio Pellico\u00bb, nato nel dicembre 1919. Fu fondato da Vito Montanari (un ritratto, Lugo 1894-1984), che ne \u00e8 stato il presidente pi\u00f9 illustre. Il circolo rappresenta un punto di riferimento nel panorama educativo e culturale cittadino.\nL'associazione culturale il \u00abCaff\u00e8 letterario\u00bb, organizza serate di presentazioni di libri alla presenza degli autori. Sono invitati personaggi di livello nazionale.\nCultura.\nTeatro.\nA Lugo hanno sede due teatri:\nMedia.\nStampa.\nA Lugo hanno una propria redazione due quotidiani che coprono il territorio romagnolo: \u00abCorriere Romagna\u00bb e \u00abil Resto del Carlino\u00bb.\nLugo nella letteratura.\nLugo viene menzionata nell\"Orlando Furioso\" (canto 3, par. 41) di Ludovico Ariosto, nelle \"Istorie Fiorentine\" (libro Quinto, cap. 22) di Niccol\u00f2 Machiavelli e ne \"Il Trecentonovelle\" (novella CCXXIII) di Franco Sacchetti.\nLugo nel cinema.\nOltre alle prime nazionali di film con protagonisti Bud Spencer e Terence Hill ottenute per volere del loro produttore, il lughese Italo Zingarelli, a Lugo sono stati girati i seguenti film:\nGeografia antropica.\nIl territorio attorno a Lugo si distingue per un disegno regolare, eredit\u00e0 della centuriazione romana, i cui assi ortogonali furono ripristinati dai contadini del Basso Medioevo.\nLo schema regolare del territorio ha condizionato anche la geografia urbana della citt\u00e0: Lugo \u00e8 organizzata, infatti, attorno a due assi ortogonali, che ricalcano il disegno della centuriazione:\nFrazioni.\nFanno parte del comune i seguenti centri abitati: Ascensione, Belricetto, Bizzuno, Ca' di Lugo, Campanile, Chiesanuova, Ciribella, Frascata, Giovecca, Malcantone, Passogatto, San Bernardino, San Lorenzo, San Potito, Santa Maria in Fabriago, Torre, Villa San Martino, Viola, Voltana e Zagonara.\nEconomia.\nDalle dichiarazioni Irpef del 2011 (basate sui redditi del 2010) emerge che i lughesi hanno dichiarato in media 22.881 euro. Rispetto agli anni precedenti si registra un aumento dei ricchi (coloro che dichiarano pi\u00f9 di 100.000 euro all'anno) e una diminuzione dei nullatenenti che, rispetto al 2009, scendono da 267 a 196.\nSettore produttivo.\nLugo \u00e8 caratterizzata da una florida economia, di derivazione in gran parte agricola. La frutticoltura ha fornito materie prime alle molte aziende conserviere di importanza nazionale della zona. A Lugo ha sede una delle prime cinque industrie italiane di conserve alimentari (sottoli e sottaceti), \u00abPucci\u00bb.\nNell'ultimo quarto del XX secolo hanno conosciuto un forte sviluppo le colture cerealicole, ed estensive in genere. Nello stesso periodo \u00e8 cresciuta l'industria manifatturiera, soprattutto del settore alimentare, in buona parte di tipo cooperativo. Anche i settori calzaturiero, metalmeccanico e della plastica hanno assunto dimensioni importanti.\nCommercio.\nUn settore di primaria importanza economica \u00e8 il commercio. Tutti i mercoled\u00ec si svolge nel Pavaglione (\"vedi infra\") e nelle piazze principali un mercato che, con gli oltre 600 operatori presenti, \u00e8 fra i maggiori del Nord Italia.\nCredito e risparmio.\nLa prima banca di Lugo fu il Monte di Piet\u00e0. Promosso su iniziativa di padre Andrea da Imola, la sua nascita fu registrata con atto comunale il 31 ottobre 1544. La sede fu fissata nell'odierna piazza Trisi. Come ogni monte di piet\u00e0, la sua esclusiva attivit\u00e0 fu l'erogazione di credito su pegno.La prima banca in senso moderno \u00e8 stata la Cassa di Risparmio, fondata il 13 gennaio 1845 per iniziativa di una sessantina di lughesi. Il conte Giacomo Maria Manzoni fu il primo presidente. Giovanni Maria Mastai Ferretti, vescovo di Imola (la cui giurisdizione comprende anche Lugo) e futuro Papa Pio IX, fu tra i primi firmatari. La competenza principale della Cassa di Risparmio fu di fornire credito ai privati e finanziare le imprese artigiane e agricole. Il Monte continu\u00f2 la sua attivit\u00e0 nella sovvenzione alle persone indigenti.\nNel 1898 fu fondata la Cassa Rurale, la prima nella diocesi di Imola. Nel febbraio 1906 apr\u00ec la sede lughese del Piccolo Credito Romagnolo, istituto bancario cattolico fondato a Bologna nel 1896.\nNel 1946 il Monte di Piet\u00e0, in occasione del suo IV centenario, divenne Banca del Monte e fu autorizzato dal Ministero del Tesoro a fornire credito a privati e imprese, assumendo la stessa fisionomia della Cassa di Risparmio. La Banca del Monte ha finanziato il restauro del Teatro Rossini che, danneggiato dai bombardamenti della seconda guerra mondiale pot\u00e9 riaprire dopo circa trent'anni di inattivit\u00e0, nel 1986.\nDa parte sua, la Cassa di Risparmio finanzi\u00f2 nel 1879 la costruzione del nuovo ospedale cittadino \u00abUmberto I\u00bb.\nInfrastrutture e trasporti.\nStrade.\nScorre per un breve tratto nel comune di Lugo il raccordo autostradale per Ravenna posto lungo l'autostrada A14. Costruito come parte integrante dell'autostrada, percorribile senza pagare alcun pedaggio. Lo svincolo pi\u00f9 vicino \u00e8 posto nel comune di Cotignola. Da Lugo si raggiunge tramite la strada provinciale n. 95.\nLugo \u00e8 attraversata dall'ex SS 253 \"San Vitale\", che collega Ravenna con Bologna. Lugo \u00e8 posta a 25\u00a0km da Ravenna e 50 da Bologna. Dalla \"San Vitale\" si diparte la provinciale n. 95, che collega Lugo al raccordo autostradale per Ravenna.\nNumerose strade provinciali attraversano il territorio comunale:\nParallelamente alla \"San Vitale\" scorrono in senso Ovest-Est le SP n. 46 (tratto totalmente extraurbano) e n. 41, che attraversa San Potito. \u00c8 un percorso alternativo all'ex strada statale.\nFerrovie.\nLa citt\u00e0 \u00e8 servit\u00e0 dalla stazione di Lugo, posta lungo la linea Castelbolognese\u2013Ravenna, e capolinea delle linee per Lavezzola e per Faenza. Tale impianto \u00e8 servito da treni regionali svolti da Trenitalia nell'ambito del contratto di servizio stipulato con la Regione Emilia-Romagna.\nAeroporto.\nL'Aeroporto di Lugo, a carattere locale, \u00e8 dedicato quasi esclusivamente a voli turistici ed \u00e8 sede di un aeroclub.\nMobilit\u00e0 urbana.\nIl servizio di trasporto pubblico \u00e8 garantito da autocorse svolte dalla societ\u00e0 START-Romagna.\nNel 1885 a Lugo fu attivata la stazione capolinea meridionale della tranvia Lugo-Fusignano-Alfonsine, impianto esercito con trazione a vapore che rimase in esercizio per soli 22 mesi.\nAmministrazione.\nI Comuni di Lugo, Alfonsine, Bagnacavallo, Bagnara di Romagna, Conselice, Cotignola, Fusignano, Massa Lombarda e Sant'Agata sul Santerno formano insieme l'Unione dei comuni della Bassa Romagna.\nSindaci dal 1860.\nDal 1945 ai giorni nostri.\nFonte: A. F. Babini, \"Dalla Bastia del Zaniolo alla Bastia di Ca\u2019 di Lugo\", Lavezzola, Santerno, 1959 (per il periodo 1927-44, \u00abIl Messaggero\u00bb, settimanale di Lugo).\nSport.\nImpianti sportivi.\nIl territorio di Lugo (comprendendo le frazioni) vanta la presenza di 60 impianti sportivi, tra i quali sedici palestre pubbliche.\nI principali impianti, ovvero i pi\u00f9 attrezzati, sono i seguenti:\nManifestazioni sportive.\nCiclismo.\nDal 1910 Lugo \u00e8 stata luogo di partenza e arrivo del Giro di Romagna, gara inserita nel calendario professionistico. Organizzata dalla Societ\u00e0 Ciclistica \"Francesco Baracca\", l'ultima edizione si \u00e8 disputata nel 2011.\nNella frazione di San Bernardino si disputa annualmente il Gran Premio Camon, corsa in linea maschile di ciclismo su strada riservata alla categoria Under 23 e vinta da giovani dilettanti divenuti in seguito professionisti come Adriano Malori, Paolo Simion e Niccol\u00f2 Bonifazio.\nNella categoria non professionisti spiccano: \nEntrambe fanno parte del Circuito romagnolo.\nNel settore giovanile la manifestazione pi\u00f9 importante \u00e8 la corsa Lugo-San Marino, \"classicissima\" per Allievi (anch'essa organizzata dalla \"F. Baracca\") che si disputa dal 1958 ogni prima domenica d'ottobre.\nSport motoristici.\nRombi di passione (ultimo fine settimana di settembre e primo fine settimana di ottobre). Manifestazione motoristica nata nel 2005, comprende il \u00abCircuito rievocativo Francesco Baracca\u00bb (per moto d'epoca) e il \u00abMemorial Alfredo Melandri\u00bb, in cui personaggi famosi dello sport e dello spettacolo si sfidano in piazza Garibaldi sui go-kart.\nSociet\u00e0.\nLe associazioni sportive del territorio lughese (frazioni comprese) sono circa 140, il movimento di iscritti raggiunge le 12\u00a0000 unit\u00e0.\nCalcio.\nLa squadra storica della citt\u00e0 \u00e8 il \u00abBaracca Lugo\u00bb. Nato nel 1909, durante la sua lunga storia ha conseguito i migliori risultati all'inizio degli anni novanta, quando ha militato in Serie C1. Ha avuto fra i suoi allenatori Ezio Pascutti, Alberto Zaccheroni e Mario Somma. Fra i giocatori vanno menzionati Stefano Bettarini, Antonio Busc\u00e8 e Adriano Zancop\u00e8.\nNel 2008 il Baracca \u00e8 fallito; la storia della societ\u00e0 \u00e8 stata salvata dall'A.S.D Stuoie Baracca Lugo, che ne ha rilevato i diritti sportivi. Nel 2014 la societ\u00e0 \u00e8 rinata, ed \u00e8 tornata ad iscriversi alla FIGC. Nella stagione 2014-2015 ha partecipato al campionato di Seconda Categoria della Provincia di Ravenna. Retrocesso in Terza, non si \u00e8 iscritto al campionato 2015-2016.\nLa storica antagonista del Baracca \u00e8 la \u00abPro Lugo\u00bb, nata nel 1953, spesso meno forte del Baracca ma sin dalla fondazione molto impegnata nel settore giovanile. Per questo tipo di attivit\u00e0 fu premiata con la medaglia d'oro della Lega Dilettanti della FIGC.La \u00abPro Lugo\u00bb \u00e8 attiva soprattutto nel calcio a 5.\nLa terza societ\u00e0 cittadina, che si distingue anch'essa per l'attivit\u00e0 giovanile, \u00e8 il \u00abMadonna delle Stuoie Calcio\u00bb, nato nel 1982.\nLa quarta societ\u00e0 lughese \u00e8 l'\u00abAtletico Lugo\u00bb. Nata nel 2009, si considera la continuazione dello \"storico\" Borgorosso, di cui ha ereditato i colori (bianco e rosso) e il cavallino rampante. Nel 2012 si \u00e8 affiliata alla FIGC.\nA Giovecca la principale squadra di calcio della frazione \u00e8 \u00abG.S.D. Giovecca 1976\u00bb che milita nel girone R di Seconda Categoria Emilia-Romagna. La societ\u00e0 \u00e8 nata nel 1976.\nLa sezione di Lugo dell'Associazione Italiana Arbitri (A.I.A.) \u00e8 composta da 64 tesserati. Alcuni di essi operano a livello nazionale, quali Fabrizio Burattoni per la CAN-5, Daniele Gentilini come Assistente in Lega Pro, e Davide Zaganelli come Osservatore presso la Commissione Arbitri Interregionale (C.A.I.).\nCiclismo.\nPer la sua consolidata tradizione ciclistica, Lugo \u00e8 stata la prima citt\u00e0 romagnola sede di un arrivo di tappa del Giro d'Italia: il 5 giugno 1914 si disput\u00f2 la frazione L'Aquila-Lugo (429\u00a0km), vinta da Pierino Albini in 17 ore e 48 minuti. Lugo ospit\u00f2 i corridori fino al 7 giugno, quando ripartirono alla volta di Milano. Nel 2014, cent'anni dopo, \u00e8 stata sede di partenza della nona tappa del Giro (18 maggio, Lugo-Sestola).\nLugo ha dato i natali a una delle pi\u00f9 antiche societ\u00e0 ciclistiche della Romagna: il \u00abClub velocipedistico lughese\u00bb, fondato nel 1886. Quell'anno fu organizzata la prima corsa su bicicli. Nel febbraio 1909 nacque il \u00abClub Sportivo Romagnolo\u00bb; l'anno seguente organizz\u00f2 il 1\u00ba Giro di Romagna. Il primo presidente fu Francesco Rossini. Quando mor\u00ec Francesco Baracca, nel 1918, il Club Sportivo Romagnolo cambi\u00f2 nome e divenne la \u00abSociet\u00e0 ciclistica \"Francesco Baracca\"\u00bb.\nLa societ\u00e0 fu organizzata come polisportiva: i primi settori furono ciclismo, motorismo, podismo e ippica. Successivamente entrarono: ginnastica, scherma e tamburello. Nel dopoguerra divenne presidente l'industriale Giacomo Valli. Nel 1921, per celebrare il terzo anniversario della morte di Francesco Baracca, la Ciclistica \"Baracca\" organizz\u00f2 una competizione aeronautica della lunghezza di oltre 1000 chilometri. La gara si tenne il 19 giugno di quell'anno.\nAltri presidenti della polisportiva furono: Giuseppe Guerra, Antonio Muratori, Carlo Giovannini e Lorenzo Berardi (dal 1962 alla sua morte nel 1998, Stella d'oro CONI nel 1987). Nel 2002 la Ciclistica \"Baracca\" (durante la presidenza di Giorgio Tampieri) \u00e8 stata insignita del Collare d'oro del CONI.\nNella frazione San Bernardino \u00e8 attiva la seconda societ\u00e0 ciclistica del territorio lughese per dimensioni: l'\u00abA.S.D. San Bernardinese\u00bb. A Lugo hanno sede anche diverse societ\u00e0 cicloturistiche. Le due pi\u00f9 importanti sono l'\u00abUnione Cicloturistica \"F. Baracca\"\u00bb (che, fondata nel 1972, \u00e8 la pi\u00f9 antica di Lugo e tra le pi\u00f9 numerose in Italia) e il \u00abPedale Bianconero\u00bb. Nel mese di maggio organizzano, rispettivamente, la gran fondo \"Giro della Romagna\" e la gran fondo \"Citt\u00e0 di Lugo\". Entrambi i cicloraduni sono tra i pi\u00f9 seguiti d'Italia.\nSport motoristici.\nNel 1923 la madre di Francesco Baracca don\u00f2 ad Enzo Ferrari l'emblema del figlio che, con alcune modifiche, divenne il simbolo della prestigiosa casa automobilistica di Maranello.\nTra il 1926 e il 1932 si disputarono tre competizioni motoristiche denominate \u00abCircuito di Lugo\u00bb:\nAll'inizio degli anni sessanta fu fondato il Moto Club di Lugo. Tra gli anni 1970 e l'inizio degli anni 1980, nacquero a Lugo due team che parteciparono ai campionati mondiali di motociclismo: la Scuderia Diemme (1973-1981) e la Ricci Ceramiche-Venemotos (anni 1980). Venemotos era stata creata da Andrea Ippolito, un italiano emigrato in Venezuela. Era l'importatore della Yamaha nel Paese sudamericano. Sia la Diemme che la Venemotos equipaggiavano le Yamaha 250 e 350. I loro piloti vinsero diversi gran premi; la Venemotos vinse anche alcuni titoli mondiali (Johnny Alberto Cecotto classe 350 nel 1975 e classe 750 nel 1978, Carlos Lavado, classe 250 nel 1983 e 1986). I venezuelani Cecotto e Lavado in quegli anni divennero \"lughesi d'adozione\", specie Lavado, che continu\u00f2 ad abitare a Lugo anche molti anni dopo il suo ritiro dalle corse. \nIn quegli anni il Moto Club di Lugo e il Moto Club di San Lorenzo (una frazione di Lugo) organizzarono delle gare presso il Circuito di Misano Adriatico.\nNella frazione di Villa San Martino vi \u00e8 l'Aeroclub Baracca, dove ha sede una delle pochissime scuole di guida di elicotteri in Italia. Hanno conseguito il brevetto a Lugo, tra gli altri, Nelson Piquet, Gianni Bugno e Pierluigi Martini.\nPallacanestro.\nLa principale societ\u00e0 cestistica cittadina \u00e8 il \u00abBasket Club Lorenzo Zanni\u00bb. Nacque all'interno della polisportiva \u00abU.S. Robur\u00bb (atletica leggera, nuoto, calcio, corsa campestre e tennis tavolo), fondata nel 1946 (colori sociali: rosso-arancio e verde). Alla met\u00e0 degli anni cinquanta mut\u00f2 nome in \u00abU. S. Libertas \"F. Baracca\" Lugo\u00bb e successivamente in \u00abU. S. \"F. Baracca\" Lugo\u00bb. La sezione pallacanestro si form\u00f2 nel 1949 e disput\u00f2 il suo primo campionato nella primavera del 1950. Disput\u00f2 i campionati regionali, con un'unica presenza nelle serie nazionali, quella del 1954-55. Al termine della stagione 1958-59 l'attivit\u00e0 agonistica fu sospesa. Fu ripresa nel 1966-67 con la partecipazione al campionato regionale di I\u00aa Divisione.\nLa societ\u00e0 prende il nome di \u00abBasket Club Lorenzo Zanni\u00bb. Il suo massimo risultato sono stati i due campionati di Serie B nazionale disputati nel 2017-2018 e 2018-2019.\nSport olimpici.\nL'atletica leggera a Lugo nacque nel periodo tra le due guerre. Dal dopoguerra fino agli anni sessanta la societ\u00e0 di atletica cittadina (Club Atletico \u201cF. Baracca\u201d) svolse attivit\u00e0 esclusivamente maschile. Alla fine del 1969 si costitu\u00ec una seconda societ\u00e0 per svolgere attivit\u00e0 extra-Fidal (corse campestri) all'interno dell'Uisp. L'anno dopo, al suo interno nacque la prima societ\u00e0 femminile lughese (\u00abSociet\u00e0 Comprensoriale Atletica Femminile\u00bb). Nel 1971 una nota azienda cittadina, la \u00abDiemme\u00bb di Gian Franco Deggiovanni, affianc\u00f2 la gestione della S.C.A.F. come sponsor principale. Nel 1973 avvenne l'incorporazione del Club Atletico negli organici della societ\u00e0, sancendo la riunione dei settori maschile e femminile. Il nome della nuova societ\u00e0 fu \u00abAtletica Diemme Lugo\u00bb.\nNel 1980 Pietro Melandri, storico dirigente dello sport lughese, ide\u00f2 e organizz\u00f2 il \u00abTrofeo Deggiovanni\u00bb (in memoria del presidente Diemme prematuramente scomparso), manifestazione per i ragazzi delle scuole medie del comprensorio lughese. Da quell'anno la competizione si disputa ininterrottamente, raccogliendo ad ogni edizione 1.700 giovani. Nel frattempo gli amatori non rimasero fermi: nel 1986 fu fondata una nuova societ\u00e0 che svolgeva esclusivamente attivit\u00e0 amatoriale, Master e Uisp. Dal nome dello sponsor, che l'affianc\u00f2 sin dalla fondazione, prese il nome di \u00abGruppo Podisti Amatori Lughesina\u00bb.\nNel 1987 l'Atletica Diemme Lugo assunse la denominazione con il marchio Icel. Negli anni seguenti fu attivata una sinergia con la societ\u00e0 imolese \u00abAtletica Sacmi Avis\u00bb. In virt\u00f9 dell'accordo, le due societ\u00e0 si sono specializzate: una nel settore femminile e l'altra nel settore maschile. I migliori atleti maschili (dalla categoria Junior in poi) vanno a Imola, mentre le eccellenze femminili si allenano a Lugo.\nNel 2013 l'Icel ha ottenuto per la prima volta nella sua storia la promozione in Serie A1, ovvero la massima serie nazionale della disciplina. Inoltre una sua tesserata, Carolina Bianchi (1988) ha vinto il titolo nazionale assoluto di Eptathlon. In campo giovanile, Michele Brini ha vinto il titolo italiano Cadetti nel Pentathlon. I tre successi conquistati hanno fanno del 2013 l'Anno d'oro dell'Atletica Icel. Nel 2014 l'Icel Lugo ha vinto il suo primo titolo italiano di societ\u00e0, conquistando l'oro nell'Eptathlon con Carolina Bianchi (omonima della precedente), Laura Reggi e Chiara Calgarini.\nL'ENAL Pugilistica, ma anche altre palestre specializzate, hanno allenato diversi campioni originari di altre localit\u00e0. Fra questi Francesco Damiani, nato nella vicina Bagnacavallo, campione italiano, europeo e mondiale WBO nonch\u00e9 medaglia d'argento olimpica, e Alfredo Mulas, nativo della Sardegna, campione italiano dei pesi gallo nel 1978 e che tent\u00f2 la conquista del titolo europeo contro il pugliese Zurlo.\nLe origini della scherma a Lugo risalgono al 1919, quando nacque una societ\u00e0 schermistica intitolata a Francesco Baracca. I soci erano prevalentemente ex ufficiali che avevano appreso la tecnica durante il servizio militare. Dal 1930 partecip\u00f2 a manifestazioni agonistiche. Dopo la Seconda guerra mondiale la scherma lughese fu rifondata da Achille Antonellini (medaglia d'argento CONI), che nel 1948 fond\u00f2 la \u00abSociet\u00e0 schermistica lughese\u00bb, da lui poi diretta per trentacinque anni. Si affili\u00f2 subito al CONI, prima societ\u00e0 della provincia a registrarsi. La societ\u00e0 conta circa 80 soci, tra tecnici e atleti.\nAltre discipline molto seguite a Lugo sono: la pallavolo (Pallavolo Gattelli), il judo (Team Romagna Judo e Judo Club Lugo), il nuoto agonistico (Nuoto Club Lugo, Deka Nuoto Lugo nonch\u00e9 Sub Baracca Lugo per quanto riguarda il nuoto pinnato), il pattinaggio a rotelle (Up and Down), l'aeromodellismo (F. Baracca). Dal 2011 Lugo ha anche una squadra di rugby, la A.s.d. Lugo Rugby, affiliata al Romagna Rugby Football Club."}
