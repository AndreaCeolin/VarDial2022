{"id": "24358", "revid": "287204", "url": "https://it.wikipedia.org/wiki?curid=24358", "title": "Ceri (Cerveteri)", "text": "Ceri \u00e8 una frazione del comune di Cerveteri, nella citt\u00e0 metropolitana di Roma Capitale. Il borgo sorge su un altipiano tufaceo a poca distanza da Cerveteri.\nPaesaggio.\nLe campagne intorno al borgo hanno il piacevole aspetto tipico della campagna romana, con intensa attivit\u00e0 agricola.\nStoria.\nLa rupe tufacea di Ceri fu sede di un insediamento dell\u2019et\u00e0 del bronzo, che in alcune fasi occup\u00f2 anche le contigue formazioni (numerosi frammenti di vasellame provengono dalla localit\u00e0 Fornaci di Ceri). Si tratta di uno dei numerosi villaggi che al termine dell\u2019et\u00e0 del bronzo finale (sec. X a.C.) vennero abbandonati perch\u00e9 gli abitanti confluirono sul grande pianoro di Cerveteri per dare vita alla grande citt\u00e0 villanoviana e poi etrusca di Kaisra (Caere per i Romani).\nMa gi\u00e0 nell'VIII secolo a.C. il piccolo pianoro di Ceri fu occupato da un florido centro secondario del territorio della citt\u00e0 stato di Kaisra, retto da una famiglia gentilizia che usava come luogo di sepoltura i grandi tumuli costruiti a nord del borgo, mentre tombe, meno monumentali ma in alcuni casi notevoli, occupano la lingua tufacea intermedia delle Fornaci. Di particolare rilievo la non lontana Tomba delle Statue.\nIl borgo attuale venne fondato nel 1236 su un precedente piccolo abitato risalente al VII secolo quando gli abitanti della vicina \"Caere\" (Cerveteri) abbandonarono quest'ultima per trasferirsi in una posizione meglio difesa naturalmente.\nAl nuovo centro diedero il nome di \"Caere Novum\" (oggi semplicemente Ceri, da non confondersi con la localit\u00e0 di Cerenova, parte della frazione di Marina di Cerveteri), per distinguerlo dalla citt\u00e0 antica, \"Caere Vetus\" (oggi Cerveteri). Nello stesso periodo, per motivi di sicurezza, venne costruito il castello che troneggia a difesa del borgo.\nFra il XIII secolo ed il XIV secolo Ceri fu dominio della famiglia romana dei Normanni di Trastevere, per divenire di propriet\u00e0 di alcune delle pi\u00f9 grandi famiglie romane: dagli Anguillara (della quale fu esponente Renzo degli Anguillara) ai Cesi, ai Borromeo, agli Odescalchi e per finire ai Torlonia, che hanno ceduto il castello ad altri proprietari.\nNel 1503 la citt\u00e0 venne assediata e conquistata da Cesare Borgia per catturare i membri della famiglia Orsini che vi abitavano.\nNella piazza principale del paese sorge la chiesa della Madonna di Ceri, nel luogo dove anticamente esisteva il culto della dea Vesta. Nel 1980, durante un restauro, su una parete dell'edificio sono venuti alla luce degli affreschi di Scuola romana risalenti al XII secolo e raffiguranti scene tratte dall'Antico Testamento e storie della vita di San Silvestro.\nCinema.\nA Ceri, nel 1976 vennero girati le scene in esterni dell'episodio \"Il superiore\" del film \"Basta che non si sappia in giro\", con Nino Manfredi, Lino Banfi e Vittorio Mezzogiorno. Nel 1982 vi venne girato il film Settefolli, di Giorgio Bracardi. Nel 2017 viene girato il film \"Metti la nonna in freezer\", con Fabio De Luigi e Miriam Leone."}
{"id": "24362", "revid": "2110845", "url": "https://it.wikipedia.org/wiki?curid=24362", "title": "Mario Italiani", "text": "Biografia.\nSi laurea in matematica nel 1952 presso l'Universit\u00e0 di Modena con una tesi in geometria di cui \u00e8 relatore Carlo Felice Manara e per cinque anni \u00e8 assistente di geometria nella stessa universit\u00e0. Nel 1959 inizia la sua attivit\u00e0 nel settore dei computer, assunto nella divisione elettronica di Milano della Olivetti; qui diventa il manager di una unit\u00e0 per le applicazioni scientifiche. Dal 1964 al 1969 \u00e8 manager del dipartimento sistemi software della Olivetti General Electric, successivamente diventata General Electric Information Systems Italia; dal 1969 al 1975 \u00e8 manager tecnico e per il marketing della Syntax, una delle prime societ\u00e0 di software italiane, sempre con sede in Milano.\nDai primi anni settanta tiene per incarico corsi sulle macchine calcolatrici presso l'Universit\u00e0 degli Studi di Pavia. Nel 1976 ottiene una cattedra di TAMC, teoria e applicazioni delle macchine calcolatrici, nell'Universit\u00e0 degli Studi di Torino. Successivamente ricopre tale cattedra presso l'Universit\u00e0 di Pavia, dove viene nominato preside della Facolt\u00e0 di Ingegneria. Dal 1991 al 2002 copre la stessa cattedra presso il Dipartimento di scienze dell'informazione dell'Universit\u00e0 di Milano.\nPer molti anni \u00e8 attivo entro l'Associazione italiana per l'informatica ed il calcolo automatico; di questa Associazione ricopre la carica di presidente dal 1976 al 1979."}
{"id": "24377", "revid": "1654832", "url": "https://it.wikipedia.org/wiki?curid=24377", "title": "Valentino Bompiani", "text": "Diresse per quasi un ventennio, dal 1953 al 1971, con attenta apertura di orizzonti, una delle poche riviste italiane di teatro, \"Sipario\".\nBiografia.\nFiglio del generale Giorgio Bompiani, nel 1929 fond\u00f2 la casa editrice che porta il suo nome, rendendola nei decenni una delle pi\u00f9 solide e sofisticate realt\u00e0 editoriali in Italia. Tenne a battesimo autori come Alberto Moravia, Elio Vittorini e Umberto Eco. Si impegn\u00f2 altres\u00ec a tradurre e diffondere centinaia di opere, tra cui quelle di Albert Camus, T.S. Eliot e John Steinbeck.\nNegli anni del fascismo l'Italia era isolata, provinciale. Bisognava abbattere le frontiere, vedere quello che succedeva nel resto del mondo. Nacquero cos\u00ec, accanto alle collane letterarie, libri d'attualit\u00e0, di inchiesta. La casa editrice apr\u00ec alle nuove voci di una letteratura che faticosamente cercava di sganciarsi dall'accademismo in voga in quegli anni, apr\u00ec agli scrittori europei, russi, americani di cui il regime non consentiva la pubblicazione in Italia.\nNel 1934 pubblica, col titolo La mia battaglia, la traduzione italiana del Mein Kampf di Adolf Hitler (rifiutata dalla Mondadori), proponendone numerose ristampe sino al 1943.\nAncora in pieno clima di guerra ebbe inizio il progetto pi\u00f9 ambizioso di Bompiani, l'opera che pi\u00f9 di ogni altra ha caratterizzato la sua casa editrice: il \"Dizionario letterario Bompiani delle opere e dei personaggi di tutti i tempi e di tutte le letterature\", che verr\u00e0 completato, qualche anno dopo con il \"Dizionario Bompiani degli Autori\". L'importanza dell'opera \u00e8 stata riconosciuta con il patrocinio dell'UNESCO.\nDopo il conflitto bellico la struttura aziendale si and\u00f2 consolidando con l'apporto di direttori di collana di prestigio; il catalogo si arricch\u00ec di molte nuove proposte, ma sempre conservando l'interesse a cercare di capire i mutamenti della societ\u00e0 e della cultura e di tradurli in scelte editoriali.\nLa casa editrice fu venduta da Valentino Bompiani nel 1972 a RCS, che a sua volta l'ha ceduta dopo l'acquisizione da parte di Mondadori. Oggi la testata fa parte del gruppo Giunti.\nIl fondatore scelse come \"braccio destro\" un giovanissimo Umberto Eco e contribu\u00ec, sia pur indirettamente, al successo del romanzo \"Il nome della rosa\".\nAttivo in campo letterario fino ad un'et\u00e0 avanzata, Bompiani mor\u00ec a Milano il 23 febbraio 1992.\nIl gusto per il teatro.\nDella sua attivit\u00e0 di editore ha dato conto in tre libri, \"Via privata\" (1971), \"Dialoghi a distanza\" (1986) e \"Il mestiere dell'editore\" (1988).\nLo stesso gusto vivissimo per la contemporaneit\u00e0 lo guid\u00f2 nel tenace interesse che nutriva da sempre per il teatro.\nEsord\u00ec come drammaturgo nel 1931 con \"L'amante virtuosa\", orientandosi immediatamente verso un'indagine lucida e appassionata dell'inquietudine e dell'angoscia dell'uomo moderno.\nIl suo esito pi\u00f9 alto \u00e8 offerto da \"Albertina\" (1945), che mostra il doloroso rifrangersi della seconda guerra mondiale sui rapporti di coppia di due giovani sposi divisi dagli eventi bellici e dai casi della vita. Le sue opere teatrali sono state raccolte nei volumi \"Tre commedie d'amore\", \"Tre commedie di disamore\", \"Tre commedie di confusione\", Cappelli Editore.\nEgli era solito invitare gli scrittori della sua \"scuderia\" e leggere loro le sue opere teatrali al fine di avere la loro opinione. Riteneva infatti le critiche altrui estremamente costruttive.\nOpere teatrali.\nTre commedie d'amore\nTre commedie di disamore\nTre commedie di confusione"}
{"id": "24380", "revid": "140509", "url": "https://it.wikipedia.org/wiki?curid=24380", "title": "Prospettiva Nevskij", "text": "La prospettiva Nevskij o Nevskij prospekt (, , secondo la traduzione letterale \"Corso della Neva\") \u00e8 la strada principale che attraversa la citt\u00e0 di San Pietroburgo.\nDescrizione.\nPartendo dalla piazza del Palazzo, dove si affacciano il palazzo d'Inverno, lo Stato maggiore e l'Ammiragliato, sulle rive del fiume Neva, da cui prende il nome, la strada incrocia prima la Mojka, il canale Griboedov all'altezza della cattedrale di Kazan', pi\u00f9 a sud la Fontanka, per terminare nuovamente lungo le rive della Neva.\nSul ponte Ani\u010dkov che sovrasta il fiume Fontanka, vi sono quattro gruppi equestri in bronzo scolpiti per volont\u00e0 dello zar Nicola I dallo scultore P\u00ebtr Klodt von Jurgensburg (1805-1867). Nel 1841 le prime due composizioni, poco dopo l'inaugurazione, furono asportate e donate dallo zar al re di Prussia Federico Guglielmo IV. Sostituite da due calchi in gesso (che, nell'ottobre del 1843, comparvero fusi nel bronzo), le restanti due composizioni furono, nell'aprile del 1846, rimosse anch'esse per essere regalate a Ferdinando II di Borbone, in occasione della visita di Nicola I a Napoli, dove, note come i \"Palafrenieri\", \u00e8 possibile vederle anche ai nostri giorni, come pure le precedenti site a Berlino.\nSul ponte furono alloggiati ennesimi calchi in gesso, al che Klodt decise di realizzare quattro nuovi gruppi scultorei, a comporre una scena intitolata \"Il cavallo domato dall'uomo\", e che rappresentano per l'appunto le fasi in cui il palafreniere ammansisce il destriero. I gruppi furono completati nel 1851 e sono quelli che ancora oggi svettano ai quattro cantoni del ponte Ani\u010dkov.\nAll'angolo con la Fontanka si trova il palazzo Ani\u010dkov, poi il viale prosegue per giungere alla piazza Vosstanija, sulla quale si affaccia la stazione ferroviaria con al centro l'obelisco alla citt\u00e0-eroina di Leningrado eretto per celebrare la fine dell'assedio della citt\u00e0 e della grande guerra patriottica. Dopo aver leggermente curvato, inizia il tratto conosciuto come Staro-Nevskij che porta al monastero di Aleksandr Nevskij, per una lunghezza totale di circa 4,5 km.\nStoria.\nVenne richiesta da Pietro il Grande come l'inizio della strada che avrebbe collegato la citt\u00e0 a Velikij Novgorod dapprima e quindi a Mosca. Sull'imitazione degli Champs-\u00c9lys\u00e9es di Parigi venne subito progettata con una larghezza di varie corsie, pur non raggiungendone la magnificenza. La strada che attraversa anche alcuni dei canali della citt\u00e0, venne presto contornata da palazzi come la Biblioteca nazionale russa, il Caff\u00e8 letterario o il palazzo Stroganov e chiese di svariate confessioni, fra cui la chiesa armena di Santa Caterina.\nLa strada si chiamava Grande viale al principio (Bol\u0161aja Perspektiva) ma poi l'imperatrice Anna il 20 aprile 1738 decise di continuare i lavori per unire il monastero di Aleksandr Nevskij al palazzo dell'Ammiragliato e di chiamarlo corso Neva (Nevskij prospekt).\nSu questa strada venne messa in funzione la prima linea urbana di tram nel 1863. Durante i primi anni dopo la Rivoluzione d'ottobre venne chiamata anche Strada del 25 ottobre.\nLetteratura e cultura di massa.\nLa letteratura ha spesso citato la prospettiva Nevskij e lo scrittore Nikolaj Gogol' le ha dedicato il racconto \"La Prospettiva Nevskij\" nei \"Racconti di Pietroburgo\". \nLungo la prospettiva si svolge la scena del funzionario Kar\u00e9nin che si avvia ad incontrare la moglie Anna morente: \"Con una sensazione di stanchezza e di sporcizia... nella nebbia mattutina di Pietroburgo Aleks\u00e9j Aleks\u00e0ndrovic andava in carrozza lungo la prospettiva N\u00e9vskij deserta, e guardava avanti senza pensare a quello che lo aspettava.\" Da Anna Kar\u00e9nina di Lev Tolstoj, parte iv, sec. 17.\nIl cantautore siciliano Franco Battiato ha incluso nel suo album \"Patriots\" (1980) la canzone \"Prospettiva Nevski\", reinterpretata poi anche da Alice e dai Bluvertigo."}
{"id": "24381", "revid": "125633401", "url": "https://it.wikipedia.org/wiki?curid=24381", "title": "Julia Roberts", "text": "Il primo ruolo importante della Roberts \u00e8 con il film drammatico \"Fiori d'acciaio\" (1989), con cui si aggiudica il Golden Globe per la migliore attrice non protagonista e riceve la candidatura all'Oscar nella medesima categoria. \u00c8 diventata una star del cinema dopo la commedia romantica di successo \"Pretty Woman\" (1990), aggiudicandosi un secondo Golden Globe e la candidatura al Premio Oscar nella categoria di migliore attrice protagonista. Nel 2001 riceve il plauso della critica per la sua interpretazione nel film biografico \"Erin Brockovich\", per il quale vince l'Oscar alla miglior attrice, il Golden Globe per la migliore attrice in un film drammatico, un Premio BAFTA e uno Screen Actors Guild Award.\nI suoi film \"Mystic Pizza\" (1988), \"Pretty Woman\" (1990), \"A letto con il nemico\" (1991), \"Hook\" (1991), \"Il rapporto Pelican\" (1993), \"Il matrimonio del mio migliore amico\" (1997), \"Ipotesi di complotto\" (1997), \"Notting Hill\" (1999), \"Se scappi, ti sposo\" (1999), \"Ocean's Eleven\" (2001), \"Ocean's Twelve\" (2004), \"La guerra di Charlie Wilson\" (2007), \"Appuntamento con l'amore\" (2010), \"Mangia prega ama\" (2010), \"Biancaneve\" (2012), \"Wonder\" (2017) e \"Ben is Back\" (2018) hanno collettivamente portato incassi di oltre $ 2,6 miliardi, facendo di lei una delle attrici di maggior successo in termini di incassi. Nel 2013 riceve le lodi affiancando Meryl Streep ne \"I segreti di Osage County\", portandola alla quarta candidatura per l'Oscar alla miglior attrice non protagonista.\nLa Roberts \u00e8 stata l'attrice pi\u00f9 pagata al mondo per tutto il 1991 e la prima met\u00e0 degli anni 2000. La sua quota per il 1990 di \"Pretty Woman\" \u00e8 stata di $ 300.000. Nel 2003, \u00e8 stata pagata $ 25 milioni per il suo ruolo in \"Mona Lisa Smile\" di Mike Newell (2003). A partire dal 2010, il patrimonio netto della Roberts \u00e8 stato stimato a $ 140 milioni. \u00c8 stata nominata dalla rivista \"People\" tra le \"50 persone pi\u00f9 belle del mondo\" undici volte, insieme ad Halle Berry, e la pi\u00f9 bella in assoluto ben cinque volte (1991, 2000, 2005, 2010 e 2017). Nel 2011, \u00e8 stata nominata una delle \"100 donne pi\u00f9 attraenti di tutti i tempi\".\nBiografia.\nJulia Fiona Roberts \u00e8 nata il 28 ottobre 1967 a Smyrna, Georgia, un sobborgo di Atlanta, da Betty Lou Bredemus (1934\u20132015) e Walter Grady Roberts (1933\u20131977). \u00c8 di origini inglesi, scozzesi, irlandesi, gallesi, tedesche e svedesi.\u00a0La Roberts ha ricevuto un'educazione cattolica. Suo fratello maggiore Eric Roberts (nato nel 1956), dal quale \u00e8 stata allontanata per diversi anni fino al 2004, la sorella maggiore Lisa Roberts Gillan (nata nel 1965) e la nipote Emma Roberts, sono anche attori. Aveva anche una sorellastra pi\u00f9 giovane di nome Nancy Motes (1976-2014).\nI genitori di Julia Roberts, attori e drammaturghi di una volta, si sono incontrati mentre si esibivano in produzioni teatrali per le forze armate. Successivamente hanno co-fondato l'Atlanta Actors and Writers Workshop ad Atlanta , al largo di Juniper Street a Midtown. Gestivano una scuola di recitazione per bambini a Decatur, in Georgia , mentre aspettavano Julia. I bambini di Coretta e Martin Luther King Jr. hanno frequentato la scuola; Walter Roberts ha servito come insegnante di recitazione per la loro figlia, Yolanda. Come ringraziamento per il suo servizio, la signora King ha pagato il conto dell'ospedale della signora Roberts quando \u00e8 nata Julia. \nI suoi genitori si sono sposati nel 1955. Sua madre ha chiesto il divorzio nel 1971; il divorzio fu finalizzato all'inizio del 1972.\u00a0Dal 1972, la Roberts visse a Smyrna, in Georgia , dove frequent\u00f2 la Fitzhugh Lee Elementary School, la Griffin Middle School e la Campbell High School. Nel 1972, sua madre spos\u00f2 Michael Motes, che era violento e spesso disoccupato; la Roberts lo disprezzava. Il matrimonio fin\u00ec nel 1983, con Betty Lou che divorziava da Motes per motivi di crudelt\u00e0; aveva affermato che sposarlo era stato il pi\u00f9 grande errore della sua vita. Il padre di Julia Roberts \u00e8 morto di cancro quando lei aveva dieci anni. \nJulia Roberts, da bambina, voleva diventare una veterinaria.\u00a0Suonava anche il clarinetto nella banda della sua scuola.\u00a0Dopo essersi diplomata alla Campbell High School di Smyrna , ha frequentato la Georgia State University, ma non si \u00e8 laureata. Successivamente si \u00e8 recata a New York City per intraprendere una carriera nella recitazione. Una volta l\u00ec, ha firmato con la Click Modeling Agency e si \u00e8 iscritta a dei corsi di recitazione. \nGli inizi.\nInizia gli studi di giornalismo, ma in seguito all'esordio del fratello Eric come attore a Hollywood, decide di seguirlo nella carriera cinematografica e si trasferisce a New York.\nJulia Roberts partecipa ai casting della soap opera \"Santa Barbara\" nel 1986 tra le tante aspiranti al ruolo di Hayley Benson, la nipote di Gina, ma fu scartata e le fu preferita Stacey Edwards e ad una puntata della famosa serie tv \"Miami Vice\". Appare per la prima volta al cinema nel 1987 nel film \"Scuola di pompieri\". Nel 1988 recita come attrice protagonista in \"Mystic Pizza\" nel ruolo di Daisy Arujo, una giovane cameriera alla ricerca del \"vero amore\".\nNel 1989 recita nel film drammatico \"Fiori d'acciaio\", nei panni di Shelby, una donna desiderosa di avere figli nonostante una grave forma di diabete, questa interpretazione le procura il primo Golden Globe e la nomination all'Oscar come miglior attrice non protagonista. La notoriet\u00e0 arriva nel 1990 grazie al successo del film \"Pretty Woman\", in cui \u00e8 protagonista con Richard Gere nel ruolo della prostituta Vivian Ward, che le fa meritare il suo secondo Golden Globe come miglior attrice in un film commedia e la sua seconda nomination all'Oscar come protagonista oltre ad altri premi e nomination. Dopo il 1991, si prende una pausa di due anni dal lavoro, eccezion fatta per un cameo nel film di Robert Altman \"I protagonisti\". All'inizio del 1993 \u00e8 protagonista di una copertina della rivista \"People\" che si domanda \"Cosa \u00e8 successo a Julia Roberts?\".\nGli anni novanta.\nDal 1991 al 1997 prende parte a numerosi film e recita la parte di Laura Burney, una donna in fuga dal marito violento in \"A letto con il nemico\", mentre \u00e8 la celebre fatina Campanellino nel remake in live-action de \"Le avventure di Peter Pan\", \"Hook - Capitan Uncino\", a fianco di Robin Williams e Dustin Hoffman e diretta da Steven Spielberg. Ritorna protagonista, successivamente, con il ruolo di Grace King Bichon, la moglie che scopre con un'amante il marito in \"Qualcosa di cui... sparlare\", e incarna la dolce e innamorata Hilary O'Neil in \"Scelta d'amore\", successivamente \u00e8 Darby Shaw, la studentessa di legge che inventa una teoria sulla morte dei Presidenti della Corte suprema degli Stati Uniti d'America ne \"Il rapporto Pelican\" a fianco di Denzel Washington, interpreta poi, Mary Reilly, la servizievole domestica del Dottor Jekyll nel thriller \"Mary Reilly\" con John Malkovich, viene vista, inoltre, corteggiata da Woody Allen alias Joe in \"Tutti dicono I Love You\" dove veste i panni della bella Von ed \u00e8 Alice, la complice di Jerry Fletcher in \"Ipotesi di complotto\" con Mel Gibson.\nNel 1997 decide di tornare alla commedia, ed \u00e8 protagonista ne \"Il matrimonio del mio migliore amico\" nella parte di Julianne Potter, una donna che vuole far evitare il matrimonio dell'ex amante Michael con un'altra donna, questa interpretazione le varr\u00e0 candidature ad alcuni Premi, tra cui la sua terza al Golden Globe come miglior attrice in un film commedia. Veste i panni di Anna Scott, una famosa attrice innamorata di William Thacker in \"Notting Hill\" a fianco di Hugh Grant, ruolo che le fa ottenere varie candidature a Premi tra cui la sua quarta candidatura al Golden Globe sempre come miglior attrice in un film commedia e successivamente, prende parte al film (considerato sequel di Pretty Woman) \"Se scappi, ti sposo\", dove interpreta Maggie Carpenter, la donna giudicata scappata pi\u00f9 volte dal suo matrimonio (nel quale si riunisce la triade Roberts-Gere-Marshall) entrambi del 1999.\nNel 1998 esordisce come \"producer\" per la sua casa di produzione, la Shoelace Productions, insieme all'amica Susan Sarandon, per il film melo-drammatico \"Nemiche amiche\" di Chris Columbus dove \u00e8 Isabel Kelly, rivale dell'ex-moglie del marito. La Shoelace Productions dopo il matrimonio con Dan Moder diventa \"Red Om\".\nIl successo e il Premio Oscar.\nNel 1999 accetta il ruolo di protagonista nel film \"Erin Brockovich - Forte come la verit\u00e0\" di Steven Soderbergh, basato su una storia vera, dove interpreta la parte dell'attivista statunitense alle prese con una battaglia legale contro la \"Pacific Gas and Electric Company\", societ\u00e0 responsabile della contaminazione delle falde acquifere di una cittadina californiana, causa dei tumori della popolazione. Per questa parte, Julia Roberts guadagna molti riconoscimenti tra cui lo SAG Award, il BAFTA, il Golden Globe (per un film drammatico) e l'Oscar alla miglior attrice nel 2001, diventando in tal modo la prima donna in assoluto a vincere contemporaneamente tutti e quattro i pi\u00f9 prestigiosi premi che un attore pu\u00f2 ricevere con un solo film. Grazie alla sua interpretazione in \"Erin Brockovich\", entra a fare parte (nel 2003) della lista AFI's 100 Years... 100 Heroes and Villains, dove compare al 31\u00ba posto tra i cinquanta eroi del cinema americano. Rimase inoltre un'icona famosa l'abito bianco e nero di Valentino da lei indossato alla cerimonia di premiazione degli Oscar. Nello stesso anno gira \"The Mexican - Amore senza la sicura\" in co-starring con Brad Pitt, e durante le riprese conosce il futuro marito Dan Moder.\n2003 - 2009.\nNegli anni seguenti appare in piccoli ruoli di contorno, accettati per sola amicizia, quali \"Ocean's Eleven\", \"Full Frontal\" e \"Confessioni di una mente pericolosa\", ritorna solo nel 2003 in un ruolo da protagonista in \"Mona Lisa Smile\", un \"attimo fuggente\" al femminile dove veste i panni dell'insegnante di storia dell'arte, Katherine Ann Watson. Nel 2004 gira \"Closer\" assieme a Natalie Portman, Jude Law e Clive Owen nel quale \u00e8 la bella fotografa Anna, obiettivo amoroso di Dan e diretta da Mike Nichols, mentre riappare come Tess Ocean in \"Ocean's Twelve\". Dopo tre anni di pausa dal grande schermo, in cui, oltre a doppiare film d'animazione ed essere stata protagonista del video della canzone \"Dreamgirl\" della Dave Matthews Band di cui era da tempo fan, ha esordito a Broadway con il dramma \"Three days of rain\", torna al cinema nel 2007 con \"La guerra di Charlie Wilson\", insieme a Tom Hanks. La sua parte, questa volta, sar\u00e0 quella di Joanne Herring che le permetter\u00e0 di ricevere la sua sesta candidatura al Golden Globe seppur nella categoria miglior attrice non protagonista. Sempre nello stesso anno la Roberts otterr\u00e0 anche la vittoria del premio \"American Cinematheque Award\" per il suo contributo alle arti.\nNel 2009 recita al fianco di Clive Owen in \"Duplicity\" di Tony Gilroy, in cui entrambi interpretano ex agenti segreti che si prestano allo spionaggio industriale, e per la sua interpretazione di Claire Stenwick ricever\u00e0 un ulteriore e settima candidatura al Golden Globe come miglior attrice in un film commedia.\nDal 2010.\nNel 2010 \u00e8 stata testimonial al fianco di Paolo Bonolis e Luca Laurenti del caff\u00e8 Lavazza dove interpreta la venere di Botticelli, secondo diversi siti americani ha incassato 1.5 milioni di dollari per 45 secondi di spot. Ha interpretato \"Elizabeth Gilbert\" nel film \"Mangia prega ama\". Nel 2011 recita nel film \"L'amore all'improvviso - Larry Crowne\" di Tom Hanks nel ruolo di Mercedes Tainot, un'insegnante del corso di Linguistica di cui il protagonista Larry Crowne \u00e8 innamorato. Nel 2012 interpreta la strega cattiva in una nuova versione di \"Biancaneve\", di Tarsem Singh. \nDopo essere stata testimonial di una linea di cosmetici della Lanc\u00f4me, \u00e8 tornata ad essere testimonial ufficiale della marca per un profumo, \"La vie est belle\".\nNel dicembre 2013 \u00e8 protagonista, accanto a Meryl Streep e diretta da John Wells, del film drammatico \"I segreti di Osage County \", dove veste i panni di Barbara Weston, una figlia in contrasto con la madre da anni. L'interpretazione le fa ottenere Premi e nomination tra cui anche una nuova candidatura all'Oscar come miglior attrice non protagonista e l'ottava ai Golden Globe come miglior attrice non protagonista. Sempre nel 2013 \u00e8 la Dr. Emma Brookner, una ricercatrice che studia una malattia che si contagia tramite i rapporti sessuali dei gay nel film TV \"The Normal Heart\", interpretazione che le fa ottenere alcuni riconoscimenti tra cui la candidatura al Premio Emmy come miglior attrice non protagonista in una miniserie o film.\nDal 2014 al 2018 appare in diversi spot per il marchio Calzedonia di cui \u00e8 diventata testimonial. L'anno successivo entra a far parte del cast di \"Il segreto dei suoi occhi\", nel ruolo di Jess, affiancando Nicole Kidman e Chiwetel Ejiofor. Il film \u00e8 il remake dell'omonimo capolavoro premiato come \"Miglior film straniero\" agli Oscar 2010.\nNel 2016 \u00e8 protagonista, accanto a George Clooney, del film \"Money Monster - L'altra faccia del denaro\" diretto da Jodie Foster. La pellicola, presentata fuori concorso al \"Festival di Cannes\", racconta la storia di un conduttore televisivo e la sua produttrice sequestrati durante la loro trasmissione da un uomo infuriato per aver perso i suoi risparmi, a causa di un investimento suggerito dal programma. Nel 2017 viene inserita dalla rivista \"Forbes\" all'ottavo posto fra le attrici pi\u00f9 pagate, con un guadagno di 12 milioni di dollari, ex aequo con la collega Cate Blanchett.\nNel 2018 la Roberts \u00e8 protagonista, accanto al giovane Lucas Hedges, nel film Ben is Back, dove il suo ruolo \u00e8 quello di una madre che cerca di salvare il figlio dall'inferno della droga. Nello stesso anno interpreta Heidi Bergman nella serie televisiva, prodotta da Amazon, \"Homecoming\", per la quale riceve una nomination ai Golden Globe 2019 come migliore attrice protagonista in una serie drammatica.\nNel febbraio 2019 \u00e8 nuovamente ospite del programma \"C'\u00e8 posta per te\", condotto da Maria De Filippi.\nVita privata.\nRelazioni e matrimoni.\n\u00c8 stata fidanzata con gli attori Dylan McDermott (conosciuto sul set di \"Fiori d'acciaio\"), Kiefer Sutherland (relazione interrotta 3 giorni prima del matrimonio nel 1991) e Matthew Perry (nel 1996). Nel 1993 ha sposato il cantante country Lyle Lovett; i due si sono separati pochi mesi dopo e hanno divorziato nel 1995. Nel 2001 ha interrotto una relazione di 4 anni con l'attore Benjamin Bratt e il 4 luglio 2002 si \u00e8 sposata in seconde nozze con il cameraman Daniel Moder. La coppia ha avuto tre figli, i gemelli dizigoti Hazel Patricia e Phinnaeus Walter, nati il 28 novembre 2004 e Henry, nato il 18 giugno 2007.\nNel febbraio 2014 la sorellastra Nancy \u00e8 deceduta, probabilmente uccisa da una overdose di farmaci.\nCredo religioso.\nIn un'intervista del 2010 per la rivista \"Elle\", la Roberts ha dichiarato che crede e pratica l'induismo. Julia Roberts \u00e8 una seguace del guru Neem Karoli Baba (Maharaj-ji), una foto del quale l'ha spinta alla conoscenza di tale religione. \nNel settembre 2009, sul set del film \"Eat Pray Love\", la Roberts ha dato ai propri figli nuovi nomi in onore di divinit\u00e0 ind\u00f9: Laxmi a Hazel, Ganesh a Phinnaeus e Krishna Balram a Henry. \nFilantropia.\nJulia Roberts ha donato tempo e risorse all'UNICEF e ad altre organizzazioni di beneficenza. Nel 2000 ha prestato la voce da narratrice per \"Silent Angels\", un documentario sulla sindrome di Rett. Nel luglio 2006 \"Earth Biofuels\" ha promosso la Roberts come portavoce per l'azienda e in qualit\u00e0 di presidente del Consiglio di Amministrazione della Societ\u00e0 ha promosso l'uso di carburanti rinnovabili. \nDoppiatrici italiane.\nNelle versioni in italiano dei suoi film, Julia Roberts \u00e8 stata doppiata da:\nDa doppiatrice \u00e8 sostituita da:"}
{"id": "24384", "revid": "1957733", "url": "https://it.wikipedia.org/wiki?curid=24384", "title": "Bot (informatica)", "text": "Il bot (abbreviazione di robot) in terminologia informatica in generale \u00e8 un programma che accede alla rete attraverso lo stesso tipo di canali utilizzati dagli utenti (per esempio che accede alle pagine Web, invia messaggi in una chat, si muove nei videogiochi, e cos\u00ec via). Programmi di questo tipo sono diffusi in relazione a molti diversi servizi in rete, con scopi vari, ma in genere legati all'automazione di compiti che sarebbero troppo gravosi o complessi per gli utenti.\nNei paesi anglosassoni, con \u201cBot\u201d s'intende un programma autonomo che nelle reti sociali fa credere all'utente di comunicare con un'altra persona umana. Questi bot migliorano di anno in anno ed \u00e8 sempre pi\u00f9 difficile distinguere un bot da una persona.\nEsempi.\nDi seguito alcuni comuni esempi di impiego dei bot, tenendo presente che continuamente ne vengono realizzati per diverse altre situazioni (spesso non sono neppure presentati come tali).\nWorld Wide Web.\nIl tipo pi\u00f9 diffuso di bot programmato per navigare sul World Wide Web \u00e8 quello dei web crawler, detti anche \"spider\" (\"ragno\"). Questi programmi attraversano le pagine Web \"seguendo\" i link ipertestuali che trovano nel testo per passare dall'una all'altra, e nel frattempo raccolgono informazioni sui contenuti delle pagine allo scopo di \"indicizzarle\" opportunamente nel database principale del motore di ricerca.\nInternet Relay Chat.\nSui canali IRC i bot svolgono svariati compiti; dallo spamming rivolto automaticamente a tutti gli utenti che entrano in chat, all'offerta di servizi di file sharing integrati nel sistema di chat, fino ad arrivare a svolgere il ruolo di \"maggiordomi\" delle \"stanze\" virtuali pi\u00f9 sofisticate.\nVideogiochi.\nNei videogiochi, soprattutto di genere sparatutto in prima persona, i bot sono personaggi controllati dal computer e che partecipano all'azione al posto di giocatori umani. \nL'utilizzo pi\u00f9 comune \u00e8 come avversari virtuali con cui allenarsi e fare pratica in assenza di avversari umani.\nI bot vengono talvolta utilizzati anche per controllare, del tutto o in parte, il personaggio del giocatore stesso.\nAlcuni giochi (ad esempio \"TimeSplitters\" e \"Half-Life 2\") integrano un aimbot per chi soffre di handicap che fornisce un certo grado di aiuto nel prendere la mira.\nUn bot non previsto dal gioco ma installato a parte pu\u00f2 essere usato dal giocatore per imbrogliare; ad esempio nei giochi online multiplayer i bot possono essere sfruttati per giocare al posto della persona quando non \u00e8 al computer, accumulando punti esperienza e dando un vantaggio sui giocatori normali.\nProgetti wiki.\nSu progetti di tipo wiki, i bot svolgono soprattutto (ma non solo) compiti di riordino automatico delle pagine, come compilazione dei collegamenti, correzione di reindirizzamenti, creazione di pagine speciali di sintesi, e cos\u00ec via.\nTelegram.\nSul servizio di messaggistica Telegram, sempre pi\u00f9 diffuso, vengono fuori ogni giorno nuovi BOT, i cui elenchi sono facilmente disponibili in rete.\nSocial Bot Malevoli.\nSono bot programmati per distribuire messaggi di propaganda politica o virus attraverso i social media."}
{"id": "24385", "revid": "1684799", "url": "https://it.wikipedia.org/wiki?curid=24385", "title": "Crawler", "text": "Un crawler (detto anche web crawler, spider o robot), \u00e8 un software che analizza i contenuti di una rete (o di un database) in un modo metodico e automatizzato, in genere per conto di un motore di ricerca. Nello specifico, un crawler \u00e8 un tipo di bot (programma o \"script\" che automatizza delle operazioni), che solitamente acquisisce una copia testuale di tutti i documenti presenti in una o pi\u00f9 pagine web creando un indice che ne permetta, successivamente, la ricerca e la visualizzazione.\nUn uso estremamente comune dei crawler viene effettuato sul Web; esso si basa su una lista di URL da visitare fornita dal motore di ricerca (il quale, inizialmente, si basa a sua volta sugli indirizzi suggeriti dagli utenti o su una lista precompilata dai programmatori stessi). Durante l'analisi di una URL, identifica tutti i collegamenti ipertestuali presenti nel documento e li aggiunge alla lista di URL da visitare. Il processo pu\u00f2 essere concluso manualmente o dopo che un determinato numero di collegamenti \u00e8 stato seguito.\nInoltre i crawler attivi su Internet hanno la facolt\u00e0 di essere indirizzati da quanto indicato nel file \"robots.txt\" posto nella root del sito. All'interno di questo file, \u00e8 possibile indicare quali pagine non dovrebbero essere analizzate. Il crawler ha la facolt\u00e0 di seguire i consigli, ma non l'obbligo.\nEsempi di Web crawlers.\nLa seguente \u00e8 una lista di architetture pubbliche di crawler di carattere generico:\nCritiche.\nIl termine Web Crawler viene utilizzato anche per indicare i controversi \"offline browser\", come: \"PageNest\" (ex \"WebStripper\"), \"MSIECrawler\", \"Offline Explorer\", ecc. Questi programmi sono concepiti per scaricare sul disco fisso del computer dell'utente il contenuto di un intero sito web. Ad esempio, Memory Alpha ne vieta l'utilizzo perch\u00e9 accedono al sito in modo aggressivo, rallentando drasticamente la fruizione del sito stesso da parte degli altri utenti ed i trasgressori rischiano di essere bloccati."}
{"id": "24386", "revid": "124958178", "url": "https://it.wikipedia.org/wiki?curid=24386", "title": "Ciclo delle Fondazioni", "text": "Il Ciclo delle Fondazioni \u00e8 una serie di romanzi di fantascienza scritti da Isaac Asimov a partire dal 1951. Dopo la trilogia iniziale, nota come Trilogia della Fondazione, Asimov, sotto la spinta degli appassionati e dell'editore, la Doubleday di New York, riprese in mano il ciclo e nel 1982 realizz\u00f2 due seguiti ai primi tre romanzi, per concludere con due \"prequel\" nel 1988 e nel 1992.\nL'intera saga, ordinata secondo la cronologia interna degli eventi, \u00e8 composta da:\nI tre romanzi della trilogia originale (\"Fondazione\", \"Fondazione e Impero\", \"Seconda Fondazione\") sono stati scritti tre decenni prima degli altri seguiti e prologhi e sono stilisticamente molto diversi da essi. Si tratta in realt\u00e0 di una raccolta di storie brevi, apparse la prima volta sulla rivista \"Astounding Stories\", ed in seguito raccolte in volume.\nTrilogia originale della Fondazione.\nLa Trilogia della Fondazione \u00e8 composta dai tre romanzi originali \"Fondazione\", \"Fondazione e Impero\", \"Seconda Fondazione\", per i quali Asimov vinse il Premio Hugo come miglior ciclo fantascientifico nel 1966.\nGi\u00e0 raccolti in volume nel 1983 da Mondadori, i tre romanzi sono noti anche con i titoli \"Cronache della Galassia\" (prima edizione italiana: 1963 sulla collana \"Urania\", n.317 bis), \"Il crollo della Galassia centrale\" (prima ed.it.: 1964 sulla collana \"Urania\", n.329 bis), \"L'altra faccia della spirale\" (prima ed.it.: 1964 sulla collana \"Urania\", n.338), sono stati riproposti, sempre da Mondadori, nel febbraio 2004, con una introduzione di Fruttero &amp; Lucentini.\nPrima Fondazione.\nHari Seldon, primo e pi\u00f9 grande \"psicostoriografo \"dell'Impero Galattico, utilizzando complesse funzioni matematiche da lui inventate e raccolte in una scienza definita \"psicostoriografia\" (o \"psicostoria\" a seconda della traduzione), arriva alla conclusione che l'Impero Galattico sarebbe crollato entro 500 anni, e che prima della ricostituzione di un nuovo ordinamento galattico che potesse assicurare pace e tranquillit\u00e0, sarebbero passati 30.000 anni di anarchia e barbarie. Nel tentativo di ridurre questo periodo di caos ad appena mille anni, Seldon, che nel frattempo ha acquistato potere e popolarit\u00e0 nella capitale dell'Impero, utilizzando la psicostoriografia spinge gli eventi per inviare su Terminus, pianeta nella periferia della galassia, una comunit\u00e0 di scienziati, che ufficialmente avranno l'incarico di creare un'enciclopedia galattica, opera monumentale che dovr\u00e0 mantenere intatto il sapere tecnologico e scientifico per le generazioni a venire. In realt\u00e0 questa fondazione di scienziati, che si trover\u00e0 a dover superare una serie di \"Crisi Seldon\", ovvero momenti di crisi previste anni o addirittura secoli prima da Hari Seldon grazie alla psicostoriografia, \u00e8 destinata secondo il \"piano Seldon\" a diventare il nucleo del nuovo Impero Galattico che dovrebbe sorgere nell'arco dei mille anni successivi. In questo primo capitolo veniamo a conoscenza dei due personaggi che, assieme ad Hari Seldon, entreranno nella leggenda della Fondazione: il sindaco di Terminus Salvor Hardin, che sapr\u00e0 risolvere la prima e la seconda Crisi Seldon utilizzando le sottili armi della diplomazia e della politica interplanetaria, ed Hober Mallow, definito \"il principe dei mercanti\", il quale dovr\u00e0 affrontare la terza Crisi Seldon, che questa volta andr\u00e0 a coinvolgere il mondo del mercato galattico.\nGi\u00e0 a partire da questo primo episodio Isaac Asimov ci mostra una fantascienza diversa da quella a cui siamo oggi abituati: una fantascienza senza alieni, senza epiche battaglie intergalattiche, senza misteriose forze sovrannaturali. Ognuna delle numerose avventure che vedranno protagonista la Fondazione toccher\u00e0 problemi assolutamente conosciuti anche alla nostra realt\u00e0 quotidiana: religione, mercato, politica, diplomazia sono i temi che Asimov utilizza per dipingere il futuro della storia dell'umanit\u00e0.\nFondazione e Impero.\nSconfitti tutti gli avversari e superate tutte le Crisi Seldon dei primi 150 anni di vita, la Fondazione, inevitabilmente, si trova a dover affrontare l'Impero Galattico. I due \"regni\" iniziano a toccarsi: soprattutto iniziano a circolare alcune voci sui suoi mercanti, confusi con mistici maghi dai poteri straordinari. Il livello tecnico raggiunto dalla Fondazione, infatti, \u00e8 tale per cui le novit\u00e0 introdotte sembrano \"magiche\" rispetto alla tecnologia conosciuta nel decadente Impero. Con i mercanti, per\u00f2, giungono le leggende del \"Secondo Impero\", attirando cos\u00ec l'attenzione prima di un forte generale, Bel Riose e, sconfitto questi grazie all'intervento di un mercante, Lathan Devers, di un pericoloso e - nelle equazioni di Hari Seldon - imprevisto elemento, un individuo che si \u00e8 assegnato simbolicamente il nome di Il Mulo (\"Mule\", nome originale mantenuto nelle prime traduzioni). Questi \u00e8 un mutante dotato di enormi poteri psichici, attraverso i quali \u00e8 in grado di convertire i suoi pi\u00f9 acerrimi nemici in fedeli alleati.\nSar\u00e0 quest'ultimo a sconfiggere la Fondazione e solo l'intervento risolutivo di Bayta Darell gli impedir\u00e0 di scoprire l'ubicazione della \"Seconda Fondazione\" e quindi di ottenere una vittoria definitiva sul Piano Seldon.\nSeconda Fondazione.\nIl Mulo sta cercando la \"Seconda Fondazione\" creata da Seldon ed invia Han Pritcher, uno dei \"condizionati\" al suo servizio, insieme ad un giovane, non condizionato, nella speranza che la mente pi\u00f9 libera di quest'ultimo possa scoprirne l'ubicazione. Quello che non sa e che scoprir\u00e0 solo alla fine, \u00e8 che \u00e8 caduto in una trappola di quest'altra Fondazione, composta da persone che hanno sviluppato sensi in tutto e per tutto simili ai suoi innati poteri psichici. L'obiettivo principale di questa trappola \u00e8 quello di condizionare il Mulo e impedirgli di continuare la ricerca, fino alla sua morte.\nDopo la morte del Mulo la Fondazione riottiene il controllo dei pianeti perduti, ma un gruppo di persone trama nell'ombra pensando che, in realt\u00e0, la Seconda Fondazione, che esiste affinch\u00e9 il Progetto Seldon vada a buon fine, sia il vero e ultimo nemico rimasto tra essi ed il Secondo Impero. Il segreto della apparente vittoria finale di questo manipolo di cospiratori sembra risiedere nelle grandi capacit\u00e0 deduttive della piccola Arcadia Darell, nipote di quella Bayta, che, unica in tutta la Galassia, era riuscita ad arrestare l'avanzata del Mulo.\nEstensione del Ciclo.\nSequel.\nAsimov tent\u00f2 senza successo di concludere la serie al termine di \"Seconda Fondazione\". Tuttavia, poich\u00e9 dei prefissati mille anni del Piano Seldon ne erano stati trattati appena un terzo, la serie restava inconclusa. Per decenni, gli appassionati chiesero ad Asimov di rimettere mano, prima o poi, alla storia e concluderla degnamente. Finalmente nel 1982 Asimov scrisse \"L'orlo della Fondazione\", ambientato intorno al cinquecentesimo anno del Piano. Il romanzo ottenne un clamoroso successo e subito dopo usc\u00ec un nuovo episodio, \"Fondazione e Terra\", che funse da continuazione e conclusione delle vicende del precedente romanzo (era stata abbandonata l'ormai obsoleta formula della serie di racconti pubblicati su rivista).\nI due romanzi - specialmente \"Fondazione e Terra\" - vennero per\u00f2 sentiti dagli appassionati pi\u00f9 ortodossi come un voltafaccia alle precedenti storie. Il piano Seldon veniva al termine delle vicende completamente accantonato, e l'inquietante minaccia che traspariva nelle ultimissime pagine di \"Fondazione e Terra\" non venne sviluppata oltre da Asimov, il quale ammise poi di non avere effettivamente alcuna idea di come far proseguire la storia. Per rispondere alle pressioni dei lettori, Asimov si gett\u00f2 nella stesura dei prequel.\nPrequel.\nScritti per ultimi, ma cronologicamente primi all'interno del Ciclo, i prequel si compongono di due romanzi: \"Preludio alla Fondazione\" (del 1989) e \"Fondazione anno zero\" pubblicato postumo nel 1993. Essi raccontano le vicende di Hari Seldon e dello sviluppo della sua scienza della psicostoria. In questi due romanzi Asimov compie un ampio approfondimento psicologico dei personaggi principali fino a giungere, in \"Fondazione anno zero\", a un'immedesimazione di s\u00e9 stesso nel morente Seldon. I romanzi raccontano dei primi anni della caduta dell'Impero galattico, e sviluppano maggiormente il tema della psicostoria. Inoltre, fungono da preparazione alle svolte dei sequel - il parziale accantonamento del piano Seldon stesso, il ruolo di R. Daneel Olivaw - e degna conclusione (bench\u00e9 non cronologicamente) del Ciclo.\nContributi di altri autori.\nL'universo della Fondazione \u00e8 stato oggetto di alcune storie scritte dai principali autori di fantascienza americani.\nSecond Foundation Trilogy.\nDopo la morte di Asimov, la moglie Janet Jeppson ha chiesto agli scrittori Gregory Benford, Greg Bear e David Brin di scrivere una trilogia di romanzi - comunemente nota come \"Second Foundation Trilogy\" - ambientati nello scenario dei due prequel, e dunque incentrati sulla fortunata figura di Hari Seldon. I tre romanzi sono \"Fondazione la Paura\" (1997), \"Fondazione e Caos\" (1998), \"Fondazione, il trionfo\" (1999). Di questi solo il primo \u00e8 stato pubblicato in Italia, mentre la trilogia nel complesso ha riscosso forti critiche da parte dei lettori. Senza dubbio, al termine dell'esperienza di lettura della saga, l'opera di Benford, Bear e Brin pu\u00f2 essere letta come un intelligente omaggio all'inventiva di Asimov \"riveduta e corretta\" alla luce della fantascienza come la intendono i tre autori.\nFondazione la Paura.\nIl primo volume, \"Foundation's Fear\" (1998), \u00e8 stato l'unico romanzo della trilogia pubblicato in Italia, dalla Mondadori (1998), con il titolo \"Fondazione: la Paura.\"\nLa storia \u00e8 ambientata nel periodo narrato in Fondazione anno zero e si colloca tra la prima e la seconda parte del romanzo asimoviano, dopo la partenza di Demerzel/Oliwav e prima della nomina ufficiale di Hari Seldon a Primo Ministro. La nomina, fortemente voluta da Cleon, \u00e8 osteggiata dal Consiglio Supremo di Trantor e dal suo leader, Lamurk: per sfuggire agli uomini di Lamurk, Seldon e la moglie Dors lasciano Trantor iniziando un lungo viaggio per la galassia che consentir\u00e0 a Seldon di conoscere altre societ\u00e0 e perfezionare la sua psicostoria.\nBenford non riesce a mantenersi nella linea canonica asimoviana ed aggiunge alla storia elementi propri della sua produzione: il salto nell'iperspazio viene accantonato per adottare i seppur pi\u00f9 probabili wormholes per viaggiare nella galassia. Inoltre vengono create simulazioni virtuali, reti cibernetiche ed entit\u00e0 aliene (del tutto assenti nella galassia della Fondazione dipinta da Asimov), fino a creare dibattiti esistenziali e filosofici tra due intelligenze artificiali che simulano le personalit\u00e0 di Giovanna d'Arco e Voltaire, rompendo cos\u00ec il velo di ignoranza che nella saga classica della Fondazione avvolge tutto ci\u00f2 che riguarda la storia della Terra e del passato pi\u00f9 lontano della razza umana.\nFondazione e Caos.\nCon \"Foundation and Chaos\" (1998), Greg Bear continua la storia, che ora si ambienta nell'arco narrativo tracciato dal capitolo \"Gli psicostorici\" che apre il primo dei romanzi classici della Fondazione.\nSeldon \u00e8 ormai in disgrazia e deve affrontare la Commissione di Salute Pubblica dell'Impero che lo condanna a scegliere tra la morte e l'esilio. Domina qui soprattutto la figura di R. Daneel Olivaw, che appare, forse esagerando, il vero progettista del futuro umano rispetto a Seldon: il dibattito si concentra sulla bont\u00e0 della Legge Zero della robotica al quale Daneel si attiene, ossia \"Nessun robot pu\u00f2 danneggiare l'umanit\u00e0 o, tramite la sua inazione, permettere che l'umanit\u00e0 venga danneggiata\". Dietro le scelte sul futuro della galassia, infatti, c'\u00e8 un duro scontro tra diverse fazioni di robot riguardo al ruolo che essi dovrebbero avere nella salvaguardia della razza umana. Ritornano le personalit\u00e0 di Giovanna d'Arco e Voltaire, qui affiancate da un robot positronico danneggiato e privato delle tre leggi, Lodovik Trema. Nel frattempo si sviluppa su Trantor la Seconda Fondazione diretta dai mentalici Wanda Seldon e Stettin Palver.\nBear riesce pi\u00f9 del suo predecessore a recuperare le tematiche care all'Asimov originale, evitando inoltre di introdurre soggetti propri del suo bagaglio culturale, ma utilizzando uno stile chiaramente non-asimoviano.\nFondazione, il trionfo.\nLa fine della saga \u00e8 affidata da David Brin in \"Foundation's Triumph\" (1999).\nIn questo romanzo si assiste all'acuirsi dello scontro tra le fazioni di robot e alla soluzione di tutte le vicende su un incredibile scenario, quello della Terra, su cui si rincontrano nientemeno che Hari Seldon e R. Daneel Olivaw. Seldon giunge a conoscenza del progetto di Galaxia, pur rimanendo convinto che alla fine il suo Piano riuscir\u00e0 a far convivere sia le due Fondazioni che Galaxia.\nIl romanzo rappresenta un tentativo di Brin di ricomporre ci\u00f2 che Asimov aveva sconvolto, ossia il Piano Seldon, e si sforza pi\u00f9 degli altri due predecessori di recuperare le atmosfere asimoviane e la continuit\u00e0.\nGli amici di Fondazione.\nPi\u00f9 fortunata \u00e8 stata la raccolta \"Gli amici di Fondazione - Storie in onore di Isaac Asimov\" (\"Foundation's Friends\", 1989), antologia di racconti brevi ambientati nell'universo asimoviano (con una prefazione di Ray Bradbury). Tra le storie - scritte da autori come Poul Anderson, Frederik Pohl, Robert Sheckley, Robert Silverberg - ve ne sono alcune ambientate nell'universo della Fondazione, tra cui le storie \"Trantor Falls\" di Harry Turtledove, \"Foundation's Coscience\" di George Zebrowski e \"The Originist\" di Orson Scott Card.\nSerie televisiva.\nNel 2021 \u00e8 stata trasmessa la prima stagione di Fondazione, serie televisiva statunitense liberamente ispirata al ciclo delle Fondazioni, e prodotta da David S. Goyer per Apple TV+. La serie presenta notevoli differenze con l'opera letteraria, mantenendo pressoch\u00e9 inalterati solo Hari Seldon, il concetto di psicostoria e il piano Seldon con la creazione delle due Fondazioni, mentre altri personaggi sono aggiunti oppure molto divergenti rispetto all'originale."}
{"id": "24387", "revid": "1543377", "url": "https://it.wikipedia.org/wiki?curid=24387", "title": "Fondazione (romanzo)", "text": "Fondazione \u00e8 un romanzo di fantascienza del 1951 scritto da Isaac Asimov, pubblicato in Italia anche con i titoli di Cronache della Galassia e Prima Fondazione.\n\u00c8 il primo libro del \"Ciclo delle Fondazioni\" in ordine di scrittura, anche se non in ordine cronologico e con \"Fondazione e Impero\" e \"Seconda Fondazione\" forma la cosiddetta \"Trilogia della Fondazione\", saga che valse ad Asimov il premio Hugo nel 1966 come miglior ciclo fantascientifico. Si tratta in realt\u00e0 di una serie di storie brevi apparse in origine sulla rivista statunitense \"Astounding Science-Fiction\", pi\u00f9 un primo capitolo scritto appositamente. Le singole storie sono indipendenti, ma seguono lo stesso filo conduttore.\nTrama.\nLa storia \u00e8 ambientata nella nostra Galassia, in un futuro remoto e si suddivide in cinque parti, per un totale di 47 capitoli. Ognuna, esclusa la prima e la quarta, \u00e8 caratterizzata da una crisi, denominata Crisi Seldon. Con questo nome si identificano dei periodi critici previsti dallo scienziato Hari Seldon attraverso la psicostoria scienza da questi sviluppata e in grado di prevedere statisticamente il futuro. L'intreccio libro si snoda per i primi duecento anni.\nPrologo.\nTrantor, capitale dell'Impero Galattico, \u00e8 una metropoli che copre un intero pianeta. Gaal Dornick, matematico, vi giunge per incontrare Hari Seldon, il primo e il pi\u00f9 grande psicostoriografo vivente. Utilizzando complesse funzioni matematiche e calcoli statistici, applicati alla Sociologia e la Storiografia, Seldon \u00e8 giunto alla conclusione che l'Impero sia in rapido decadimento e in pochi secoli si giunger\u00e0 a un periodo di barbarie, che si stima possa durare trentamila anni. Nel tentativo di ridurre questo interregno ad appena mille, Seldon, che \u00e8 stato nel frattempo arrestato e sottoposto a processo insieme al suo collega, propone alla corte giudicante, di istituire una comunit\u00e0 di scienziati per la creazione di un'Enciclopedia galattica, allo scopo della preservazione della conoscenza. Linge Chen, ufficialmente il presidente della Sicurezza ed ufficiosamente sovrano assoluto, riceve privatamente gli imputati proponendo loro, in alternativa all'esecuzione capitale, che lo scienziato e i colleghi operino in un pianeta situato all'estrema periferia della Galassia chiamato Terminus. Seldon accetta l'esilio. Come spiega in seguito a Dornick, esso fa parte del suo piano e altro non \u00e8 che una serie di passaggi di un percorso storico, caratterizzato dal superamento di una serie di Crisi Seldon, che porter\u00e0 in futuro a realizzare un pi\u00f9 solido e duraturo impero.\nPrima Crisi: Salvor Hardin.\nSono trascorsi cinquant'anni. La comunit\u00e0 degli Enciclopedisti, ovvero coloro che lavorano alla compilazione dell'Enciclopedia Galattica, sta colonizzando l'arido pianeta Terminus. La comunit\u00e0 \u00e8 diretta da Lewis Pirenne, orgoglioso del completamento del primo di una lunga serie di volumi. Il resto della popolazione ha un referente politico, un Sindaco eletto con regolari elezioni: Salvor Hardin. Abile e tenace, egli riesce ad entrare nel Consiglio della Fondazione, posizione fondamentale per ottenere una soluzione semplice e indolore per la prima crisi che deve affrontare la comunit\u00e0.\nIl vicino pianeta Anacreon, divenuto regno indipendente, mira al vassallaggio di Terminus, dal momento che non si trova pi\u00f9 sotto l'egida politica e militare dell'Impero, nonostante le rassicurazioni puramente verbali dell'ambasciatore in visita.\nMerita menzione il personaggio affettato di Lord Dorwin, per la sua subdola abilit\u00e0 nell'eludere qualsiasi questione e nel suo interesse meramente filologico sull'origine dell'Umanit\u00e0, localizzata secondo gli studiosi antichi tra il Sole, Alfa Centauri e Sirio, senza escludere il sistema della stella Arturo, queste ultime due inabitabili.\nIl corso degli eventi conferma ad Hardin quanto il Consiglio degli Enciclopedisti sia inadatto a guidare Terminus: i suoi componenti sono tutti individui totalmente incapaci di prendere reali decisioni, riuscendo solo ad affidarsi all'intervento o alla guida di figure autoritarie presenti (l'Imperatore) o passate (Hari Seldon), quindi, di fatto, essi restano totalmente passivi di fronte ai problemi che gli vengono presentati.\nLa Fondazione detiene tuttavia le conoscenze dell'energia atomica, delle quali i potenziali invasori sono praticamente sprovvisti, avvalendosi oramai di un numero limitato di antichi impianti. Il solo menzionarla a Haut Rodric, messo di Anacreon, permette a Hardin di valutare la situazione e trovare una soluzione accettabile, nonostante la vulnerabilit\u00e0 di Terminus. Il Consiglio assiste alla visione della registrazione olografica di Hari Seldon, oramai morto, il quale a sua volta svela il reale obiettivo della creazione della Fondazione.\nL'Enciclopedia \u00e8 un puro espediente per portare uomini di Scienza in una zona remota del cadente impero e ricreare i germi del sapere nei regni divenuti indipendenti. Il periodo di barbarie, come dimostrano le crisi successive, si basa su una graduale perdita delle conoscenze ed un uso puramente empirico della tecnologia. Seldon accenna ad una Seconda Fondazione situata \"alla parte opposta della Galassia\". Questa scoperta abbatte lo scetticismo degli Enciclopedisti, spingendoli a fare a meno dell'Impero Galattico oramai remoto e confidando finalmente sulle proprie forze. Hardin, coadiuvato dal suo \"braccio destro\", il militare Yohan Lee, prende il potere con un colpo di stato affatto violento ed accettato dal popolo. \nSeconda Crisi: il Potere Spirituale.\nTrent'anni dopo la prima Crisi, sfruttandone la posizione strategica, Terminus fornisce tecnologia avanzata ai regni confinanti e senza distinzioni. Nel frattempo si \u00e8 creato spontaneamente un vero e proprio culto mistico intorno alla Scienza, con tanto di gerarchia ecclesiastica.\nCos\u00ec ben radicata nel tessuto sociale dei pianeti, la corporazione legittima i regnanti provvedendoli di artifici che conferiscono loro un'aura mistica. Wienis, un anziano principe reggente assai ambizioso, amministra il regno di Anacreon e prepara una guerra contro la Fondazione, quale rivincita dello smacco subito trenta anni prima, che aveva di fatto asservito il regno alla stessa Fondazione. Su Terminus, nel frattempo, va guadagnando consensi un partito di opposizione, critico verso la condotta diplomatica di Hardin ritenuta immobilistica, rea di aver posto Terminus in una posizione di presunta vulnerabilit\u00e0.\nHardin giunge su Anacreon per l'incoronazione dell'erede al trono ma viene arrestato dal reggente Wienis, il quale a sua volta ha inviato verso Terminus la sua flotta di astronavi. Hardin tuttavia, ha organizzato delle contromisure con abilit\u00e0 e tempismo: tramite il sommo sacerdote di Anacreon, Hardin \"scomunica\" il potere temporale interrompendo ogni approvvigionamento e servizio alla popolazione, scatenando sommosse. Al tempo stesso Aporat, il cappellano sulla nave ammiraglia, ordina l'ammutinamento di tutta la flotta, scongiurando cos\u00ec l'attacco a Terminus, giudicato un orribile sacrilegio.\nInizia quindi una vera rivoluzione in tutto Anacreon, dove tutti gli impianti energetici, controllati dal clero, vengono spenti e cos\u00ec il popolo, alla notizia di come il principe reggente sia la causa di tutto, assalta il palazzo imperiale. Sconfitto, Wienis si suicida, mentre il giovane neo-imperatore assiste impotente.\nDa questo, deriva il consolidamento della posizione della Fondazione. L'apparizione di Seldon nella Volta del Tempo ne attesta il ruolo egemone tramite la religione e il Potere Spirituale sugli altri pianeti ma ricorda come essi siano efficaci per la difesa della Fondazione, ma non altrettanto per la conquista. \nSar\u00e0 la prossima crisi a porre in evidenza i limiti di una cos\u00ec stretta unione tra religione e conoscenze scientifiche.\nIntercrisi: il pasticcio di Askone.\nPer espandere la propria influenza, la Fondazione promuove una nuova figura, non facente parte del clero, quella dei Mercanti, ai quali viene imposto di introdurre il culto dell'energia atomica nei nuovi pianeti.\nUno di essi, Limmar Ponyets, deve affrontare una rischiosa operazione, andare in soccorso di Eskel Gorov, imprigionato su Askone; e su cui pende la pena capitale. Agente della Fondazione in incognito, Gorov giunge sul barbaro pianeta per introdurre tecnologia e il culto religioso annesso. Il fondamentalismo del regime teocratico di Askone, tuttavia, proibisce per timore superstizioso l'utilizzo dei macchinari atomici.\nIl messo, tratta con il sovrano a proprio rischio, per convincerlo a rilasciare Gorov in cambio di una dimostrazione di un piccolo strumento in grado di convertire del metallo vile in oro, quale tributo per la divinit\u00e0 locale. Pherl, giovane ed ambizioso consigliere, lavora in segreto con il mercante per acquisire ricchezza tramite il marchingegno, in vero poco efficace, per una sua scalata al trono. Ponyets, molto astuto, lo ha munito di microspia e con ci\u00f2 pu\u00f2 ricattare il notabile in cambio di un carico di stagno dalle miniere askoniane.\nIl successo di questa impresa e il superamento di questa crisi, sta per\u00f2 alla base delle diffidenze che, successivamente, incontrer\u00e0 la Fondazione nella sua successiva fase di espansione, portando all'ultima Crisi Seldon dei suoi primi 150 anni di vita.\nTerza Crisi: Hober Mallow.\nAlcune navi della Fondazione sono scomparse, probabilmente sequestrate dal pianeta Korell, una sedicente repubblica popolare il cui leader Commodoro Asper, \u00e8 dittatore dispotico.\nIl segretario del sindaco Jorane Sutt, che teme di essere di fronte ad una Crisi Seldon, invia il mercante Hober Mallow sul pianeta in missione di ricognizione. Sebbene titubante, Mallow si imbatte in Jaim Twer, che si presenta come mercante e che vorrebbe proporlo per il Consiglio in un partito che dovrebbe raccogliere i migliori esponenti della categoria. Mallow, allora, gli propone di andare con lui sul pianeta Korell e cos\u00ec, a bordo della \"Far Star\" e con il suo fidato equipaggio, Mallow e Twer vanno alla volta del pianeta.\nIl primo problema che devono affrontare \u00e8 direttamente legato ai fatti avvenuti su Askone: dopo quell'intrusione della Fondazione nella politica e nella religione locale, molti pianeti, e Korell in testa, dichiarano fuori legge i preti della Fondazione impedendo loro l'accesso, pena la morte. Giunti su Korell, dopo giorni di attesa, l'equipaggio della \"Far Star\" lascia entrare un sacerdote della Fondazione, un tale Jord Parma, che asserisce di trovarsi in quella porzione di spazio, in barba alle convenzioni tra Terminus e Korell, per catechizzare i barbari di quel pianeta. Dopo nemmeno mezz'ora giunge allo spazioporto una folla di gente urlante che chiede, per linciarlo, che gli venga consegnato il prete. Mallow, con fermezza e andando contro lo stesso consiglio di Twer, consegna loro il prete e dopo pochi minuti gli viene una convocazione ufficiale per parlare con il Commodoro.\n\u00c8 solo l'inizio di una serie di vittorie per Mallow: entrato con questa mossa nelle grazie del Commodoro stesso, con la scusa di presentargli nuovi macchinari atomici per migliorare la produzione, inizia a guardarsi intorno e scopre che, in realt\u00e0, Korell \u00e8 aiutata militarmente dall'Impero stesso. Infatti la moglie di Asper \u00e8, in realt\u00e0, la figlia di uno dei tanti Vicer\u00e9 imperiali. Concluso l'affare e scritta una relazione da presentare a Sutt, Mallow si avventura entro i confini dell'Impero, su Siwenna, uno dei pianeti della turbolenta periferia.\nQui incontra l'ospitalit\u00e0 di Onum Barr, anziano esponente della resistenza locale contro i cosiddetti Vicer\u00e9, gli usurpatori che hanno preso il potere in quel settore approfittando della debolezza dell'Impero. Seguendo i suoi consigli, Mallow riesce ad entrare in contatto con un tecnico di un impianto nucleare, scoprendo l'arretratezza in campo scientifico evidenziata dalle profonde lacune degli stessi tecnici nel comprendere i macchinari che utilizzano, un'incompetenza diffusa oramai in tutto l'Impero. Le macchine utilizzate si auto-alimentano e auto-mantengono da generazioni, pertanto le conoscenze su come mantenerli in funzione, o ripararli in caso di guasto, sono state perse da tempo. Dopo aver appurato che l'Impero non capisce pi\u00f9 il funzionamento delle tecnologie che utilizza, Mallow riparte. \nMallow torna su Terminus, dove si prepara ad una strenua battaglia contro Sutt, che lo accusa di aver mandato a morte certa un sacerdote della Fondazione. In realt\u00e0 Sutt sa benissimo che l'innocenza di Mallow verr\u00e0 provata, ma il processo sar\u00e0 un colpo all'immagine e alle aspirazioni politiche del mercante per aver instaurato traffici con Korell senza l'introduzione della religione di Stato, come consuetudine.\nDurante il processo per\u00f2, con l'appoggio del fidato Ankor Jael, Mallow riesce a ribaltare il risultato, vincendo su tutti i fronti: prima dimostra che Twer non \u00e8 altro che un uomo di Sutt, infiltrato nel suo equipaggio per controllarlo ed indurlo a fare un passo falso, e poi conquista la giuria e la folla smascherando il prete fuggiasco, rivelando come questi, in realt\u00e0, fosse un agente della Polizia Segreta di Korell. Superato con successo questo ostacolo e vinte le successive elezioni a sindaco (primo non di Terminus ad essere eletto a tale carica), Mallow consolida il commercio con Korell creando cos\u00ec le basi per il successivo impero economico della Fondazione. Tale politica pu\u00f2 sembrare controproducente, in quanto l'aiuto tecnico ed economico fornito dalla Fondazione consente a Korell di rinforzarsi, diventando una minaccia, ma in realt\u00e0, ci\u00f2 che accade realmente, \u00e8 che Korell \u00e8 diventato estremamente dipendente dalle importazioni. In caso di conflitto, i rapporti commerciali tra i due pianeti si interromperanno e quindi, su Korell, scoppier\u00e0 una crisi economica che non solo immobilizzer\u00e0 le sue forze armate, ma aizzer\u00e0 gli animi dei Korelliani contro lo stesso Commodoro quando, a causa delle sue azioni, il benessere fino ad allora assicurato dal commercio con la Fondazione avr\u00e0 termine. Inoltre, non c'\u00e8 pericolo che l'Impero prenda il posto della Fondazione come supporto tecnico ed economico: come Mallow ha verificato su Siwenna, i tecnici dell'impero non sono nulla di pi\u00f9 di custodi che, a parte piccoli lavori di monitoraggio, non hanno la minima idea del vero funzionamento dei macchinari assegnatigli, quindi non solo non saprebbero che fare in caso di guasto, ma non sarebbero neanche in grado di costruirne di nuovi. Al contempo, combattere a viso aperto contro Korell sarebbe una pazzia, perch\u00e9 anche se la Fondazione sarebbe in grado, grazie alla propria tecnologia, di sconfiggerlo, comunque, se ci riuscisse, rischierebbe di mettere in allarme l'Impero che, se decidesse di essere in pericolo e muovesse guerra anche lui, sarebbe la fine: anche se la superiorit\u00e0 tecnologica della Fondazione \u00e8 sicura, comunque l'Impero pu\u00f2 ancora contare sulla forza dei numeri.\nMallow prova a spiegare a Sutt il proprio piano, ma questi rifiuta di appoggiarlo, convinto di poterlo ancora sconfiggere grazie alla propria influenza sul clero. Il sindaco, allora, lo fa arrestare e, in privato, rivela a Jael un dettaglio non precisato all'ecclesiastico: il controllo economico che Mallow esercita su Korell lo esercita anche sulla Fondazione stessa, quindi laddove la propaganda di Sutt avr\u00e0 successo, Mallow si assicurer\u00e0 che si accompagni anche a improduttivit\u00e0 economica e, in breve tempo, saranno gli stessi cittadini a rivoltarsi contro Sutt e i suoi seguaci. Il periodo in cui il potere della Fondazione era in mano al clero \u00e8 finito. \nCome Mallow aveva previsto, allo scoppio della guerra, la Fondazione si limita a mettere fine ai commerci e cos\u00ec, dopo tre anni di immobilismo, la crisi economica che colpisce Korell obbliga il Commodoro Asper a dichiarare la sconfitta.\nMallow conquista cos\u00ec potere e gloria, consapevole di chiudere una fase aprendone una nuova, forse meno felice ma perfettamente in linea con il Piano Seldon per la futura ricostruzione dell'impero."}
{"id": "24388", "revid": "1226", "url": "https://it.wikipedia.org/wiki?curid=24388", "title": "Cronache della Galassia", "text": ""}
{"id": "24389", "revid": "1226", "url": "https://it.wikipedia.org/wiki?curid=24389", "title": "Prima Fondazione", "text": ""}
{"id": "24391", "revid": "776851", "url": "https://it.wikipedia.org/wiki?curid=24391", "title": "Michelangelo di Lodovico Buonarroti Simoni", "text": ""}
{"id": "24399", "revid": "697352", "url": "https://it.wikipedia.org/wiki?curid=24399", "title": "Cristina D'Avena", "text": "Biografia.\nFiglia di Alfredo, medico pugliese originario di Apricena (FG) e di una casalinga (Ornella), marchigiana originaria di Jesi (AN), esordisce all'et\u00e0 di 3 anni e mezzo cantando \"Il valzer del moscerino\" allo Zecchino d'Oro 1968; il brano si aggiudica il terzo posto. Dopo l'esperienza allo Zecchino d'Oro, rimane all'Antoniano come componente del Piccolo Coro fino al 1976, ma continuer\u00e0 a frequentarlo per altri 5 anni accompagnando la sorella Clarissa, nata 10 anni dopo di lei e anche lei diventata nel frattempo componente del coro, partecipando come concorrente nel 1978 con \"E l'arca navigava\".\nNel 1981 incide la sua prima sigla per un cartone animato, per la serie animata giapponese \"Pinocchio\" (brano scritto da Luciano Beretta e Augusto Martelli); in seguito ha dichiarato di essere stata chiamata a eseguirla da Giordano Bruno Martelli. Vi \u00e8 tuttavia anche una versione attribuita a Mariele Ventre, direttrice del Piccolo Coro dell'Antoniano, secondo cui sarebbero stati i frati a segnalarla a Canale 5.\nAnni ottanta.\nInizi\u00f2 a pubblicare numerosi singoli e album, che complessivamente, ad oggi, hanno venduto un totale di oltre 7 milioni di copie, grazie anche a \"Fivelandia\" (collana del 1983 di Five Record contenente sigle di cartoni animati in onda sulle reti Fininvest) e alla raccolta annuale \"Cristina D'Avena con i tuoi amici in TV\". Tra le canzoni dei primi anni, la \"Canzone dei Puffi\" del 1982 (suo primo Disco d'oro per le oltre 500.000 copie vendute) e \"Kiss Me Licia\" del 1985 (Disco di platino per le oltre 200.000 copie vendute del relativo album). Studia inoltre Medicina e Chirurgia all'Universit\u00e0 di Bologna.\nDal 1983, e fino al 2000, ha preso parte ripetutamente alla trasmissione \"Bim bum bam\" come \"guest star\".\nA partire dal settembre 1986 inizia la carriera di attrice, interpretando Licia nella serie di telefilm per ragazzi \"Love Me Licia\", basata sulla protagonista e sui personaggi dell'anime \"Kiss Me Licia\". Seguirono \"Licia dolce Licia\" nella primavera 1987, \"Teneramente Licia\" nell'autunno 1987 e \"Balliamo e cantiamo con Licia\" nella primavera 1988.\nNel 1987, Cristina registra la versione in lingua francese della sigla italiana \"Lovely Sara\" (da lei interpretata pochi mesi prima), destinata ad accompagnare la messa in onda di \"Princesse Sarah\", il primo cartone animato ad essere trasmesso su La Cinq. Durante l'ultima puntata dei telefilm di Licia, Cristina D'Avena compare nel ruolo di se stessa annunciando la sua intenzione di metter su una band musicale. Pochi mesi dopo viene trasmessa \"Arriva Cristina\", cui seguiranno \"Cristina\" nell'autunno 1989, \"Cri Cri\" nella stagione 1990-91 e \"Cristina, l'Europa siamo noi\" nell'autunno 1991. \"Cri Cri\" si compone di due stagioni da 36 episodi l'una, mentre \"Cristina, l'Europa siamo noi\" viene trasmessa da Rete 4, anzich\u00e9 da Italia 1, alle ore 19:00. Come gi\u00e0 avvenuto per le 4 serie di Licia, per ognuno di questi telefilm Five Record pubblica un disco contenente la sigla e tutti i brani cantati all'interno degli episodi: i primi tre album diventano Dischi di Platino per aver venduto oltre 200.000 copie ciascuno.\nAnni novanta.\nTra i suoi concerti, quelli realizzati a novembre 1989 e 1990 al PalaTrussardi di Milano, cui assistettero un totale di circa 20.000 spettatori, e quello del 1992 al FilaForum di Assago (13.000 persone in sala e 3000 all'esterno).\nNel 1994 Mina inser\u00ec in uno dei suoi album una cover di una canzone di Cristina del 1988 dal titolo \"Sempre attento al regolamento\"; per l'occasione, testo e titolo furono modificati e la canzone divenne \"Tu dimmi che citt\u00e0\". Nel 1989 inizi\u00f2 anche l'attivit\u00e0 di conduttrice televisiva e radiofonica col variet\u00e0 del sabato sera di Canale 5 \"Sabato al circo\", che vinse il Telegatto nella categoria \"Programmi per ragazzi\". La trasmissione proseguir\u00e0 per quattro anni, fino al 1992, quando cambia titolo, rete e giorno di programmazione e divent\u00f2 \"Il Grande Circo di Retequattro\". Assieme a Gerry Scotti present\u00f2 lo speciale di Capodanno 1989 di Canale 5, \"L'allegria fa 90\", e quello del 1990, \"Evviva l'allegria\".\nDall'8 novembre 1992 condusse su Italia 1 \"Cantiamo con Cristina\", la versione per bambini del \"Karaoke\" di Fiorello in onda alle ore 20:00 della domenica: in ogni puntata si affrontano due squadre che si sfidano sulle note delle sigle di Cristina. Nella stagione 1993/94 partecip\u00f2 alla sesta edizione di \"Buona Domenica\", al fianco di Gerry Scotti e Gabriella Carlucci, conducendo \"Radio Cristina\", la rubrica di commento a lettere e fax inviati dai bambini ed esibendosi in alcuni numeri musicali e di danza (in questi spazi avr\u00e0 anche modo di eseguire le canzoni dell'album \"Cristina canta Disney\" fresco di pubblicazione). Ebbe quindi il ruolo di inviata speciale in giro per l'Italia nella quinta edizione di \"La sai l'ultima?\", in onda su Canale 5 nella stagione televisiva 1995/96 condotta da Gerry Scotti assieme a Paola Barale.\nA partire dal 15 settembre 1996, invece, condusse per due anni di seguito, alternandosi settimanalmente con Pietro Ubaldi, il contenitore di cartoni animati e giochi telefonici \"Game Boat\", in onda tutti i giorni nel preserale di Rete 4; in questo periodo, tra l'altro, viene pubblicato il quattordicesimo capitolo di \"Fivelandia\", premiato con il Disco di Platino per le oltre 100.000 copie vendute. Nel 1998, e nei due anni successivi torn\u00f2 allo \"Zecchino d'Oro\" in qualit\u00e0 di co-conduttrice al fianco di Cino Tortorella e Milly Carlucci. Nell'autunno 1998 viene chiamata da Fabio Fazio a condurre con Andrea Pezzi, il variet\u00e0 del venerd\u00ec sera di Rai 2 \"Serenate\", ideato dallo stesso Fazio che inizialmente doveva esserne il conduttore. Sempre nello stesso anno la D'Avena appare in un cameo del film \"Cucciolo\" di Neri Parenti in cui interpreta se stessa.\nAnni duemila.\nSu Rai 1, invece, condusse il tradizionale \"Concerto di Primavera\" sia ad aprile 1999 sia ad aprile 2000, oltre che lo speciale natalizio \"Buon Natale a tutto il mondo\", di cui sar\u00e0 la presentatrice sia nell'edizione del 1999 sia in quella del 2000. Nel dicembre 2002 Cristina festeggi\u00f2 20 anni di carriera con la pubblicazione di un doppio CD dal titolo \"Cristina D'Avena: Greatest Hits\", che raccoglie i suoi pi\u00f9 grandi successi e include una nuova versione, riarrangiata e reinterpretata per l'occasione, della sua prima sigla.\nNel giorno d'uscita del disco, il 6 dicembre, dall'Auditorium di Cologno Monzese, la rete televisiva satellitare Video Italia le dedica, in prima serata e in diretta contemporanea su Radio Italia, una puntata di oltre 2 ore della sua trasmissione \"Serata con...\", durante la quale esegue dal vivo gran parte dei brani dell'album. Il suo nome, per oltre 20 anni, \u00e8 stato professionalmente associato in modo indissolubile a quello di Alessandra Valeri Manera, responsabile dei programmi per ragazzi del Gruppo Mediaset dal 1980 al 2001 e, a conti fatti, talent scout e creatrice del personaggio \"Cristina D'Avena\", Valeri Manera \u00e8 stata anche ideatrice, autrice, direttrice artistica e produttrice di tutti i lavori della cantante alla quale \u00e8 legata da amicizia, sebbene dal 2004 la sua attivit\u00e0 si sia ridotta ad una composizione saltuaria dei testi di sigle.\nDal 2001 la produzione discografica di Cristina viene affidata a Paolo Paltrinieri, manager della Divisione Musicale R.T.I., che ha al suo attivo in questo quindicennio quasi un milione di copie vendute di CD della discografia passata e presente della D'Avena.\nIn coppia con Valeri Manera, nel 2002, Cristina firm\u00f2 per la prima volta come autrice una sua canzone dal titolo \"I colori del cuore\". Nel 2007 firma da sola il testo di una sua sigla per il cartone animato \"Dolce piccola Remi\" e da allora, di tanto in tanto, alcune delle sigle da lei interpretate portano il suo nome come unica autrice delle parole. Il 14 aprile 2007, al Roxy Bar di Bologna, Cristina celebr\u00f2 25 anni di carriera con un concerto, accompagnata dal gruppo dei Gem Boy, con il quale inaugura una collaborazione che dura ancora oggi. In questa occasione riceve da Red Ronnie il premio \"Gandhi 9.11\", un totem luminoso creato dall'artista Marco Lodola e destinato a quei personaggi che si sono maggiormente distinti come portatori di pace.\nIn questa fase della sua carriera, nonostante da tempo non abbia pi\u00f9 un programma tutto suo, la cantante continua a farsi vedere dal pubblico televisivo accettando l'invito di numerose trasmissioni Rai o Mediaset che la chiamano per intervistarla o per vederla esibirsi; nella puntata del 16 febbraio 2008 del programma di prima serata di Rai 1 \"I migliori anni\" si registrer\u00e0 un picco di ascolti pari a 7.618.000 telespettatori proprio nel momento della sua partecipazione allo show, in cui dal vivo canta la sigla di \"Kiss Me Licia\". Nello stesso anno pubblica due libri per bambini, di cui la cantante \u00e8 autrice e narratrice, dal titolo \"Le fiabe di Fata Cri: Fata Cri e i draghetti pasticcioni\" e \"Le fiabe di Fata Cri: Fata Cri e il ballo degli scoiattoli\": quest'ultimo vender\u00e0 37.500 copie.\nDopo aver scritto e interpretato la sigla della serie animata \"Twin Princess - Principesse gemelle\", che diverr\u00e0 il suo primo singolo a essere commercializzato come download digitale, e dopo aver pubblicato altri due libri per bambini dal titolo \"Le fiabe di Fata Cri: Il mistero della principessa\" e \"Le fiabe di Fata Cri: Il mostro birbone\", nel 2009 realizza un disco che si distacca dalle sigle TV per le quali \u00e8 da sempre conosciuta: per la prima volta si rivolge al grande pubblico, non solo a quello dell'infanzia, e lo fa con un album dal titolo \"Magia di Natale\", in cui reinterpreta 12 brani della tradizione natalizia, classici e moderni, tutti arrangiati dal maestro Valeriano Chiaravalle. Il disco \u00e8 anche l'occasione, per la cantante, di incidere per la prima volta in lingua inglese. Nell'album figura anche una cover di \"Childhood\", brano di Michael Jackson con il quale l'artista ha voluto rendere omaggio al Re del Pop.\nAnni duemiladieci.\nAnche nel nuovo decennio la cantante continua a tenere concerti in tutta Italia, da solista, con i Gem Boy o con le cover band. Il 21 gennaio 2010 torna a lavorare in TV: \u00e8 nel cast della seconda edizione del programma di prima serata di Italia 1 \"Matricole &amp; Meteore\", con il doppio ruolo di ospite fissa e inviata speciale. Dal 28 febbraio dello stesso anno \u00e8 testimonial di Intervita ONLUS, organizzazione umanitaria internazionale impegnata in progetti di sviluppo nel Sud del Mondo attraverso il sostegno a distanza.\nIn autunno, la casa discografica della cantante decide di ristampare per la prima volta su CD le colonne sonore delle 8 serie di telefilm registrati negli anni ottanta, raccogliendole in due box multidisco intitolati \"Licia e i Bee Hive Story\" e \"Arriva Cristina Story\".\nA gennaio 2011 incide una sigla insieme ad Alessia Volpicelli, piccola paziente del C.R.O. (Centro di Riferimento Oncologico) di Aviano; il pezzo, di cui la D'Avena \u00e8 anche autrice, si intitola \"Emily della Luna Nuova\". Nello stesso periodo firma anche il testo di una canzone per uno dei concorrenti del programma televisivo \"Io canto\": si tratta del brano \"Tutto quello che ho\", incluso nell'album d'esordio di Simone Frulio dal titolo \"Tredici\".\nL'anno successivo la cantante torna in TV e approda su Super!: per tutta l'estate conduce \"Karaoke Super Show!\", la prima produzione del canale televisivo per ragazzi edito da De Agostini. Il 2012 \u00e8 anche l'anno del trentesimo anniversario del debutto artistico di Cristina D'Avena: per la ricorrenza, nel dicembre 2011 apre il fanclub ufficiale dell'interprete. Ad aprile del 2012 viene inaugurato il suo negozio online. Per l'occasione viene pubblicato un disco in due parti dal titolo \"30 e poi...\", che esce il 27 novembre 2012 con il triplo CD \"30 e poi... - Parte prima\". L'album \u00e8 composto da 3 CD che racchiudono un totale di 70 sigle originali dei cartoni animati con in pi\u00f9 tre sigle inedite.\nIl progetto \"30 e poi...\" prosegue quindi nel 2013 con una serie di iniziative a tema e si conclude il 19 novembre dello stesso anno con l'uscita di \"30 e poi... - Parte seconda\", box composto da un DVD, un CD e un libro fotografico. Il 9 settembre, inoltre, la cantante torna su Super!, dove tutte le mattine conduce \"Radio Crock'n'Dolls\".\nNel novembre dello stesso anno, a Lucca, lo spettacolo musicale di Cristina D'Avena ha radunato, tra bambini e adulti, oltre 15.000 spettatori.\nA marzo 2014 debutta nel mondo della moda lanciando il marchio di calzature \"My Heart Shoes\". Nell'estate dello stesso anno \u00e8 madrina e presentatrice del concorso canoro per bambini dai 6 ai 16 anni \"FestivalMar\", per il quale scrive e interpreta la sigla omonima. Il 18 novembre pubblica l'album \"Magia di Natale (Deluxe Edition)\", all'interno del quale sono presenti 3 nuove tracce: \"Noi vorremmo (Versione 2014)\", \"Dio fa' qualcosa\" (brano originariamente eseguito da Mietta, tratto dalla colonna sonora del film Disney \"Il gobbo di Notre Dame\") e \"Hallelujah\" (noto pezzo di Leonard Cohen).\nIl 24 marzo 2015 viene pubblicata in digital download la maxi-raccolta \"Cristina D'Avena e i tuoi amici in TV Collection\" contenente 100 brani, di cui 32 inediti in versione digitale, estratti dalla collana discografica \"Cristina D'Avena con i tuoi amici in TV\", nata nel 1987 e conclusasi nel 2008. Il 30 giugno successivo, utilizzando lo stesso criterio di selezione, viene pubblicata la maxi-raccolta \"Fivelandia Story\", contenente altri 100 brani questa volta estratti dalla collana discografica \"Fivelandia\". Ad aprile dello stesso anno presta la propria voce all'uccellino Beatrice nella miniserie animata \"Over the Garden Wall - Avventura nella foresta dei misteri\".\nA novembre 2015 esce il vinile picture disc \"Cristina D'Avena\". Sempre a novembre l'artista apre il suo profilo Twitter ufficiale, attirando in pochissimo tempo migliaia di followers. Il 13 novembre esce il singolo \"Il segreto (per Mariele)\", cantato assieme al coro Le Verdi Note dell'Antoniano e al Piccolo Coro \"Mariele Ventre\" dell'Antoniano, in occasione del ventesimo anniversario della scomparsa di Mariele Ventre. Del singolo \u00e8 stato realizzato anche un videoclip, il primo per un brano della D'Avena.\nIl 13 febbraio 2016, durante la serata finale del sessantaseiesimo \"Festival di Sanremo\", Cristina D'Avena sale sul palco del \"Teatro Ariston\" in qualit\u00e0 di super-ospite, dove si esibisce cantando un medley di alcuni dei suoi successi. Il 22 luglio, debuttando al terzo posto nella classifica degli album pi\u00f9 venduti in Italia, esce il doppio CD \"#le sigle pi\u00f9 belle\", contenente i brani inediti \"Jim l'astroverme\" e \"La magia che fa volare\". La cantante, dal 22 settembre, \u00e8 nel cast della diciottesima edizione del programma televisivo \"Colorado\", in onda in prima serata su Italia 1. L'artista \u00e8 in seguito la voce narrante del film d'animazione \"\", nei cinema dall'8 ottobre.\nNel 2017 Cristina D'Avena passa all'etichetta Warner Music Italy. Per la cantante si tratta del primo cambio di casa discografica in 35 anni di carriera, trascorsi sotto contratto con la Five Record/RTI Music. Il 16 marzo pubblica sul suo profilo Facebook la canzone \"Noi Puffi siam cos\u00ec\" che accompagner\u00e0 il film \"I Puffi - Viaggio nella foresta segreta\", nel quale doppia anche il personaggio di Mirtilla. Nel maggio successivo pubblica il singolo \"L'estate migliore che c'\u00e8\" utilizzato come sigla in occasione del decimo anniversario del Padova Pride Village.\nIl 22 giugno 2017 Cristina D'Avena \u00e8 ospite d'onore della serata di apertura del Summer Festival, cantando un medley di alcuni dei suoi successi e il singolo \"L'estate migliore che c'\u00e8\".\nIl 10 novembre 2017 esce quindi la Warner Music Italy il nuovo album della cantante. Il disco, intitolato \"Duets - Tutti cantano Cristina\", contiene i suoi successi riarrangiati e incisi in duetto con 16 big della musica italiana, e la porta in vetta alla classifica degli album pi\u00f9 venduti vincendo un disco d'oro per le oltre 25.000 copie vendute dopo 3 settimane dall'uscita e ottenendo il platino il 2 gennaio 2018 per averne vendute pi\u00f9 di 50.000. Grazie a questo successo Cristina D'Avena diventa l'unica donna nella Top 20 degli album pi\u00f9 venduti in Italia nel 2017.\nIl 16 febbraio 2018 la D'Avena torna in TV come giurata nella prima edizione di \"Sanremo Young\", teen talent condotto da Antonella Clerici in prima serata su Rai 1.\nIl 23 novembre 2018 esce il suo ultimo album \"Duets Forever - Tutti cantano Cristina\", contenente altri 16 duetti con altrettanti big della musica italiana, che viene certificato disco d'oro l'11 febbraio 2019.\nL'8 febbraio 2019 \u00e8 ospite della quarta serata della sessantanovesima edizione del Festival di Sanremo come duettante con Shade e Federica Carta in \"Senza farlo apposta\", la cui versione viene resa disponibile dal 19 aprile in tutte le piattaforme.\nL'8 marzo 2019 viene pubblicato un nuovo brano dal titolo \"Centouno Dalmation Street\". La canzone \u00e8 la prima sigla dell'artista per una serie animata Disney.\nIn seguito l'artista viene contattata da Netflix per incidere una versione italiana della canzone \"My Life Is Going On\", sigla della serie televisiva La casa di carta, per un mini video con i personaggi della serie in versione cartone animato. Alla fine del video la cantante fa un breve cameo con la tuta rossa della serie e la maschera di Dal\u00ec.\nIn occasione della trasmissione in Italia della serie \"Captain Tsubasa\", il 20 dicembre 2019 pubblica il singolo \"Tutta d'un fiato (fino al fischio finale)\".\nAnni duemilaventi.\nNel 2020, D'Avena collabora con il progetto \"Italian Stars 4 Life\" a sostegno della Croce Rossa Italiana: l'8 maggio esce il singolo \"Ma il cielo \u00e8 sempre blu\" cantato con oltre 50 artisti della musica italiana.\nIl mese seguente annuncia una collaborazione con DJ Matrix e Amedeo Preziosi e il 5 giugno viene pubblicato \"Faccio la brava\", singolo estratto dall'album \"Musica da giostra - Volume 7\" dello stesso DJ.\nA luglio \u00e8 tra gli ospiti dell\u2019evento musicale \"Radio Bruno Estate\".\nIl 3 novembre \u00e8 protagonista della copertina di Vanity Fair.\nIl 14 dicembre 2020 esce \"La bussola magica\", un racconto audio composto da dieci podcast narrati dalla D\u2019Avena, in esclusiva per la societ\u00e0 di Amazon, Audible.\nIl 24 e il 25 dicembre 2020 conduce assieme a Paolo Belli gli speciali natalizi dello Zecchino d\u2019Oro \"L\u2019Attesa\" e \"Lo Zecchino di Natale\" in onda su Rai 1.\nIl 28 dicembre si esibisce con un concerto acustico di un\u2019ora in diretta radiovisiva per RTL 102.5. A seguito del successo riscosso dalla serata, a partire dal 9 gennaio 2021 la cantante diventa una delle conduttrici del programma \"Chi c\u2019\u00e8 c\u2019\u00e8, chi non c\u2019\u00e8 non parla\" in onda ogni sabato mattina sempre in radiovisione su RTL 102.5.\nTerminata questa esperienza, passa a R101 e dal 14 aprile fa parte del cast del programma \"Procediamo\" di Fernando Proce.\nIl 9 giugno 2021 la D\u2019Avena rilascia a sorpresa sulle piattaforme digitali l\u2019EP \"Nel cuore solo il calcio\" in occasione del Campionato europeo di calcio 2020, rimandato di un anno a causa della pandemia di COVID-19. Dopo poche ore dalla pubblicazione l\u2019EP raggiunge la vetta delle classifiche iTunes e Amazon.\nDiscografia.\nCristina D'Avena ha raggiunto un totale di 313 pubblicazioni e 743 brani, di cui 392 sigle (di cui 12 ancora inedite su supporto discografico e in streaming), suddivise a loro volta tra 371 sigle di cartoni animati, 12 sigle di telefilm e 9 sigle TV, pi\u00f9 41 remix, incisi dal suo debutto allo \"Zecchino d'Oro\" nel 1968.\nLe sue pubblicazioni sono suddivise in 86 album ufficiali su etichetta \"Five Record\", poi \"RTI Music\", di cui 22 della collana \"Fivelandia\"; 21 dal titolo \"Cristina D'Avena e i tuoi amici in TV\"; 12 album monografici dedicati alle serie animate, dei quali 8 su 33 giri e 4 su CD; 8 album monografici dedicati ai telefilm della serie \"Licia\" e \"Cristina\"; altri 13 album e 28 ristampe e 2 con \"Warner Music\".\nSono stati pubblicati 12 Greatest Hits, di cui 6 solo in musicassetta e 5 promossi direttamente dall'artista; 84 singoli, di cui 74 in vinile, suddivisi a loro volta in 70 ufficiali, 3 promozionali ed uno per il mercato francese e 10 singoli digitali. La cantante \u00e8 comparsa in 123 compilation, di cui 16 per altre etichette e 6 per il mercato francese; pubblicazioni discografiche che, ad oggi, hanno venduto oltre 7 milioni di copie."}
{"id": "24411", "revid": "394", "url": "https://it.wikipedia.org/wiki?curid=24411", "title": "Borgo San Sepolcro", "text": ""}
{"id": "24414", "revid": "838137", "url": "https://it.wikipedia.org/wiki?curid=24414", "title": "Resource Description Framework", "text": "Il Resource Description Framework (RDF) \u00e8 lo strumento base proposto da W3C per la codifica, lo scambio e il riutilizzo di metadati strutturati e consente l'interoperabilit\u00e0 semantica tra applicazioni che condividono le informazioni sul Web.\n\u00c8 costituito da due componenti:\nL'RDF Data Model si basa su tre principi chiave:\nPrincipi e modello dei dati.\nQualunque cosa descritta da RDF \u00e8 detta risorsa. \nPrincipalmente una risorsa \u00e8 reperibile sul web, ma RDF pu\u00f2 descrivere anche risorse che non si trovano direttamente sul web. Ogni risorsa \u00e8 identificata da un URI, Uniform Resource Identifier.\nIl modello di dati RDF \u00e8 formato da risorse, propriet\u00e0 e valori. Le propriet\u00e0 sono delle relazioni che legano tra loro risorse e valori, e sono anch'esse identificate da URI. Un valore, invece, \u00e8 un tipo di dato primitivo, che pu\u00f2 essere una stringa contenente l'URI di una risorsa.\nL'unit\u00e0 base per rappresentare un'informazione in RDF \u00e8 lo statement. Uno statement \u00e8 una tripla del tipo \"Soggetto\" \u2013 \"Predicato\" \u2013 \"Oggetto\",\ndove il soggetto \u00e8 una risorsa, il predicato \u00e8 una propriet\u00e0 e l'oggetto \u00e8 un valore (e quindi anche un URI che punta ad un'altra risorsa).\nIl data model RDF permette di definire un modello semplice per descrivere le relazioni tra le risorse, in termini di propriet\u00e0 identificate da un nome e relativi valori. Tuttavia, RDF data model non fornisce nessun meccanismo per dichiarare queste propriet\u00e0, n\u00e9 per definire le relazioni tra queste propriet\u00e0 ed altre risorse. Tale compito \u00e8 definito da RDF Schema.\nRDF Container.\nRDF quando deve far riferimento a pi\u00f9 di una risorsa, per esempio per descrivere il fatto che la risorsa \u00e8 associata a pi\u00f9 propriet\u00e0, definisce dei contenitori (container), ossia liste di risorse.\nTre sono i tipi di contenitori:\nRappresentazione fisica del modello.\nUn modello RDF \u00e8 rappresentabile da un grafo orientato sui cui nodi ci sono risorse o tipi\nprimitivi e i cui archi rappresentano le propriet\u00e0.\nUn grafo RDF \u00e8 rappresentato fisicamente mediante una serializzazione.\nLe principali serializzazioni adottabili per un grafo RDF sono:\nIn particolare la serializzazione in XML pu\u00f2 avvenire secondo due metodi, quello classico e quello abbreviato, pi\u00f9 leggibile per l'uomo.\nEsempio.\nSi supponga di voler serializzare la frase \"Mario_Rossi\" \"\u00e8_autore_di\" \"Rosso_di_sera_bel_tempo_si_spera\": il risultato in RDF/XML sar\u00e0:\n &lt;rdf:RDF \n xmlns:rdf=\"http://www.w3.org/1999/02/22-rdf-syntax-ns#\"\n xmlns:au=\"http://description.org/schema/\"&gt;\n &lt;rdf:Description about=\"http://www.book.it/Rosso_di_sera_bel_tempo_si_spera/\"&gt;\n &lt;au:author&gt;Mario_Rossi&lt;/au:author&gt;\n &lt;/rdf:Description&gt;\n &lt;/rdf:RDF&gt;\nRDF Schema.\nIn RDF Schema (RDFS) ogni predicato \u00e8 in relazione con altri predicati e permette di dichiarare l'esistenza di propriet\u00e0 di un concetto, che permettano di esprimere con metodo sistematico affermazioni simili su risorse simili.\nRDF Schema permette di definire nuovi tipi di classe. \nInoltre specificando il concetto di classe e sottoclasse, consente di definire gerarchie di classi.\nIn RDF si possono rappresentare le risorse come istanze di classi e definire sottoclassi e tipi.\nOgni risorsa descritta in RDF \u00e8 istanza della \"classe rdfs:Resource\". \nLe sottoclassi di \"rdfs:Resource\" sono: \n\"rdfs:Literal\" Rappresenta un letterale, una stringa di testo.\n\"rdfs:Property\" Rappresenta le propriet\u00e0.\n\"rdf:Class\" Una classe dei linguaggi object-oriented. \n\"rdf:type\" Indica che una risorsa \u00e8 del tipo della classe che viene specificata.\n\"rdfs:subClassOf\" Indica la relazione classe/sottoclasse fra due classi. \nL'ereditariet\u00e0 pu\u00f2 essere multipla.\n\"rdfs:subPropertyOf\" Indica che una propriet\u00e0 \u00e8 specializzazione di un'altra.\n\"rdfs:seeAlso\" Specifica che la risorsa \u00e8 anche descritta in altre parti.\n\"rdfs:isDefinedBy\" Indica la risorsa \"soggetto dell'asserzione\" ovvero chi ha fatto l'asserzione.\n\"rdfs:range\" (codominio) \u00c8 utilizzato come propriet\u00e0 di una risorsa; indica le classi che faranno parte di una asserzione con la propriet\u00e0. \n\"rdfs:domain\" (dominio) Indica la classe a cui pu\u00f2 essere applicata la propriet\u00e0.\nEsempi RDFS: Classi e Propriet\u00e0.\nEsempio 1.\nLa classe gatto viene dichiarata sottoclasse della classe animale.\n &lt;rdf:Description rdf:ID=\"Animale\"&gt;\n &lt;rdf:type\n rdf:resource=\"http://www.w3.org/2000/01/rdf-schema#Class\"/&gt;\n &lt;/rdf:Description&gt;\n &lt;rdf:Description rdf:ID=\"gatto\"&gt;\n &lt;rdf:type\n rdf:resource=\"http://www.w3.org/2000/01/rdf-schema#Class\"/&gt;\n &lt;rdfs:subClassOf rdf:resource=\"#Animale\"/&gt;\n &lt;/rdf:Description&gt;\nEsempio 2.\nLa propriet\u00e0 matrice viene dichiarata come specializzazione della propriet\u00e0 madre.\n &lt;rdf:Description rdf:ID=\"Madre\"&gt;\n &lt;rdf:type \n rdf:resource=\"http://www.w3.org/1999/02/22-rdf-syntax-ns#Property\"/&gt;\n &lt;/rdf:Description&gt;\n &lt;rdf:Description rdf:ID=\"Matrice\"&gt;\n &lt;rdf:type \n rdf:resource=\"http://www.w3.org/1999/02/22-rdf-syntax-ns#Property\"/&gt;\n &lt;rdfs:subPropertyOf rdf:resource=\"#Madre\"/&gt;\n &lt;/rdf:Description&gt;"}
{"id": "24416", "revid": "125884555", "url": "https://it.wikipedia.org/wiki?curid=24416", "title": "Memex", "text": "Il memex \u00e8 un calcolatore analogico dotato di un sistema di archiviazione, ideato dallo scienziato e tecnologo statunitense Vannevar Bush negli anni trenta e mai realizzato, da molti considerato il precursore del personal computer e degli ipertesti.\nStoria.\nFin dagli anni trenta, Bush si accorse che la letteratura scientifica si stava espandendo ad una velocit\u00e0 superiore rispetto alla capacit\u00e0 dell'uomo (e dello scienziato) di comprenderla o di controllarla. Ci\u00f2 faceva sorgere nuovi problemi, nuove sfide:\nBush, che si considerava pi\u00f9 un ingegnere che uno scienziato, per il suo progetto era partito da un'esigenza concreta, la ricerca della soluzione di un problema specifico: come rendere pi\u00f9 efficiente l'archiviazione ed il reperimento del sapere, dato che l'informazione, organizzata all'epoca in biblioteche, risultava spesso di difficile o impossibile accesso. Lo scienziato descrisse il memex nel suo fondamentale saggio \"As We May Think\" (in italiano \"Come potremmo pensare\", pubblicato su \u00abThe Atlantic Monthly\u00bb) nel luglio 1945, negli ultimi mesi della seconda guerra mondiale, ma in realt\u00e0 la genesi con le intuizioni fondamentali risalivano ai primi anni trenta. Bush stesso, a posteriori, avrebbe datato il memex al 1932.\nIl memex (dalla contrazione di \"memory expansion\", \"espansione della memoria\") era un sistema nel quale un individuo avrebbe registrato i propri libri, il proprio archivio e le proprie comunicazioni personali, meccanizzato in modo da poter essere consultato con eccezionali velocit\u00e0 e versatilit\u00e0, una sorta di \"espansione privata\" della sua memoria. Le sue caratteristiche e l'uso che Bush ne prevedeva, di tipo prevalentemente individuale, ne fanno un antenato dell'odierno personal computer. Nel definire una macchina immaginaria - sapeva infatti che per l'epoca non era ancora realizzabile - Bush oper\u00f2 una selezione tra le tecnologie del tempo e ipotizz\u00f2 quale sarebbe stato il loro sviluppo futuro, riflettendo inoltre sulle conseguenze che una tale innovazione avrebbe potuto avere.\nBush, che operava nell'epoca precedente all'avvento dell'informatica digitale, aveva progettato numerosi modelli di macchine analitiche e concep\u00ec quindi il suo apparecchio come un avanzato calcolatore analogico, un dispositivo di tipo elettro-ottico e non pi\u00f9 meccanico, basato sull'uso del microfilm, che all'epoca era la pi\u00f9 avanzata e promettente forma di archiviazione delle informazioni (Bush aveva gi\u00e0 progettato un \u201cSelettore rapido\u201c di microfilm). Nel memex i microfilm, i dispositivi di selezione foto-ottica, i controlli da tastiera e la si sarebbero combinati per creare una macchina che rispecchiasse e supportasse i processi della mente umana. Bush aveva persino previsto l'aggiunta dell'interazione vocale alla sua macchina (attraverso un sintetizzatore vocale elettronico e un sistema di riconoscimento vocale).\nIl memex era descritto come una scrivania dotata di schermi traslucidi, una tastiera, un set di bottoni e di leve. All'interno erano collocati i meccanismi motorizzati per la ricerca ultra-rapida di un vasto archivio di microfilm contenente materiali a stampa di ogni genere (sia testi che immagini). Oltre a cercare e reperire informazioni in questo modo, il memex avrebbe dovuto permettere al lettore di aggiungere note a margine e scrivere commenti sfruttando la . Cosa pi\u00f9 importante di tutte, il memex avrebbe dovuto consentire la creazione di \u201ccollegamenti\u201d stabili tra documenti diversi, attraverso la loro semplice selezione e la pressione di un tasto da parte dell'utente. Questa sua caratteristica rende il memex di Bush il precursore dei sistemi ipertestuali, come quelli che costituiscono il World Wide Web.\nBush ipotizz\u00f2 inoltre che l'uso esteso dei memex avrebbe dato vita a nuove figure professionali, come i \"trailblazers\" (da \"to blaze a trail\", gergo dei boscaioli americani), individui specializzati nel tracciare nuove \"piste\" o percorsi associativi nella grande massa di informazioni gi\u00e0 esistenti. Nel suo saggio \"As We May Think\", Bush riporta l'impressionante descrizione di una sessione di lavoro con memex, del tutto simile a quella di una ricerca su internet, con quasi cinquant'anni di anticipo. Profetizzava inoltre che:\nNello stesso momento in cui scriveva del Memex, Bush sosteneva che le macchine calcolatrici e l'intelligenza artificiale sarebbero arrivati ad avere un ruolo importante nella vita intellettuale dell'uomo.\nAl memex fu ispirato oN Line System (NLS), un sistema software progettato da Douglas Engelbart ed oggi considerato come il primo esempio di groupware, ovvero di sistema software esplicitamente dedicato al supporto del lavoro cooperativo e della condivisione di informazioni.\nIl nome \"Memex\" \u00e8 stato utilizzato come contenitore di argomenti per le rubriche scientifiche trasmesse da Rai Scuola."}
{"id": "24419", "revid": "406204", "url": "https://it.wikipedia.org/wiki?curid=24419", "title": "William Butler Yeats", "text": "Spesso indicato come W. B. Yeats, fu anche senatore dello Stato Libero d'Irlanda negli anni venti.\nBiografia.\nPrimi anni.\n\u00c8 nato a Dublino nel 1865, primo figlio del pittore John Butler Yeats e di Susan Pollexfen. Quando William ha due anni, per permettere al padre di proseguire la carriera di artista, la famiglia si sposta da Sandymount, nella contea di Dublino, alla contea di Sligo e infine a Londra. William e i fratelli studiano in casa e la madre, nostalgica di Sligo, racconta loro le storie e le fiabe della loro contea di origine.\nNel 1877, a Londra, entra nella Scuola Godolphin che frequenta per quattro anni. \u00c8 qui che nasce in lui il nazionalismo. Continua la sua educazione alla \"Erasmus Smith High School\" di Dublino. L'atelier di suo padre non \u00e8 tanto distante e William vi passa molto tempo, avendo modo di frequentare diversi artisti e scrittori della citt\u00e0. Durante questo periodo comincia a scrivere poesie. Nel 1885 le sue prime poesie e il saggio \"Sir Samuel Ferguson\" vengono pubblicati sulla rivista \"Dublin University Review\". Dal 1884 al 1886 frequenta la Scuola Metropolitana d'Arte.\nIn questo periodo la poesia di Yeats \u00e8 impregnata di miti e folclore irlandese. Percy Bysshe Shelley esercita su di lui una grande influenza e continuer\u00e0 a farlo per tutta la vita.\nMaud Gonne, il rinnovamento della letteratura irlandese e l'Abbey Theatre.\nNel 1889, Yeats incontra Maud Gonne, una giovane ereditiera che aveva iniziato a consacrarsi al movimento nazionalista irlandese. Maud Gonne apprezza particolarmente i suoi poemi \"The Isle of Statues\". Yeats concepisce un'infatuazione ossessiva per Maud. Due anni pi\u00f9 tardi le propone di convivere ma lei rifiuta. In tutto le propone tre volte di stare insieme: nel 1899, 1900 e 1901, ricevendo sempre un rifiuto. Invece Maud, dopo diverse relazioni, sposa il nazionalista cattolico John MacBride nel 1903. Quello stesso anno Yeats soggiorna in America per un giro di conferenze e incontra Olivia Shakespeare con cui ha una relazione, durata un anno, seguita da un'amicizia duratura. Nell'ottobre del 1917, dopo un ennesimo rifiuto di Maud (e della figlia di lei Iseult), Yeats sposa la giovane Georgie Hyde-Lees.\nNel 1896 Yeats viene presentato a Lady Augusta Gregory dal loro amico comune Edward Martyn. Lady Gregory ospita Yeats nella tenuta di Coole Park presso Galway, incoraggia il suo nazionalismo e lo persuade a continuare a scrivere opere teatrali. Anche se influenzato dal simbolismo francese, Yeats si concentra su testi di ispirazione irlandese. Questa tendenza \u00e8 rafforzata dall'emergere di una nuova generazione di autori irlandesi.\nCon Lady Gregory, Martyn ed altri scrittori tra cui J. M. Synge, Se\u00e1n O'Casey, e Padraic Colum, Yeats fonda il movimento letterario \"Irish Literary Revival\" o \"Celtic Revival\". Questo gruppo acquista una propriet\u00e0 a Dublino dove il 27 dicembre 1904 apre l'Abbey Theatre. Nella serata inaugurale vanno in scena i drammi \"Cathleen Ni Houlihan\" di Yeats e \"Spreading the News\" di Lady Gregory. Yeats si occupa di teatro fino alla sua morte sia come membro del comitato direttivo, sia come drammaturgo.\nYeats oscilla a lungo tra la Londra decadente del XIX secolo e l'Irlanda in piena ebollizione indipendentista. Le sue prime poesie si caratterizzano per l'uso marcato di simboli ripresi da diverse tradizioni: irlandese, kabalistica, cattolica, grecoromana. In seguito si focalizza sulla realt\u00e0 storica e personale.\nYeats stringe rapporti di amicizia con molti letterati e artisti. \u00c8 conosciuto e stimato da Oscar Wilde, John Millington Synge, James Joyce, Thomas Stearns Eliot e Virginia Woolf. Per alcuni anni, intorno al 1913, Ezra Pound gli fa da segretario. La comune passione per la poesia e per l'occultismo lo mette in contatto con il poeta siciliano Lucio Piccolo, con il quale avr\u00e0 un lungo rapporto epistolare.\nNel 1923 riceve il Premio Nobel per la letteratura. Il comitato Nobel descrive la sua opera come \u00abpoesia sempre ispirata, la cui forma altamente artistica esprime lo spirito di una intera nazione\u00bb.\nNel 1931 accoglie a Dublino il filosofo italiano Mario Manlio Rossi, che dedic\u00f2 il libro \"Viaggio in Irlanda\" (1932) a questa sua prima visita dell'isola.\nLo \"Hermetic Order of the Golden Dawn\".\nYeats fu molto interessato al misticismo e allo spiritualismo (la moglie stessa si occupava assiduamente di scienze esoteriche). Fu membro della Societ\u00e0 teosofica e uno dei primi membri della societ\u00e0 segreta inglese magico-iniziatica di ispirazione rosacrociana nota come \"The Hermetic Order of the Golden Dawn\" (Ordine Ermetico dell'Alba Dorata). Afferm\u00f2 di essere stato iniziato nel 1887, ma sembra che l'iniziazione risalisse al marzo 1890, circa tre mesi prima del suo venticinquesimo compleanno. Assunse il nome di \"Festina Lente\". Dopo aver raggiunto il grado di Adeptus Minor si fece conoscere come Frater D.E.D.I.: \"Daemon Est Deus Inversus\". La sua carriera all'interno dell'Ordine fu rapida, tanto che nel 1900 divenne Magister Templi dell\"'Hermetic Order of the Golden Dawn\".\nGli ultimi anni.\nDopo i sessant'anni Yeats soffr\u00ec di diversi disturbi cardiaci e respiratori. Trasferitosi a Rapallo nel 1928-1930, vi si ammal\u00f2 gravemente di febbre maltese. Continu\u00f2 tuttavia la sua intensa attivit\u00e0 di poeta, drammaturgo e saggista fino agli ultimi giorni di vita, completando fra l'altro nel 1937 la seconda edizione, radicalmente riveduta, del trattato \"A Vision\", che espone il suo complesso sistema storico-astrologico.\nIl 28 gennaio 1939 mor\u00ec a Cap Martin, in Francia; fu sepolto a Roquebrune. Nel settembre 1948 la sua salma venne trasferita a Drumcliff, Sligo. Yeats aveva detto: \"Il posto che pi\u00f9 di ogni altro ha influenzato la mia vita \u00e8 Sligo\". Infatti a Sligo, citt\u00e0 della madre, Yeats trascorse lunghi periodi nell'infanzia e torn\u00f2 periodicamente. Oggi la cittadina ospita una statua del poeta e organizza annualmente la Yeats International Summer School. La tomba di Yeats si trova ai piedi del monte Ben Bulben e reca un'iscrizione dettata dal poeta stesso nella chiusa del poemetto \"Under Ben Bulben\":\nYeats nella cultura di massa.\nNel 2015 si \u00e8 celebrato in Irlanda e nel resto d'Europa il centocinquantesimo anniversario della nascita dello scrittore, con mostre, convegni e pubblicazioni.\nLetteratura.\nPoco dopo la scomparsa di Yeats, Wystan Hugh Auden dedic\u00f2 alla sua memoria il componimento \"In Memory Of William Butler Yeats\", pubblicato nel 1940 nella raccolta \"Un altro tempo\".\nNel 2002 \u00e8 stato pubblicato un romanzo scritto a pi\u00f9 mani da vari autori irlandesi (Roddy Doyle, Joseph O'Connor e Frank McCourt per citare solo i pi\u00f9 noti) dal titolo \"Yeats is dead\": si tratta di un mistery un po' umoristico e molto innovativo, dedicato ai grandi della letteratura irlandese.\nMusica.\nNel 1962 la cantautrice statunitense Judy Collins incise \"Golden Apples Of The Sun\", versione da lei stessa musicata di \"The Song Of Wandering Aengus\", includendola nell'album omonimo. Anche il famoso cantautore scozzese Donovan music\u00f2 la poesia nel 1971, pubblicandola nell'album \"H. M. S.\". La stessa canzone fu poi tradotta in italiano anche da Angelo Branduardi nel suo \"Branduardi canta Yeats\".\nUna delle sue poesie, \"The Two Trees\", \u00e8 stata musicata da Loreena McKennitt e inserita nel suo album \"The Mask and Mirror\", uscito nel 1994. Anche \"Stolen Child\" \u00e8 stata messa in musica nel suo album \"Elemental\" del 1985.\nIl cantautore italiano Angelo Branduardi ha prodotto un album dal titolo \"Branduardi canta Yeats\", in cui diverse liriche del poeta irlandese sono messe in musica.\nIl rapper romano Briga inserisce nella sua canzone \"Tu\" contenuta nell'album \"Malinconia della partenza\" un'introduzione dove recita la poesia \"He Wishes for the Cloths of Heaven\".\nIl gruppo rock irlandese The Cranberries gli dedic\u00f2 la canzone \"Yeats' Grave\" pubblicata nell'album \"No Need to Argue\" (1994) dopo che la cantante del gruppo, Dolores O'Riordan visit\u00f2 la tomba dello scrittore a Drumcliff, nella contea di Sligo.\nIl gruppo rock inglese The Smiths nel brano \"Cemetry Gates\" dell'album \"The Queen is Dead\" (1986) cita Yeats nel testo.\nIl gruppo rock irlandese Thin Lizzy nel brano \"Black Rose\" dell'omonimo album, cita Yeats nel testo insieme ad altri scrittori irlandesi quali Oscar Wilde e James Joyce.\nL'opera del compositore Rhys Chatham \"A Secret Rose\" \u00e8 ispirata all'omonima poesia di Yeats.\nLa poesia \"The Rose of the World\", musicata da Michele Moramarco, \u00e8 stata inclusa da Ludovico Parenti nella pi\u00e8ce \"Scheletro d'amore\" (1982).\n\"Sailing to Byzantium\" dei Liars \u00e8 ispirata alla sua poesia omonima.\nIl gruppo folk rock anglo-irlandese The Waterboys canta e recita una poesia di W. B. Yeats, \"The Stolen Child\", nell'album \"Fisherman's Blues\" (1988), mentre nel 2011 gli dedica un intero album, \"An Appointment with Mr.Yeats\", in cui alcune opere del poeta vengono adattate, musicate e trasformate nelle 14 canzoni che compongono l'album.\nLa cantautrice folk-prog norvegese Tirill ha realizzato nel 2011 un album basato sui testi di alcune sue poesie intitolato \"Nine and Fifty Swans\".\nIl doppio album \"Like a Flame\" (\"Come una fiamma\", 2010) con la musica d'organo da Frederik Magle prende il nome da una citazione da Yeat giochiamo a \"The Land of Heart's Desire\".\nLa cantautrice italo-francese Carla Bruni ha adattato in musica le poesie \"Those Dancing Days Are Gone\" e \"Before the World Was Made\" nel suo secondo album \"No Promises\".\nIl gruppo svizzero The Vad Vuc ha tradotto in dialetto ticinese e musicato la poesia \"An Irish Airman Forsees His Death\" nell'album \"La parata dei secondi\".\nIl gruppo inglese dei Kean ha pubblicato , nel 2007 il singolo A bad dream contenuto nell'album Under the iron sea, il cui testo \u00e8 parzialmente ispirato all poesia \u201c An irish airman foresees his death \u201c.\nCinema.\nNel film \"84 Charing Cross Road\" di David Hugh Jones uscito nel 1987 \u00e8 citata la poesia \"Egli desidera i vestiti del cielo\".\nNel film \"Equilibrium\", nella chiesa il Cleric Partridge sta leggendo un libro di Yeats e cita alcuni versi della poesia \"Egli desidera i vestiti del cielo\", poco prima di venire giustiziato.\nNel film I ponti di Madison County, il personaggio interpretato da Clint Eastwood \u00e8 un appassionato della poesia di Yeats, e ne recita alcuni versi alla protagonista femminile, interpretata Meryl Streep.\nNel film \"A.I. - Intelligenza artificiale\" scritto e diretto da Steven Spielberg nel 2001, viene spesso citato il ritornello di \"The Stolen Child\".\nTelevisione.\nNel sesto episodio, \"Il metodo socratico\", della prima stagione di Dr. House, la paziente legge una poesia tratta dal libro \"The Wild Swans at Coole\" di W. B. Yeats: \"Non parler\u00f2 pi\u00f9 di libri o della lunga guerra, / ma camminer\u00f2 vicino al rovo secco / finch\u00e9 non trover\u00e0 dei mendicanti che si riparano dal vento. / E poi guider\u00f2 i discorsi finch\u00e9 non sar\u00e0 annunciato il suo nome. / Se ci sono abbastanza stracci lui riconoscer\u00e0 il nome di lei / e sar\u00e0 molto contento nel ricordarlo. / Perch\u00e9 ai vecchi tempi anche se lei aveva le lodi dei giovani e rimproveri dei vecchi, / tra i poveri, sia vecchi che giovani, la lodavano\"."}
{"id": "24425", "revid": "237256", "url": "https://it.wikipedia.org/wiki?curid=24425", "title": "Konstantin Eduardovitch Tsiolkovsky", "text": ""}
{"id": "24426", "revid": "122183340", "url": "https://it.wikipedia.org/wiki?curid=24426", "title": "Tomaz Lavric", "text": "Biografia.\nDopo aver studiato pittura all'Accademia di Belle Arti, inizia la sua carriera nel mondo dei fumetti nel 1988, realizzando vignette a sfondo politico sulla situazione iugoslava.\nIl suo primo fumetto completo \u00e8 \"Rdeci Alarm\" (\"Allarme Rosso\"), del 1996, per met\u00e0 autobiografico, per met\u00e0 storia nostalgica di un gruppo di giovani \"punk\" sotto il regime comunista.\nNel 1997 presenta una parodia umoristica del mondo dei supereroi, \"Ratman\", quindi \"Racconti di Bosnia\", una raccolta di brevi storie sulla guerra in Bosnia che gli ha valso il \"Grand Prix\" al Festival di Sierre, in Svizzera, e il \"Lion d'Argent\" a Bruxelles nel 1999.\nAltre sue opere sono \"La fuga di Lucertola\" e \"Tempi nuovi\", usciti, come \"Racconti di Bosnia\", per la Magic Press, e il 4\u00ba capitolo de \"Il Decalogo\", su testi di Frank Giroud, edito da Panini Comics.\nAttualmente lavora come illustratore e caricaturista per giornali e antologie di natura politica."}
{"id": "24438", "revid": "697352", "url": "https://it.wikipedia.org/wiki?curid=24438", "title": "Fondazione", "text": ""}
{"id": "24440", "revid": "56620", "url": "https://it.wikipedia.org/wiki?curid=24440", "title": "Attrice", "text": ""}
{"id": "24441", "revid": "1745361", "url": "https://it.wikipedia.org/wiki?curid=24441", "title": "Attore (disambigua)", "text": "Mitologia.\nNella mitologia greca, \u00c0ttore (\u1f0c\u03ba\u03c4\u03c9\u03c1) pu\u00f2 riferirsi a:"}
{"id": "24445", "revid": "125874527", "url": "https://it.wikipedia.org/wiki?curid=24445", "title": "Jacques-Yves Cousteau", "text": "Biografia.\nDa giovane venne ammesso all\"\u00c9cole navale\" (Accademia Navale) di Brest e divenne un ufficiale cannoniere della Marina militare francese, il che gli diede l'opportunit\u00e0 di fare i suoi primi esperimenti subacquei. Nel 1936 speriment\u00f2 un modello di occhiale subacqueo, forse il progenitore delle moderne maschere. Si spos\u00f2 nel 1937 con Simone Melchior, figlia di un dirigente dell'Air Liquide, con la quale ebbe due figli: Jean-Michel (nato nel 1938, anche lui oceanografo e produttore cinematografico) e Philippe (nato nel 1940 e morto nel 1979 in un incidente di volo durante le riprese di un documentario).\nNel 1991, un anno dopo la morte della moglie per cancro, spos\u00f2 Francine Triplet (poi Francine Cousteau), una hostess dell'Air France, con la quale nel frattempo aveva avuto due figli: Diane (nata nel 1980) e Pierre-Yves (nato nel 1982).\nCousteau prese parte alla seconda guerra mondiale come spia e durante il conflitto trov\u00f2 il tempo di inventare, nel 1943, assieme ad Emile Gagnan, il primo tipo di equipaggiamento per lo \"Scuba diving\", l'Aqua-lung.\nIl famoso erogatore monostadio Cousteau-Gagnan \"Mistral\" diverr\u00e0 negli anni a seguire il prezioso strumento che aprir\u00e0 le porte del mondo sommerso a migliaia di appassionati. Negli anni dopo la guerra, ancora ufficiale di marina, svilupp\u00f2 delle tecniche per lo sminamento dei porti francesi e per l'esplorazione dei relitti. Racconter\u00e0 queste esperienze in un libro pubblicato nel 1953, dal titolo \"Il mondo silenzioso\", che costituir\u00e0 la base per il fortunato documentario del 1956, \"Il mondo del silenzio\", che vinse il primo premio al Festival di Cannes ed il premio Oscar nella categoria documentari nello stesso anno.\nNominato presidente delle \"Campagne oceanografiche francesi\", nel 1950 Cousteau ricevette in affitto, dal milionario irlandese Thomas \"Loel\" Guinness M.P., per il prezzo simbolico di un franco francese l'anno, un dragamine costruito dalla Royal Navy. Cousteau, ribattezzatolo \"Calypso\", lo ristruttur\u00f2 e trasform\u00f2 in nave da ricerca e base di supporto per missioni oceanografiche. Con la Calypso, Cousteau esplor\u00f2 i mari del pianeta, compresi alcuni fiumi. Durante questi viaggi produsse molti libri e film. Questi lavori furono di grande aiuto nel rendere popolare la biologia sottomarina.\nNel 1959, per il grande prestigio acquisito in campo subacqueo e scientifico, fu coinvolto nella fondazione e nominato presidente della CMAS (\"Confederation Mondiale des Activit\u00e8 Sous Marine\"), che in realt\u00e0 aveva come scopo principale quello di organizzare gare di pesca subacquea a livello internazionale, contrariamente a quello che Cousteau stesso voleva che fosse, e cio\u00e8 pi\u00f9 un organismo per la diffusione della subacquea e della ricerca in campo marino. Tale argomento assunse sempre i toni della polemica e venne sempre messo in discussione, tanto che Cousteau, infine, chiese che tale attivit\u00e0 venisse espunta dallo statuto e che non fosse pi\u00f9 praticata a livello agonistico.\nPer i grandi interessi di molti, ci\u00f2 non venne mai accettato dalla maggioranza del consiglio nelle varie animate riunioni, caratterizzate sempre da toni aspri e fortemente polemici, tanto che nel 1973 Cousteau rassegn\u00f2 le dimissioni e non volle pi\u00f9 avere niente a che fare con la CMAS. Negli anni sessanta la popolarit\u00e0 di Cousteau era sempre pi\u00f9 in crescita a livello internazionale e nel mondo scientifico. Nell'ottobre 1960, un grosso quantitativo di scorie radioattive dell'EURATOM stava per essere scaricato in mare. \"Le Commandant\" organizz\u00f2 una campagna pubblica che ottenne ampio supporto popolare. Il treno che trasportava le scorie venne bloccato da donne e bambini seduti sulle rotaie e rispedito indietro. Il rischio di contaminazione radioattiva venne cos\u00ec evitato.\nA Monaco, nel novembre seguente, una visita ufficiale del presidente francese Charles de Gaulle si tramut\u00f2 in un dibattito sugli eventi dell'ottobre 1960 e sugli esperimenti nucleari in generale. L'ambasciatore francese aveva gi\u00e0 suggerito che il principe Ranieri evitasse l'argomento, ma il presidente (a quanto pare) chiese a Cousteau, in tono amichevole, di essere gentile nei confronti dei ricercatori nucleari e \"Le Commandant\" (sempre a quanto pare) replic\u00f2: \"No signore, sono i suoi ricercatori che devono essere gentili nei nostri confronti\". Durante questa discussione Cousteau scopr\u00ec che il motivo degli esperimenti e delle ricerche francesi era dato dal rifiuto da parte degli americani di condividere i loro segreti nucleari con gli alleati.\nNel settembre del 1962 diede vita al primo esperimento \"Pr\u00e9continent\", in cui i suoi collaboratori Albert Falco e Claude Wesny alloggiarono per una settimana alla profondit\u00e0 di 10 metri all'interno di una campana subacquea battezzata \"Diogene\" per l'occasione, dotata di elettricit\u00e0, telefono, televisione ed acqua dolce, che veniva alimentata dalla superficie. Gli \"acquanauti\" vivevano nella campana respirando continuamente aria compressa e quindi in \"saturazione\" e durante il giorno effettuavano escursioni subacquee fino alla profondit\u00e0 di 25 metri.\nNel 1963, assieme a Jean de Wouters, Cousteau svilupp\u00f2 una macchina fotografica subacquea chiamata \"Calypso-Phot\", che venne in seguito brevettata dalla Nikon diventando la \"Calypso-Nikkor\" e quindi la \"Nikonos\". Nello stesso anno Cousteau mise in opera l'ambizioso progetto \"Pr\u00e9continent II\", dove nel Mar Rosso, nella laguna Shaab-Rumi vicino a Port Sudan, vennero calate in mare due case subacquee, una a 10 metri di profondit\u00e0 in grado di ospitare fino a 8 acquanauti, l'altra a 25 metri destinata ad ospitarne 2.\nLa casa grande era a forma di stella marina con una sala centrale in cui si effettuavano le riunioni e si consumavano i pasti, dotata di apparecchiature varie, schermi televisivi, telefono, manometri per il controllo del gas ecc., con grandi obl\u00f2 a forma di finestre. Da questa sala centrale si dipartivano quattro corridoi cilindrici, di cui due riservati agli alloggi, il terzo adibito a cucina con un laboratorio di biologia ed il quarto come via comunicante con il mare grazie a un passaggio aperto sul pavimento. La casa piccola era come una campana subacquea con due ambienti, il piano inferiore come uscita per l'esterno e quello superiore come abitazione. La miscela respirabile era composta da aria e elio a circuito chiuso con il tasso di ossigeno controllato e il biossido di carbonio eliminato con calce sodata.\nI primi acquanauti compirono parecchie immersioni a 25 metri per costruire la casa pi\u00f9 piccola, dove due uomini rimasero per pi\u00f9 di una settimana compiendo immersioni fino alla profondit\u00e0 di 50 metri. L'esperimento dur\u00f2 in totale 28 giorni e gli acquanauti furono riportati alla superficie senza problemi. Assieme a Jean Mollard, Cousteau cre\u00f2 l'SP-350 (detta \"Soucoupe plongeante\" a causa della forma a scodella), un sottomarino biposto che poteva raggiungere una profondit\u00e0 di 350 m sotto la superficie dell'oceano. I test del mezzo ebbero successo e vennero proseguiti nel 1965 con due veicoli che raggiunsero la profondit\u00e0 di 500 m.\nCousteau divenne direttore del Museo oceanografico di Monaco, cre\u00f2 un gruppo di ricerca sottomarina a Tolone, fu il capo del \"Conshelf Saturation Dive Program\" (esperimenti di immersione a lunga durata, le prime colonie sottomarine abitate) e fu uno dei pochi stranieri ad essere ammesso nella National Academy of Sciences. Nel 1973 Cousteau fond\u00f2 \"The Cousteau Society\" (associazione di diritto statunitense non a scopo di lucro) per la protezione della vita oceanica, che oggi conta pi\u00f9 di 300.000 membri; essa ha sede a Chesapeake ed \u00e8 guidata, dalla morte di Cousteau nel 1997, dalla presidente Francine Cousteau. Nel 1977, assieme a Peter Scott, ricevette il premio internazionale per l'ambiente dell'ONU e pochi anni dopo anche l\"American Liberty Medal\" da Jimmy Carter, allora presidente degli Stati Uniti.\nNel 1981 Cousteau fond\u00f2 la \"Fondation Cousteau\" (associazione di diritto francese non a scopo di lucro); essa ha sede a Parigi, dal 1992 ha cambiato nome in \"\u00c9quipe Cousteau\" ed \u00e8 guidata, dalla morte di Cousteau nel 1997, da Francine Cousteau. Ha ricevuto la Medaglia presidenziale della libert\u00e0, una delle due pi\u00f9 prestigiose onorificenze statunitensi, il 23 maggio 1985 dal Presidente Reagan. Nel 1992 venne invitato a Rio de Janeiro, per la conferenza mondiale sull'ambiente e lo sviluppo organizzata dall'ONU, divenendo un consulente regolare dell'ONU e della Banca Mondiale. Nello stesso anno divenne presidente del \"Consiglio per i diritti delle generazioni future\".\nJacques Cousteau mor\u00ec il 25 giugno 1997 ed \u00e8 sepolto nella cappella di famiglia al cimitero di Saint-Andr\u00e9-de-Cubzac, in Francia.\nEredit\u00e0.\nCousteau amava definirsi un \"tecnico oceanografico\". Egli fu in realt\u00e0 un sofisticato amante della natura, specialmente di quella marina. Il suo lavoro permise a persone di tutti i continenti di visitare la vita che sta sotto la superficie oceanica ed esplorare attraverso la televisione le risorse del \"continente blu\". I lavori prodotti da Cousteau hanno anche creato un nuovo tipo di comunicazione scientifica che gli caus\u00f2 qualche critica da parte degli accademici tradizionali. Il cosiddetto \"divulgazionismo\", una forma semplice e comprensibile di condivisione dei concetti scientifici, venne ben presto utilizzato anche per altre discipline e divenne una delle caratteristiche pi\u00f9 apprezzate delle moderne trasmissioni televisive.\nL'informazione documentaristica trov\u00f2 nelle parole di Cousteau un semplice schema da seguire. Oggi la figura di Cousteau \u00e8 ammirata e benvoluta in tutto il mondo, grazie ai molti che amano il mare, e viene considerata con una sorta di devozione, in quanto simbolica dell'avventura, della natura e dell'esplorazione. La Carta dei Diritti delle Generazioni Future \u00e8 stata proposta da Jacques-Yves Cousteau e dalla sua \u00e9quipe in collaborazione con l'UNESCO e da questa approvata nel 1991; ha raccolto, attualmente, adesioni in pi\u00f9 di 100 Paesi. Gli \u00e8 stata intitolata la riserva Cousteau, un'area marina protetta situata nel dipartimento della Guadalupa.\nHome video.\nPer il mercato italiano uscirono, a cadenza quindicinale, 60 videocassette della serie \"La grande avventura del mare: Jacques Cousteau, la videoenciclopedia del pianeta acqua\" (Novara, De Agostini / Milano, Margy, 1993-1995) che raccoglie in sostanza l'intera produzione dell'autore francese (tra parentesi \"durata\" e anno \"copyright dichiarato\" per l'edizione in VHS):"}
{"id": "24449", "revid": "729019", "url": "https://it.wikipedia.org/wiki?curid=24449", "title": "Louis Charles Antoine Desaix", "text": "Biografia.\nUn'educazione militare.\nLouis Charles Antoine Desaix era figlio di messer Gilbert-Antoine Desaix, cavaliere, signore di Veygoux, e di donna Amable de Beaufranchet, sua sposa, residenti a Veygoux, parrocchia di Charbonni\u00e8res-les-Varennes.\nAll'et\u00e0 di 7 anni inizi\u00f2 la frequenza alla Reale Scuola Militare di Effiat, diretta da una congregazione d'oratoriani ed a 15 anni venne nominato sottotenente del Reggimento di Bretagna.\nLa scelta della Repubblica.\nSottotenente nel 1789, rifiut\u00f2 di emigrare a causa della rivoluzione come invece fece la sua famiglia nobile che lasci\u00f2 la Francia nel 1792.\nNel 1791 lasci\u00f2 il reggimento di Bretagna per fare ritorno in Alvernia, dove ricevette la nomina a commissario ordinario di guerra a Clermont-Ferrand. Nel 1792 venne arrestato come \"sospetto\", ma presto rilasciato e divenne aiutante di campo dal comandante De Broglie. Comp\u00ec nell'esercito rivoluzionario una brillante carriera, distinguendosi nelle battaglie sul fronte del Reno, diventando Generale di divisione a soli venticinque anni (il pi\u00f9 giovane generale dell'esercito francese). Accusato dai giacobini di avere ben diciassette parenti emigrati e di essere piuttosto povero quindi passibile di corruzione da parte degli inglesi o degli austriaci, venne sospeso dal servizio, ma l'intervento del generale Pichegru fece s\u00ec che fosse riammesso nel ruolo. Nel gennaio 1796, grazie ai suoi brillanti successi militari, venne nominato comandante in capo \"ad interim\" dell'Armata del Reno. Si distinse nella difesa dell'Alsazia prendendo Kehl nel 1796 e quindi prese parte attiva, sotto il comando del generale Moreau, alle vittorie contro gli austriaci comandati dall'arciduca Carlo ad Ettlingen (10 maggio 1796) ed a Rastatt 4 luglio 1796).\nLa campagna d'Egitto.\nConobbe Napoleone Bonaparte a Passariano nel 1797, il quale gli affid\u00f2 l'organizzazione di un convoglio marittimo per la Campagna d'Egitto, dove svolse la funzione di ammiraglio. Partecip\u00f2 quindi alla presa de La Valletta (Malta, 10 giugno 1798). Comandante di una divisione dell'Armata d'Oriente, il 21 luglio partecip\u00f2 alla Battaglia delle Piramidi. Per i sei mesi successivi si dedic\u00f2 alla caccia di Murad Bey, il comandante egiziano che con i suoi mamelucchi conduceva azioni di guerriglia contro i francesi, sostenuto anche dai rifornimenti che gli giungevano dalla penisola araba. Le sue continue scorrerie facevano s\u00ec che l'autorit\u00e0 dei francesi nei villaggi egiziani fosse rimessa continuamente in discussione e nessuno di questi potesse dirsi sicuro. A capo di un reparto di poco meno di tremila uomini e praticamente privo di artiglieria, non diede tregua al nemico sfuggente battendolo ad Al Lahun (ottobre 1798), a Samhud (gennaio 1799) e ad Abnud (marzo 1799), finch\u00e9 Murad si trov\u00f2 praticamente abbandonato dalle sue stesse truppe, stanche e mal ridotte da combattimenti dei quali non si scorgeva la conclusione.\nDi ritorno in Francia, fu fatto prigioniero dalla flotta inglese e poi rilasciato.\nLa battaglia di Marengo.\nTornato a Tolone nel maggio 1800, Desaix raggiunse in Italia Napoleone, divenuto nel frattempo primo console, dove questi stava conducendo la seconda campagna d'Italia. L'incontro avvenne il 10 giugno 1800 nei pressi di Stradella e gli fu assegnato il comando di un corpo d'armata (divisioni di Boudet e Monnier).\nIl 13 ricevette l'ordine di staccarsi dal grosso dell'armata ed attestarsi fra Rivalta e Novi Ligure per tagliare un'eventuale ritirata verso Genova agli austriaci del Melas, mentre Napoleone si sarebbe attestato nei pressi di Marengo (Torre Garofoli). Qui il giorno dopo Napoleone fu attaccato di sorpresa dalle truppe di Melas e del suo capo di stato maggiore generale Zach, e venne messo in rotta, per cui invi\u00f2 messaggeri per richiedere soccorso al Desaix.\nLa battaglia si stava praticamente concludendo con la sconfitta dei francesi, tuttavia gli austriaci di Melas, sicuri ormai della vittoria, si attardarono a ricompattare i ranghi. L'arrivo delle truppe di Desaix ribalt\u00f2 il risultato e quella che avrebbe dovuto essere una vittoria austriaca divenne la vittoria francese di Marengo. Alla testa dei uomini della 9\u00aa Brigata di fanteria leggera, Desaix si lanci\u00f2 contro il nemico e l'azione cambi\u00f2 le sorti della battaglia, permettendo ai francesi di ottenere la vittoria finale. \nNel corso della carica Desaix mor\u00ec, colpito al cuore da una pallottola in localit\u00e0 Vigna Santa sulla strada tra Spinetta Marengo e San Giuliano Vecchio. Il suo corpo venne ritrovato alla sera. Era lo stesso giorno in cui il suo grande amico, il generale Kl\u00e9ber, veniva ucciso in Egitto.\nPare che appena giunto accanto a Napoleone, durante la battaglia di Marengo, Desaix abbia pronunciato la frase: \u00abQuesta battaglia \u00e8 completamente perduta, ma sono le due e vi \u00e8 il tempo per vincerne un'altra\u00bb. La frase \u00e8 riportata da Bourienne ma non \u00e8 certo che sia stata realmente pronunciata, anche se alcuni ne garantiscono l'autenticit\u00e0 attribuendola per\u00f2 allo stesso Napoleone.\nIl giudizio di Napoleone.\nNel suo Memoriale di Sant'Elena (1815-1821), Napoleone dett\u00f2 a Las Casas:\nSi dice poi che Napoleone abbia pronunciato queste parole la vigilia della propria morte:\nIl nome Desaix.\nIl nome Desaix \u00e8 variato nel corso del tempo. Il nome della famiglia Des Ayes \u00e8 attestato fin dal 1287. Certi atti ufficiali riportano des Hais, des Azayes, des Saix. A partire dal XVII secolo la famiglia porta il nome Des Aix, fino al nonno del generale, Sylvain des Aix (morto nel 1750).\nContrariamente a quanto indicato da certi autori, la grafia Desaix non si diffonde durante la Rivoluzione per ragioni di opportunismo, ma la si trova negli atti anteriori al 18 settembre.\nSecondo le regole della grafia francese, il nome dovrebbe pronunciarsi [Des\u00e8] (s dolce di rosa). La prassi vuole che in Alvernia si pronunci [D\u00ebs\u00e8] (e semimuta). \u00c8 errata la pronuncia [D\u00ebs\u00e8ks]."}
{"id": "24458", "revid": "486946", "url": "https://it.wikipedia.org/wiki?curid=24458", "title": "Terminus (pianeta)", "text": ""}
{"id": "24467", "revid": "767487", "url": "https://it.wikipedia.org/wiki?curid=24467", "title": "Louis Prima", "text": "Biografia.\nLouis Prima fu sempre al passo delle ultime tendenze musicali del momento. Inizi\u00f2 negli anni venti con una band di sette componenti che proponeva il jazz tipico della natia New Orleans, per passare poi allo swing negli anni trenta. Negli anni quaranta fu la volta della Big Band. Negli anni cinquanta lavor\u00f2 a Las Vegas in uno degli spettacoli pi\u00f9 popolari. Pass\u00f2 poi ad un gruppo pop-rock negli anni sessanta.\nA New Orleans.\nLouis Prima nasce a New Orleans da una famiglia di origine siciliana: il padre, Anthony Di Prima, era nato anch'egli a New Orleans ma era figlio di un emigrato di Salaparuta, mentre la madre, Angelina Caravella, era arrivata ancora in fasce da Ustica. L'autore TV Michele Guard\u00ec ha dichiarato, durante un suo programma, che Prima \u00e8 un suo cugino.\nDa bambino studi\u00f2 il violino su pressione della madre, ma la sua vera passione era la tromba.\nLouis Prima era molto orgoglioso delle sue origini, e ad ogni esibizione non mancava di far sapere al pubblico che era italo-americano e di New Orleans. Nel suo modo di cantare e di suonare erano evidenti molte influenze comuni ad un altro famoso musicista suo concittadino, Louis Armstrong, soprattutto nella voce roca e nello scat.\nNei primi anni di carriera a New Orleans suon\u00f2 la tromba con Irving Fazola, nel gruppo di suo fratello maggiore Leon, e nell'orchestra del Sanger Theater, poi fond\u00f2 un gruppo suo, \"Louis Prima's New Orleans Gang\".\nA New York.\nNel 1934 si trasfer\u00ec a New York, dove divent\u00f2 uno dei musicisti fissi dei club pi\u00f9 famosi. Nel 1936 la sua canzone \"Sing, Sing, Sing\" ottenne un grande successo, e divent\u00f2 uno degli standard swing pi\u00f9 eseguiti dell'epoca. Storica fu l'interpretazione di Benny Goodman come gran finale del concerto alla Carnegie Hall del 16 gennaio 1938, con Gene Krupa alla batteria.\nIn seguito Louis Prima si spost\u00f2 a Los Angeles per lavorare nel nightclub \"Famous Door\". Collezion\u00f2 alcune apparizioni in film di Hollywood, tra cui un'esibizione con Bing Crosby in \"Rhythm on the Range\".\nSul finire degli anni quaranta ingaggi\u00f2 due nuovi elementi per il suo spettacolo: la giovane cantante Keely Smith (che sarebbe poi diventata la sua quarta moglie), e il sassofonista e arrangiatore Sam Butera, a capo della band \"Sam Butera and the Witnesses\". Insieme, riuscirono a creare uno show dal vivo tra i pi\u00f9 coinvolgenti. Nel 1954 incide il medley Just a Gigolo/I Ain't Got Nobody (V-Disc 78 RPM Single 554-A). \"Just a Gigolo\" \u00e8 la cover della canzone italo-tedesca \"Sch\u00f6ner Gigolo\", scritta nel 1929 da Nello Casucci (musica) e Julius Brammer (parole).\nNel 1956 registra il suo album The Wildest! con Keely Smith che sar\u00e0 premiato con il Grammy Hall of Fame Award 1999.\nLouis Prima si esib\u00ec regolarmente a Las Vegas durante gli anni cinquanta e sessanta.\nNel 1967 diede la sua voce al personaggio di King Louie (Re Luigi) nella versione originale del film \"Il libro della giungla\" di Walt Disney. La canzone \"I Wanna Be Like You\", tratta dalla colonna sonora del film, fu un grande successo.\nAll'inizio degli anni settanta Louis Prima ritorn\u00f2 a vivere a New Orleans. Nel 1975, in seguito ad un intervento per l'asportazione di un tumore al cervello, entr\u00f2 in coma, da cui non si risvegli\u00f2 pi\u00f9. Mor\u00ec tre anni pi\u00f9 tardi. L'epitaffio sulla sua tomba \u00e8 una citazione da \"Just a gigolo\", una delle sue canzoni pi\u00f9 famose:\nNel 2007 una sua cover della canzone napoletana \"Maria Mar\u00ec\" (di Vincenzo Russo e Eduardo Di Capua), che lui aveva intitolato \"Oh Marie\", viene riproposta in versione remix come colonna sonora per uno spot della Fiat Grande Punto.\nDiscografia.\nCon Sam Butera e The Witnesses:\nCoronet Records"}
{"id": "24472", "revid": "599013", "url": "https://it.wikipedia.org/wiki?curid=24472", "title": "Jackie Stewart", "text": "Biografia.\n\u00c8 il secondogenito di Robert Paul \"Bob\" Stewart e Jeannie Young, aveva un fratello pi\u00f9 grande di nome Jimmy.\nStewart sembrava destinato a diventare parte del mondo delle corse automobilistiche sin da bambino: suo padre possedeva una concessionaria della Austin prima e della Jaguar poi. Lo stesso padre di Stewart era un pilota di moto amatoriale e suo fratello maggiore era un pilota di talento che corse con l'Ecurie Ecosse il campionato del mondo di Formula 1 1953 oltre a numerose altre corse automobilistiche. A 13 anni vinse una gara di tiro al piattello e in seguito divenne un membro pluripremiato della squadra di tiro scozzese. Vinse il campionato britannico, scozzese e gallese di skeet e il campionato europeo Coppa delle Nazioni. Gareggi\u00f2 anche per un posto nella squadra britannica di Tiro a volo per partecipare alle Olimpiadi del 1960, dove per\u00f2 presenzi\u00f2 solo come riserva. Il suo coinvolgimento nel mondo dei motori si limit\u00f2 per il momento al contatto con le attivit\u00e0 di famiglia per cui lavorava in qualit\u00e0 di apprendista meccanico. L'avviamento al mondo delle corse fu naturale conseguenza di questo lavoro.\nGli inizi.\nNel 1961, su offerta di un cliente di suo padre, cominci\u00f2 a provare delle auto da corsa e nel 1962 decise di diventare professionista dopo aver girato a Oulton Park su una Jaguar E-Type con gli stessi tempi dei piloti professionisti. In quell'anno vinse le sue prime due gare e l'Ecurie Ecosse gli offr\u00ec un volante e vinse a Goodwood su una Cooper della scuderia stessa. Nel 1963, invece, collezion\u00f2 quattordici vittorie, un secondo posto e due terzi posti e solo sei ritiri. Nel 1964 firm\u00f2 ancora una volta per l'Ecurie Ecosse. Ma Ken Tyrrell, allora direttore della squadra di Formula Junior della Cooper, aveva sentito parlare di lui dal direttore della pista di Goodwood e chiam\u00f2 Jimmy Stewart per sentire se il fratello fosse disponibile per dei test.\nJackie si rec\u00f2 allora a Goodwood per questi test e gli venne affidata una nuovissima monoposto di Formula3 che stava provando anche Bruce McLaren. Subito Stewart gir\u00f2 pi\u00f9 veloce di McLaren che fu costretto a tornare in pista per battere i tempi di Stewart, ma pi\u00f9 tardi lo scozzese gir\u00f2 ancora pi\u00f9 veloce. Fu allora che Tyrrell gli offr\u00ec un posto nella sua squadra, questo fu l'inizio di una collaborazione che dur\u00f2 per tutta la carriera di Stewart. Nel 1964 l'esordio in F3 su una Tyrrell fu folgorante. La prima gara si svolse sul bagnato e dopo due giri Stewart dominava gi\u00e0 con 22 secondi di vantaggio, alla fine vinse la gara con ben 44 secondi sugli inseguitori.\nLa Cooper non si fece attendere e, dopo un paio di giorni, gli offr\u00ec un posto in F1 ma lui rifiut\u00f2 per guadagnare esperienza in F3 con Tyrrell. Alla fine dell'anno manc\u00f2 la vittoria in sole due gare (ritiro rispettivamente per problemi alla frizione e per un testacoda) e si laure\u00f2 campione. Alla fine della stagione 1964, dopo aver provato una Jaguar E-Type e una Ferrari a Le Mans, prov\u00f2 una Lotus 33-Climax da F1 e le sue prestazioni impressionarono sia Colin Chapman che Jim Clark (inutile aggiungere che entrambi non si impressionavano tanto facilmente); ma ancora una volta Stewart rifiut\u00f2 la F1 per correre in Formula 2 sempre su una Lotus.\nI primi anni in Formula 1 (1965-1967).\nNel 1965 esord\u00ec al fianco di Graham Hill in F1 su BRM, dopo che l'anno precedente aveva corso una gara di F1 su Lotus per sostituire l'infortunato Jim Clark, e al suo esordio al GP del Sud Africa ottenne il suo primo punto mondiale. Alla fine della sua prima stagione in F1 collezion\u00f2 quindi una vittoria (Gran Premio d'Italia 1965), tre secondi posti, un terzo, un quinto e un sesto posto concludendo il Campionato del mondo al terzo posto dietro Graham Hill e al vincitore Jim Clark. L'anno successivo, su una Lola, sfior\u00f2 la vittoria alla 500 Miglia di Indianapolis alla sua prima partecipazione alla gara americana. Fu costretto al ritiro da un guasto alla pompa di raffreddamento a otto giri dal termine quando aveva un giro di vantaggio sul suo inseguitore, il compagno di squadra Graham Hill, anche lui al debutto.\nLa sua performance impression\u00f2 talmente il pubblico americano che gli fu conferito il premio Rookie of the Year nonostante anche il vincitore Hill fosse alla prima partecipazione alla 500 miglia. Tra il 1966 e il 1967 collezion\u00f2 una vittoria nel mondiale di F1 (GP di Monaco 1966) e pochi piazzamenti. Infatti, queste due stagioni furono caratterizzate dall'inaffidabilit\u00e0 della BRM che lo costrinse a 14 ritiri su 19 gran premi disputati. Tuttavia partecip\u00f2 con successo anche a gare di minore importanza come le Tasman Series e 1966 Rothmans 12 Hour International Sports Car Race.\nI successi con Ken Tyrrell (1968-1973).\nIl 1968 fu l'anno del ritorno alla scuderia di Ken Tyrrell che al momento schierava nel mondiale di F1 delle Matra MS10-Cosworth. Il suo talento, unito alle gomme Dunlop di nuovo tipo, gli permisero di vincere a Zandvoort sotto un diluvio e al N\u00fcrburgring nella nebbia, dove si impose con un distacco di quattro minuti sul secondo. Quest'ultima gara \u00e8 considerata uno dei suoi capolavori. Vinse ancora a Watkins Glen, ma non partecip\u00f2 alle gare di Spagna e Monaco, a causa di un infortunio rimediato in F2 al GP di Spagna, e si ritir\u00f2 al Gran Premio del Messico, a causa di un guasto meccanico, cosicch\u00e9 dovette cedere la vittoria del mondiale a Graham Hill.\nIl 1969 fu l'anno della consacrazione. Sempre con la Matra di Ken Tyrrell, Stewart mostr\u00f2 una superiorit\u00e0 schiacciante in pi\u00f9 di un'occasione. Vinse con due giri di vantaggio in Spagna, con pi\u00f9 di un minuto in Francia e con pi\u00f9 di un giro a Silverstone. Vinse poi in Sud Africa, Olanda e Italia e si laure\u00f2 cos\u00ec campione del mondo e, fino al titolo di Alonso del 2005, rimase l'unico pilota ad aver vinto il mondiale per un marchio francese. Ed \u00e8 tuttora l'unico ad aver vinto il mondiale su una vettura interamente costruita in Francia il quanto il team Renault dal 2002 ha sede in Inghilterra.\nPer il 1970 la Matra, che anche per via dei rapporti industriali con la Chrysler e la Simca, insistette affinch\u00e9 si usassero i suoi motori V12 mentre Tyrrell e Stewart volevano mantenere i V8 Cosworth e la loro collaborazione con la Ford. Cos\u00ec per quell'anno, appoggiata finanziariamente dallo sponsor Elf, la Tyrrell abbandon\u00f2 il marchio francese per comprare dei telai dalla March Engineering e mantenere i motori Cosworth; con la nuova March 701 - Cosworth, Stewart vinse subito a Jarama, ma fu ben presto evidente la schiacciante superiorit\u00e0 della nuova Lotus 72D pilotata da Jochen Rindt. Anche con la nuova Tyrrell 001 Cosworth, apparsa a fine campionato, Stewart non pot\u00e9 impedire a Rindt di vincere il mondiale (Rindt mor\u00ec a Monza quell'anno ma vinse il titolo postumo grazie al grande vantaggio accumulato).\nNonostante una stagione deludente, Stewart ebbe fiducia nella Tyrrell che per il 1971 sforn\u00f2 la Tyrrell 003 - Cosworth con cui vinse in Spagna, Monaco, Francia, Gran Bretagna, Germania, e Canada e con cui si laure\u00f2 campione del mondo per la seconda volta. Nello stesso anno partecip\u00f2 anche al campionato Can-Am cos\u00ec come nel 1973. Per il 1972, dopo aver valutato un ritiro dalle corse a causa di una serie di problemi di salute dovuti ai frequenti viaggi e alla mononucleosi, continu\u00f2 il suo impegno nel mondo dell'automobilismo, ma dovette saltare il GP di Nivelles e rinunci\u00f2 a correre per la McLaren nel campionato Can-Am, tuttavia in F1 collezion\u00f2 una serie di vittorie in Argentina, Francia, Stati Uniti e Canada che gli fecero concludere il campionato in seconda posizione dietro ad Emerson Fittipaldi.\nNello stesso anno corse anche nel Campionato Europeo Turismo con il compagno di squadra e talentuoso pilota Fran\u00e7ois C\u00e9vert su una Ford Capri con cui arriv\u00f2 secondo alla 6 ore del Paul Ricard. All'inizio della stagione 1973 Stewart aveva gi\u00e0 deciso di ritirarsi dalle corse alla fine dell'anno, ma ci\u00f2 non gli imped\u00ec di vincere ancora in Sud Africa, Belgio, Monaco, Paesi Bassi e Germania, che fu anche la sua ventisettesima vittoria in carriera davanti al compagno di squadra Fran\u00e7ois C\u00e9vert, e quindi il Campionato del mondo di F1. In occasione dell'ultimo GP della stagione a Watkins Glen, dopo la morte del suo compagno e amico Cevert durante le qualifiche, Stewart decise di non correre mancando cos\u00ec il suo centesimo GP in carriera.\nConsulente, commentatore e proprietario di un Team.\nIn seguito divenne un consulente della Ford e uomo di rappresentanza di industrie di ogni tipo. Allo stesso tempo divenne un sostenitore di auto e circuiti pi\u00f9 sicuri nella Formula Uno. Tra gli anni Settanta e Ottanta ha lavorato come commentatore per le televisioni americane e australiane. Nel 1997 Stewart ritorn\u00f2 in Formula 1 con la Stewart Grand Prix, come proprietario di scuderia in societ\u00e0 con suo figlio, Paul, e la Ford. Il risultato migliore fu al Gran Premio di Monaco dello stesso anno dove Rubens Barrichello ottenne uno stupefacente secondo posto sotto la pioggia. L'affidabilit\u00e0 lasciava comunque molto a desiderare e molti risultati potenzialmente ottimi furono vanificati da rotture meccaniche come il secondo posto al Nurburgring.\nIl 1998 fu ancora peggio con solo 5 punti conquistati. Il 1999 vide una ritrovata competitivit\u00e0 della vettura grazie ad un nuovo motore, Johnny Herbert vinse il GP d'Europa e Rubens Barrichello ottenne tre terzi posti e una pole position oltre a una gara da protagonista al GP del Brasile. La scuderia venne in seguito acquistata dalla Ford e divenne la Jaguar Racing nel 2000 che a sua volta sarebbe diventata la Red Bull Racing nel 2005. Stewart \u00e8 diventato cavaliere nel 2001 ed \u00e8 stato presidente dal 2000 al 2006 del \"British Racing Drivers' Club\", associazione che gestisce il circuito di Silverstone e l'organizzazione del Gran Premio di Gran Bretagna di F1.\nL'impegno per una F1 pi\u00f9 sicura.\nIn occasione del Gran Premio del Belgio 1966, disputatosi sotto la pioggia, Stewart fu coinvolto in un incidente al primo giro. Non poteva uscire dalla vettura, perch\u00e9 il piantone dello sterzo deformato gli bloccava una gamba e non c'erano nelle vicinanze commissari di pista o strumenti adatti per estrarlo. Rimase intrappolato nell'abitacolo, con la tuta inzuppata di benzina proveniente dai serbatoi squarciatisi durante l'urto. Una qualsiasi scintilla avrebbe potuto provocare un incendio e arderlo vivo. Dopo che fu liberato, venne adagiato in furgone in attesa dell'ambulanza, che arriv\u00f2 con notevole ritardo. Fu infine trasferito al pronto soccorso del circuito, dove venne medicato sul pavimento in mezzo a dozzine di mozziconi di sigaretta e sporcizia varia. In seguito, mentre veniva trasportato all'ospedale di Liegi, il conducente dell'ambulanza si perse per strada.\nQuesta serie di eventi gli fece capire che bisognava fare qualcosa per rendere l'automobilismo uno sport sicuro e divenne uno dei pi\u00f9 attivi sostenitori della sicurezza nella F1. Queste le sue parole sull'incidente di Spa:\nAggiungendo che:\nAppoggiato da Louis Stanley (capo della BRM), inizi\u00f2 una campagna per migliorare i servizi di emergenza e per costruire delle barriere di sicurezza ai lati delle piste. Si fece assistere dal suo medico personale a ogni gran premio e a ogni gara metteva una chiave inglese nel suo abitacolo. Insistette perch\u00e9 si rendesse obbligatorio l'uso del casco integrale e delle cinture di sicurezza, dispositivi poi divenuti obbligatori. Allo stesso tempo pressava gli organizzatori dei gran premi perch\u00e9 modernizzassero i loro circuiti e invitava i suoi colleghi a boicottare le gare sui circuiti pi\u00f9 pericolosi come Spa e il N\u00fcrburgring, almeno finch\u00e9 non fossero stati modernizzati e resi sicuri.\nLe sue battaglie per una maggiore sicurezza non lo resero popolare tra gli organizzatori dei gran premi, i giornalisti e anche tra alcuni dei suoi colleghi. Ricorda Stewart:\nPer\u00f2 le sue vittorie e la sua popolarit\u00e0 tra i tifosi fecero s\u00ec che il suo messaggio non rimanesse inascoltato. Nonostante il suo impegno, i suoi amici e colleghi continuavano a morire. Egli e sua moglie furono particolarmente toccati dalla morte del loro amico Piers Courage e, qualche mese pi\u00f9 tardi, di Jochen Rindt che lasciava una giovane moglie e una figlia piccola.\nCome lui ricorda:\nQuesti eventi drammatici lo convinsero a ritirarsi alla fine del 1973. Il colpo di grazia lo ebbe quando Fran\u00e7ois Cevert, che non sapeva che l'anno successivo sarebbe stato prima guida della Tyrrell, mor\u00ec durante le qualifiche del Gran Premio di Watkins Glen in un incidente, le cui dinamiche sono tuttora sconosciute. Stewart decise allora di non correre il Gran Premio e di ritirarsi con una gara di anticipo."}
{"id": "24473", "revid": "1919892", "url": "https://it.wikipedia.org/wiki?curid=24473", "title": "Michele Angiolillo", "text": "Biografia.\nNel giugno 1896, a Barcellona, fu lanciata una bomba contro la processione del Corpus Domini. A seguito del fatto quattrocento rivoluzionari furono incarcerati nel Castell di Montj\u00fcic, dove molti morirono per le torture subite. Degli ottantasette portati in tribunale, otto furono condannati a morte e altri nove a lunghi periodi di detenzione.\nGli altri sessantuno imputati, sebbene assolti dal tribunale, furono egualmente deportati nella colonia africana del R\u00edo de Oro per ordine del governo C\u00e1novas. L'8 agosto 1897 l'anarchico italiano Angiolillo, giunto da Londra con la precisa intenzione di vendicare gli orrori di Montju\u00efc, attenta alla vita del presidente del consiglio spagnolo Antonio C\u00e1novas del Castillo, assassinandolo nella stazione termale di Sant'Aguida.\nL'attentatore dichiar\u00f2 di aver ucciso il presidente, probabilmente per evitare che altri anarchici fossero ingiustamente accusati. Certi raccontarono che ebbe un brevissimo dialogo con la moglie dell'ucciso. Questa gli avrebbe gridato \"\"Assassino! Assassino!\" e, sempre secondo le stesse fonti, lui gli avrebbe risposto \"Pardon, madame. Io rispetto te come signora, ma mi dispiace che tu sia moglie di quell'uomo\".\nTuttavia ci\u00f2 non \u00e8 stato provato, come non sono mai stati provati i rapporti tra Angiolillo e la delegazione cubana di Parigi, guidata da Ram\u00f3n Emeterio Betances. Secondo alcune fonti, infatti, Betances avrebbe dato 1.000 franchi affinch\u00e9 Angiolillo raggiungesse Santa Agueda e uccidesse il Primo Ministro spagnolo, in modo da accelerare il processo indipendentista di Cuba, in rivolta contro la Spagna sin dal febbraio 1895.\nAngiolillo sar\u00e0 processato da un tribunale militare e garrotato il 20 agosto. Poco prima di essere giustiziato, l'anarchico url\u00f2: \"Germinal!\"\" (riferimento al romanzo di \u00c9mile Zola e al mese primaverile del calendario rivoluzionario francese, visto come la rinascita dei fermenti di ribellione); questo nome fu in seguito il nome di centinaia di giornali anarchici sparsi in tutto il mondo. Il suo corpo fu gettato in una fossa comune."}
{"id": "24474", "revid": "125842406", "url": "https://it.wikipedia.org/wiki?curid=24474", "title": "Carlo Cafiero", "text": "Biografia.\nCarlo Cafiero nacque a Barletta, nella Terra di Bari, al secolo parte del Regno delle Due Sicilie (oggi sita nella provincia di Barletta-Andria-Trani), il 1\u00ba settembre del 1846 in una ricca ed influente famiglia della borghesia agraria locale, affermatasi nel corso del XVIII secolo. Comp\u00ec i primi studi presso il seminario di Molfetta, per passare in seguito a Napoli, dove studi\u00f2 giurisprudenza. Si trasfer\u00ec in seguito alla laurea a Firenze con l'intento di intraprendere una carriera nella diplomazia, che per\u00f2 accanton\u00f2 ben presto. \nDopo l'incontro a Londra con Karl Marx e Friedrich Engels, che lo port\u00f2 ad accostarsi alle teorie marxiste, divenne il primo divulgatore del \"Capitale\" di Marx. Nel 1871 fu tra i principali artefici dell'attivit\u00e0 volta al consolidamento delle sezioni italiane dell'Associazione internazionale dei lavoratori (Prima Internazionale).\nL'anno successivo, durante il congresso di Rimini (4-6 agosto 1872), in cui si svolsero le conferenze delle \"sezioni italiane dell'Internazionale\", ruppe per\u00f2 con il socialismo scientifico professato da Marx ed Engels, accostandosi bens\u00ec all'anarchismo di marca bakuniana, di cui peraltro divenne uno dei principali esponenti. Insieme ad Andrea Costa, Giuseppe Fanelli, Errico Malatesta e Lodovico Nabruzzi, contribu\u00ec alla fondazione della Federazione italiana dell'Associazione internazionale dei lavoratori.\nCafiero denunci\u00f2 con vigore l'esclusione di Michail Bakunin (di cui in seguito fu il principale finanziatore) e degli anarchici dalla Prima Internazionale (congresso dell'Aia - 2 - 7 settembre), partecipando al congresso antiautoritario di Saint-Imier (15-16 settembre 1872), che sanc\u00ec la nascita effettiva del movimento anarchico organizzato.\nNel 1873 Cafiero forn\u00ec a Bakunin il denaro necessario ad acquistare in Svizzera, a Minusio, la villa chiamata La Baronata; l'acquisto si concretizz\u00f2 nell'agosto di quell'anno. Nella villa soggiornarono varie personalit\u00e0 di spicco dell'area socialista e anarchica, quali Andrea Costa, Lodovico Nabruzzi, Errico Malatesta, Giuseppe Fanelli. \"La Baronata\" divenne la dimora principale di Bakunin, che ne rimase fino al 1874 il legittimo proprietario, cedendola a Cafiero nel luglio di quell'anno. Nel 1879 Cafiero vendette la propriet\u00e0 al banchiere Horace G\u00fcnzburg.\nInserito stabilmente nel movimento anarchico, Cafiero partecip\u00f2 ai tentativi insurrezionali di Bologna (1874) e del Matese (1877), conclusisi entrambi in maniera fallimentare e con il suo arresto. Successivamente si spos\u00f2 in Russia con la rivoluzionaria Olimpiada Kutuzova, probabilmente per sottrarla alle persecuzioni zariste. Nel 1875 fu il corrispondente dall'Italia del Bollettino della Federazione anarchica del Giura, riportando notizie sulla situazione sociale della penisola.\nCafiero fu sempre ben conscio dell'importanza della propaganda anarchica e per questo collabor\u00f2 alla pubblicazione di diversi fogli socialisti del tempo, tra cui \"La Campana\" di Napoli. Momentaneamente impossibilitato a tornare in Italia poich\u00e9, dopo l'attentato di Giovanni Passannante contro il re Umberto I, era stata attuata una dura repressione contro repubblicani e internazionalisti, nel 1879 pubblic\u00f2 il \"Compendio del primo volume del Capitale\" - \"Il Capitale\" di Marx - che godette di immediata e larga diffusione. Il suo scritto pi\u00f9 originale \"Anarchia e comunismo\" (1880), col quale sanc\u00ed una cesura politica netta tra l'anarco-collettivismo professato da Bakunin e la sua nuova concettualizzazione politica d'anarchia, che prender\u00e0 poi l'appellativo di anarco-comunismo, parte dalla convinzione che la rivoluzione sia una legge che regola la storia dell'umanit\u00e0 e che rende possibile il progresso dei popoli nel corso del tempo: \u00abLa rivoluzione \u00e8 causa ed effetto di ogni progresso umano, \u00e8 la condizione di vita [...] la legge naturale dell'umanit\u00e0: arrestarla \u00e8 un crimine; ristabilire il suo corso \u00e8 un dovere umano\u00bb.\nNella primavera del 1882 rientr\u00f2 in Italia annunciando, fra la sorpresa generale, il suo favore all'attivismo elettorale, anche se personalmente non accett\u00f2 mai nessuna candidatura. Parl\u00f2 di questa sua crisi interiore con Kropotkin e Malatesta, sostenendo di voler rinunciare \u00ab\"non all'ideale, ma alla pratica anarchica, non all'anarchia, ma all'anarchismo\"\u00bb. Il suo allontanamento dall'anarchismo fu quindi pi\u00f9 che altro formale e non sostanziale (come per esempio lo fu quello di Andrea Costa (1881), con cui peraltro lo stesso Cafiero fu durissimo, accusandolo di aver tradito la causa del proletariato).\nIn aprile venne arrestato per l'ennesima volta a Milano e in carcere si verific\u00f2 il suo primo tentativo di suicidio.\nDopo essere stato prosciolto dall'accusa e accompagnato al valico di frontiera di Chiasso, vag\u00f2 in cerca d'alloggio, ma probabilmente erano gi\u00e0 presenti in lui segni d'una malattia nervosa che pi\u00f9 avanti si manifest\u00f2 con chiarezza.\nDurante il suo peregrinare venne arrestato pi\u00f9 volte in Italia e in Svizzera, ma la malattia lo port\u00f2 al suo internamento in un manicomio (1883).\nMor\u00ec a Nocera Superiore, in provincia di Salerno, il 17 luglio del 1892.\nIl pensiero.\nPer Cafiero il fine di ogni agire \u00e8 la libert\u00e0, che certamente non \u00e8 da intendere nel solo riconoscimento dei diritti borghesi. La via cui far ricorso per liberare l'umanit\u00e0 dalle catene, che limitano la libert\u00e0 individuale e quella dei popoli, \u00e8 la rivoluzione violenta (in questo senso concorda con Marx ed Engels):\nPer Cafiero non pu\u00f2 esistere libert\u00e0 senza anarchismo (l'anarchia \u00e8 l'unica condizione possibile per il libero sviluppo sia dell'individuo che della societ\u00e0), cos\u00ec come non pu\u00f2 esserci uguaglianza senza comunismo (il comunismo \u00e8 la riappropriazione di tutte le ricchezze della terra, precedentemente espropriata dalla minoranza al potere).\nIl suo pensiero comunista-anarchico \u00e8 certamente contrapposto all'individualismo:\nCafiero era convinto che la societ\u00e0 futura, realizzata dall'anarchia, avrebbe permesso una pi\u00f9 equa distribuzione delle ricchezze e dei beni, la cui produzione sar\u00e0 nettamente maggiore rispetto all'attuale perch\u00e9 conseguenza spontanea del lavoro libero e dei lavoratori liberi, mossi dal solo desiderio di contribuire alla realizzazione di una societ\u00e0 migliore e quindi privi di interessi egoistici e capitalistici. Per Cafiero in futuro ognuno potr\u00e0 contribuire alla realizzazione della societ\u00e0 secondo le proprie capacit\u00e0 e ricevere secondo i propri bisogni.\nCinema.\nEzio Aldoni e Massimo Lunardelli hanno realizzato nel 2012 il documentario \"Carlo Cafiero, il figlio del sole\"."}
{"id": "24475", "revid": "15756", "url": "https://it.wikipedia.org/wiki?curid=24475", "title": "Sante Caserio", "text": "Dopo l'attentato, Caserio venne anch'egli condannato a morte e ghigliottinato. La sua memoria ispir\u00f2 molti canti anarchici negli anni seguenti.\nBiografia.\nSante Caserio nacque a Motta Visconti, in provincia di Milano, l'8 settembre 1873 da una modesta e numerosa famiglia di contadini (aveva cinque fratelli ed una sorella). Il padre, Antonio Caserio, mor\u00ec di pellagra, una malattia provocata dall'alimentazione contadina di allora, costituita quasi esclusivamente di polenta, in un manicomio nel 1887; gi\u00e0 quattro anni prima, all'et\u00e0 di dieci anni, Sante scapp\u00f2 di casa, non volendo pesare sui genitori (ed in particolare sulla madre, Martina Broglia, a cui era molto attaccato), trasferendosi a Milano. Qui trov\u00f2 lavoro come garzone presso un fornaio.\nFu in quel periodo che Caserio venne in contatto con gli ambienti anarchici locali e, a seguito degli scontri di Piazza Santa Croce in Gerusalemme avvenuti il primo maggio a Roma, divent\u00f2 anarchico egli stesso nel 1891. Successivamente, fond\u00f2 un piccolo circolo anarchico nella zona di Porta Genova denominato \"A p\u00e8e\" (in dialetto milanese \"a piedi\", cio\u00e8 \"senza soldi\"). Pietro Gori lo ricordava come \"un compagno molto generoso\"; raccontava di averlo visto, davanti alla Camera del Lavoro, dispensare ai disoccupati pane e opuscoli anarchici stampati con il suo misero stipendio. Nel 1892 venne identificato e schedato durante una manifestazione di piazza; arrestato per aver distribuito un opuscolo antimilitarista a dei soldati, fu costretto a fuggire, prima in Svizzera, a Lugano e Ginevra, ed infine in Francia, a Lione, Vienne e S\u00e8te. Caserio ader\u00ec alla \"propaganda col fatto\", enunciata nel 1881 durante il congresso internazionale anarchico di Londra.\nL'omicidio di Sadi Carnot.\nL'esecuzione degli anarchici Ravachol, Auguste Vaillant ed \u00c9mile Henry, autori in Francia di diversi attentati, provoc\u00f2 profondo risentimento in ambiente anarchico, compresi gli immigrati italiani di idee libertarie. La povert\u00e0 era molto diffusa e il governo reag\u00ec duramente alle proteste, varando leggi contro quelli che venivano chiamati reati d'opinione: molti anarchici vennero arrestati solo per aver applaudito o sostenuto Vaillant; alcuni furono inviati nei bagni penali con processi sommari per aver partecipato a pubbliche letture di scritti anarchici, lasciando le loro famiglie nella miseria.\nLa mancata concessione della grazia da parte del Presidente Marie Fran\u00e7ois Sadi Carnot nei confronti di Vaillant (nonostante non avesse ucciso nessuno, ma solo ferito, come era sua intenzione secondo quanto dichiar\u00f2) che aveva gi\u00e0 spinto Henry a compiere un attentato di protesta, come riportato in una versione dell'interrogatorio, aliment\u00f2 il risentimento di Caserio verso Sadi Carnot, identificato come il principale responsabile della repressione contro gli anarchici e gli immigrati, nonch\u00e9 della miseria del popolo in quanto rappresentante in capo dell'odiato Stato borghese e proponente della stretta repressiva avviata con l'approvazione delle tre nuove leggi poliziesche, le cosiddette \"leggi scellerate\". In una versione, probabilmente apocrifa, dell'interrogatorio, Caserio nomina anche, come concausa della scelta di Carnot come simbolo da colpire, l'ingiustizia dell'assoluzione di alcuni popolani francesi, responsabili del massacro delle saline di Aigues-Mortes, in cui morirono molti immigrati italiani.\nIl 24 giugno 1894 Caserio, deciso quindi - come risulta dai verbali processo e della sua arringa difensiva - a vendicare Auguste Vaillant e gli anarchici tutti, adducendo anche lo sfruttamento del popolo da parte della borghesia, si rec\u00f2 a Lione dove Sadi Carnot era atteso per l'inaugurazione dell'Esposizione universale. Compr\u00f2 un coltello e lo avvolse in un foglio di giornale. Caserio attese che il corteo presidenziale transitasse in piazza della Repubblica, quando approfittando della confusione si avvicin\u00f2 alla vettura agitando un foglio di carta. I poliziotti pensando che dovesse sottoporre una supplica al presidente lo lasciarono avvicinare fino a montare sul predellino della vettura. Raggiunto il Presidente, lo colp\u00ec al fegato (non al cuore, come volle la leggenda e come venne affermato) con il lungo coltello dal manico rosso e nero (i colori che simboleggiano l'anarchismo), su cui aveva forse scritto il nome \"Vaillant\".\nCaserio, dopo aver rivendicato il gesto in mezzo alla folla gridando \"Viva l'anarchia!\", tent\u00f2 la fuga, ma fu trattenuto dai passanti e quindi immobilizzato dalle forze dell'ordine. Sadi Carnot, ferito gravemente, per la perdita di sangue perse conoscenza quasi subito, e mor\u00ec poche ore dopo, il 25 giugno; venne sepolto solennemente al Pantheon di Parigi.\nIl processo e la condanna a morte.\nCaserio fu processato il 2 e 3 agosto. Di fronte al tribunale che lo condann\u00f2 alla ghigliottina, Caserio pronunci\u00f2 la propria difesa, per mezzo di un interprete, difendendo e motivando il gesto per i suddetti motivi. Disse tra l'altro: \nAl processo non tent\u00f2 mai di negare la propria responsabilit\u00e0, n\u00e9 di chiedere la piet\u00e0 del giudice, n\u00e9 successivamente richiese la grazia al nuovo Presidente. Gli fu offerta la possibilit\u00e0 di ottenere l'infermit\u00e0 mentale e in cambio avrebbe dovuto fare i nomi di alcuni compagni, ma Caserio rifiut\u00f2, con la celebre frase \"Caserio fa il fornaio, non la spia\". In prigione sped\u00ec una cartolina con l'immagine di Ravachol e la scritta \"Il est bien veng\u00e9\" (\"\u00e8 stato ben vendicato\") alla vedova di Carnot. Sempre, in cella, mentre attendeva la condanna a morte, gli fu anche mandato, con il permesso del Ministro degli Esteri, il coadiutore di Motta Visconti don Alessandro Grassi per l'estrema unzione e per confessarsi, ma rifiut\u00f2, in quanto ateo.\nFu giustiziato il 16 dello stesso mese tramite ghigliottina. Sul patibolo, infine, un attimo prima di morire, grid\u00f2 rivolto alla folla: \"Forza, compagni! Viva l'anarchia!\". Il suo corpo venne tumulato presso il vecchio Cimitero de la Guilloti\u00e8re, a Lione.\nLe reazioni in Francia.\nIl gesto di Caserio provoc\u00f2 diversi atti di violenza e intolleranza da parte dei francesi contro i numerosi immigrati italiani, compatrioti dell'assassino, e contro gli anarchici in genere. Subito dopo l'attentato il consolato italiano di Lione fu assaltato e difeso a stento e diversi negozi di italiani vennero saccheggiati. I disordini furono tali da condurre all'arresto di 1200 persone in poche ore. Nel resto della Francia si assistette a numerosi licenziamenti di lavoratori italiani e nei giorni successivi si registrarono almeno 3000 rimpatri, tra i quali quello dell'avvocato Pietro Gori, conoscente di Caserio. Contemporaneamente per\u00f2, e nei mesi a seguire, si verificarono numerosi arresti per apologia di reato nei confronti di sostenitori dell'azione di Caserio, tra questi Alexandre Dumas (figlio). A livello legislativo si ebbe inoltre un nuovo inasprimento con l'approvazione di una quarta \"legge scellerata\" che venne duramente contestata in Francia.\nReazioni nel mondo.\nCaserio \u00e8 il protagonista del settimo capitolo del libro \"Gli anarchici\" di Cesare Lombroso.\nLev Tolstoj, anarco-cristiano nonviolento, commenta cos\u00ec i delitti degli anarchici, tra cui Caserio e Gaetano Bresci, come una conseguenza delle politiche oppressive e violente dei governanti:\nCanti su Sante Caserio.\nSulla figura di Caserio si \u00e8 in seguito sviluppata una tradizione popolare di canti e di una perdurante memoria collettiva, in cui spesso Caserio viene accomunato nell'immaginario a Gaetano Bresci, l'uccisore di Umberto I di Savoia. Numerose sono le canzoni a lui dedicate, in parte tramandate oralmente. Alcuni esempi sono:"}
{"id": "24476", "revid": "466539", "url": "https://it.wikipedia.org/wiki?curid=24476", "title": "Francisco Ferrer Guardia", "text": "Dalla nascita alla fine del primo matrimonio.\nNato ad Alella, una cittadina nelle vicinanze di Barcellona, da genitori cattolici e agricoltori benestanti, ben presto dimostr\u00f2 il suo carattere libertario denunciando il parroco che aveva percosso sia lui che suo fratello: era stato infatti punito per aver voluto rendere l'ultimo saluto al defunto zio di idee libertarie che aveva voluto il funerale civile.\nA 20 anni divenne controllore per le Ferrovie e approfitt\u00f2 del tempo libero per istruirsi da autodidatta; fu gi\u00e0 da allora che si pose il problema dell'istruzione e dell'educazione come strumenti per l'emancipazione sociale.\nFu un seguace del capo repubblicano Manuel Ruiz Zorilla, ma il suo impegno politico gli procur\u00f2 ben presto dei problemi perch\u00e9 perse il posto di lavoro per aver aiutato dei rifugiati politici a nascondersi sul suo treno. Inoltre nel 1885 fu esiliato a Parigi con la moglie Teresa Sanarti e i quattro figli perch\u00e9 implicato nell'insurrezione di Santa Coloma de Farners. Ben presto per\u00f2 intervenne una crisi familiare dovuta sia all'educazione religiosa che la moglie impartiva ai figli in contrasto con le idee libertarie di Ferrer, sia alla prematura morte di due dei bambini. La crisi sfoci\u00f2 in modo violento con una revolverata della moglie a Ferrer per costringerlo a fargli dire dove si trovavano gli altri due bambini superstiti e finalmente divorziarono nel 1899. Ferrer si rispos\u00f2 poco dopo, con una facoltosa insegnante parigina, Ernestina Meunier.\nIl pedagogista.\nNel 1901 torn\u00f2 in Spagna e grazie all'eredit\u00e0 di una sua allieva (per racimolare qualche soldo Ferrer impartiva anche lezioni private di spagnolo) apr\u00ec la \"Escuela moderna\" per insegnare i valori sociali radicali ai ragazzi della borghesia. Nel 1906 la scuola contava 1700 allievi distribuiti tra la sede di Barcellona e le succursali. Quello stesso anno fu arrestato perch\u00e9 sospettato di essere coinvolto nell'attentato del 31 maggio attuato da Mateo Morral al re Alfonso XIII, ma fu scagionato e rilasciato nel giugno 1907. Durante la carcerazione la sua scuola, accusata di essere una facciata per la propaganda anarchica, and\u00f2 in fallimento e fu costretta a chiudere. Dopo il suo rilascio, scrisse nel 1908 la storia della \"Escuela moderna\" in un libro dal titolo \"Le origini e gli ideali della Scuola Moderna\".\nNel 1909 fond\u00f2 a Madrid e Bruxelles la \"Lega Internazionale per l'Educazione Razionale\". Si rec\u00f2 poi a Londra per cercare dei testi che rispecchiassero la sua pedagogia moderna, non impostata su diktat reazionari. Il 14 giugno dello stesso anno torn\u00f2 dalla sua famiglia per assistere alla morte della figlia di suo fratello.\nLa Settimana Tragica e la condanna a morte.\nIn seguito alla dichiarazione della legge marziale nel 1909 durante la \"Settimana Tragica\" (una rivolta scoppiata il 26 luglio quando la popolazione si ribell\u00f2 alla Guardia Civil che aveva il compito di far imbarcare i coscritti, per la quasi totalit\u00e0 appartenenti alle classi povere, mandati a combattere nelle guerre coloniali in Africa) Ferrer fu arrestato il 31 agosto con l'accusa di essere il fomentatore della rivolta. Sottoposto ad un processo farsa da parte del tribunale militare, venne condannato a morte con prove artefatte e fucilato a Barcellona, il 13 ottobre di quell'anno, nella fortezza di Montjuich.\nPoco dopo la sua esecuzione, nacquero negli Stati Uniti varie \"scuole moderne\" sul modello di quella di Ferrer, la prima e pi\u00f9 importante delle quali fu costituita a New York nel 1911.\nLe reazioni in Europa alla condanna.\nQuando diventa di dominio pubblico la notizia della condanna a morte di Fran\u00e7isco Ferrer, iniziano corpose manifestazioni di protesta che degenerano talvolta in scontri di piazza sia in Spagna ma anche a Parigi, a Bruxelles, a Berlino, a Londra e in Italia dove l'epicentro \u00e8 Torino. Il movimento anarchico \u00e8 vigoroso nel periodo a Torino e gli anarchici con altri compagni della sinistra presidiano la Camera del Lavoro chiedendo lo Sciopero generale, a tale presa di posizione seguono scontri con gli organi di repressione dello stato che assumono caratteristiche quasi insurrezionali nelle zone torinesi di Barriera di Milano e a Borgo San Paolo. A Forl\u00ec, l'ondata di manifestazioni port\u00f2, sotto la guida dell'allora socialista Benito Mussolini, la sera del 14 ottobre, a pesanti atti di vandalismo nei confronti della colonna della Madonna del fuoco che sorgeva nella principale piazza cittadina, Piazza Aurelio Saffi: i danni furono tali che le autorit\u00e0 decisero la rimozione del monumento.\nA nulla vale per salvar la vita di Fran\u00e7isco Ferrer questa estesa ondata solidaristica e nel 1910 Maurizio Garino e Pietro Ferrero con gli anarchici di Torino fondano il \"Circolo di Studi Sociali\", che nel prosieguo prender\u00e0 nome \"Scuola Moderna\", proprio a ricordo del pedagogista anarchico catalano. Pasquale Binazzi editore e redattore de \"Il Libertario\" a La Spezia nel 1910 scrive e pubblica 'opuscolo \"Abbattiamo il Vaticano!\" a memoria del grande pedagogista \"anarchico\" catalano.\nLa \"Escuela moderna\".\nSecondo Ferrer, il fine ultimo della civilt\u00e0 \u00e8 la libert\u00e0 dell'individuo in una societ\u00e0 retta da patti liberi e sempre rescindibili. Per realizzare questo fine \u00e8 necessaria una educazione razionale e scientifica da impartire fin dall'infanzia, in quanto il bambino non ha idee preconcette e l'educatore dovrebbe rispettarne la volont\u00e0 fisica, morale e intellettuale, anche se questo dovesse andare contro gli interessi dello stesso educatore.\nNella scuola dovevano essere applicati i principi degli ideali sociali e umani di chi disapprovava le convenzioni e i pregiudizi della societ\u00e0 contemporanea a Ferrer.\nIl pensiero di Ferrer era caratterizzato anche da un forte anticlericalismo, dovuto anche alla situazione sociale della Spagna di quel periodo. Per Ferrer la fondazione di scuole libere avrebbe potuto combattere sia la Chiesa e i suoi privilegi che lo Stato e il suo strapotere sui cittadini-sudditi.\nGi\u00e0 dalla rivoluzione del 1868 gli strati pi\u00f9 evoluti della classe operaia avevano creato delle scuole laiche, tentando cos\u00ec di dare un'istruzione diversa ai propri figli. La \"Escuela moderna\" si presentava diversa dalle altre scuole laiche perch\u00e9 aveva un carattere apertamente rivoluzionario, volto ad emancipare i bambini delle classi povere rifiutando qualsiasi principio di autorit\u00e0 sia da parte dello Stato che della Chiesa.\nLa scuola di Ferrer pubblicava anche dei bollettini ai quali collaborarono personaggi illustri del tempo: il geografo \u00c9lis\u00e9e Reclus, l'astronomo Camille Flammarion, lo scrittore e premio nobel Anatole France, il filosofo Herbert Spencer, il biologo Ernst Haeckel, l'antropologo P\u00ebtr Kropotkin e Lev Tolstoj.\nQuando gli chiesero da dove gli fosse venuta l'idea di creare la \"Escuela Moderna\" egli rispose: \"semplicemente dalla scuola della mia infanzia, facendo per\u00f2 esattamente tutto il contrario.\"\nLa commemorazione di Ferrer in Italia.\nIn diverse citt\u00e0 italiane sono presenti lapidi in memoria di Ferrer.\nAltre lapidi sono situate nelle piazze principali di:\nAncora:"}
{"id": "24477", "revid": "767487", "url": "https://it.wikipedia.org/wiki?curid=24477", "title": "\u00c9mile Henry", "text": "Biografia.\nAuguste Vaillant, nel dicembre del 1893, fece esplodere una bomba contro la Camera dei deputati francese. L'attentato non fece alcuna vittima, ma sparse il terrore: era ormai evidente che gli anarchici potevano colpire il potere al cuore (infatti l'anno successivo Sante Caserio riusc\u00ec a uccidere il presidente Carnot pugnalandolo). Vaillant venne condannato a morte. Fu dunque per vendicarlo che Henry, il 12 febbraio 1894, una settimana dopo la condanna di Vaillant, gett\u00f2 una bomba al Caf\u00e8 Terminus, alla Gare St. Lazare, causando un morto e venti feriti. Tent\u00f2 di fuggire ma venne catturato dalla polizia, dopo aver ferito quattro inseguitori. Henry era gi\u00e0 responsabile di una bomba a una stazione di polizia di Parigi, in rue de Bons-Enfants.\nFu condannato a morte e ghigliottinato il 21 maggio 1894 all'et\u00e0 di 21 anni.\nDi fronte alla giuria che lo condann\u00f2 alla ghigliottina dichiar\u00f2: \u00abNella guerra da noi dichiarata alla borghesia non chiediamo piet\u00e0. Diamo la morte e sappiamo subirla. Per questo attendo con indifferenza il vostro verdetto. So che la mia testa non sar\u00e0 l'ultima che taglierete. Aggiungerete altri morti alla lista sanguinosa dei nostri morti. Impiccati a Chicago, decapitati in Germania, garrotati a Xer\u00e8s, fucilati a Barcellona, ghigliottinati a Montbrison e a Parigi, i nostri morti sono numerosi; ma voi non siete riusciti a distruggere l'anarchia. Le sue radici sono profonde. Essa \u00e8 nata nel seno di una societ\u00e0 putrefatta e vicina alla sua fine; essa \u00e8 una violenta reazione all'ordine stabilito; essa rappresenta le aspirazioni di uguaglianza e libert\u00e0 che distruggono l'attuale autoritarismo. Essa \u00e8 dovunque. Questo la rende indomabile, per questo finir\u00e0 coll'uccidervi\u00bb.\nNote.\nIl testo \u00e8 in parte tratto da \"Al caff\u00e8\" di Errico Malatesta del 1922. Copyright scaduto."}
{"id": "24478", "revid": "123901808", "url": "https://it.wikipedia.org/wiki?curid=24478", "title": "Marius Jacob", "text": "Attraverso il furto ai danni di ricchi borghesi, si adoperava per finanziare il movimento anarchico francese. \u00c8 una delle fonti di ispirazione per il personaggio romanzesco di Arsenio Lupin, il ladro inafferrabile di Maurice Leblanc.\nBiografia.\nNato a Marsiglia, a undici anni s'imbarc\u00f2 come mozzo su varie navi, compresa una baleniera che, al largo dell'Australia, si rivel\u00f2 essere una nave pirata. A sedici anni torn\u00f2 a casa, malato, in compagnia di un giovane anarchico e dei libri che questi portava. \nFu un artista, inventore di nuove tecniche che ebbero poi numerosi imitatori. Rimangono insuperati l'abilit\u00e0 nel travestimento spesso da prete, lo studio scientifico e le esercitazioni pratiche su ogni tipo di cassaforte, l'uso di un rospo come \"palo\": aveva osservato che queste bestiole cessano di gracidare quando si avvicina qualcuno. Questa genialit\u00e0 diveniva spettacolare quando, rocambolescamente, riusciva ad evadere dal carcere. In soli tre anni, dal 1900 al 1903, con la sua banda \"I lavoratori della notte\" realizz\u00f2 oltre centocinquanta \"recuperi\" ai danni di finanzieri, prelati e magistrati.\nArrestato con tutta la banda nel 1903, trasform\u00f2 la propria difesa in un comizio: \"una parte del mondo vive nel freddo, nella fame, nel dolore. Io ho voluto vendicarla\". Condannato all'ergastolo, dopo vari tentativi d'evasione fu spedito al penitenziario della Caienna, nella Guyana francese.\nRicevette la grazia nel 1928, si rifece una vita e a 75 anni la tronc\u00f2 uccidendosi con un'iniezione letale di morfina, durante una festa a casa sua. Prima fece la stessa cosa al suo vecchio e amato cane Negro. Lasci\u00f2 una lettera in cui scrisse: \nInfluenza culturale.\nAlle sue imprese si ispir\u00f2 lo scrittore francese Maurice Leblanc per ideare Arsenio Lupin, il \"ladro gentiluomo\", protagonista di una fortunata serie di romanzi polizieschi e telefilm. Jacob ebbe tutta l'ammirazione di un altro bandito anarchico, Jules Bonnot. Quest'ultimo ebbe modo di parlare del suo eroe, nascondendo probabilmente l'ammirazione, con sir Arthur Conan Doyle, autore di Sherlock Holmes, perch\u00e9 per un certo periodo fu il suo autista personale."}
{"id": "24480", "revid": "1305772", "url": "https://it.wikipedia.org/wiki?curid=24480", "title": "Albert Joseph", "text": "Biografia.\nAlbert Joseph nasce a Bordeaux il 24 novembre del 1875 da genitori sconosciuti. Suo padre era probabilmente un prefetto. Infermo di ambedue le gambe, camminer\u00e0 per tutta la vita con le stampelle. Allievo della Gironda, studia presso il liceo di Bordeaux; successivamente lavora presso un imprenditore per diciannove mesi. Viene poi rimandato all'ospizio dove era stato allevato, ma fugge poco tempo dopo.\nNel 1894 Libertad diventa contabile. Conosciuto per le sue opinioni anarchiche \u00e8 gi\u00e0 sorvegliato e schedato dalla polizia. Tre anni dopo giunge a Parigi e si presenta alla sede di \"Le Libertaire\", fondato due anni prima da S\u00e9bastien Faure, al quale collabora nell'anno successivo. Comincia a farsi conoscere negli ambienti individualisti per la sua eloquenza e per la violenza contro i suoi avversari; il 5 novembre viene imprigionato per due mesi per aver disturbato una messa alla Basilica del Sacro Cuore.\nNel 1898 Libertad collabora a \"Le Libertaire\" e tiene delle conferenze a Parigi e dintorni. Viene condannato a un franco di ammenda il 23 aprile. Da marzo a giugno \"Le Libertaire\" viene spostato a Marsiglia. Il 12 novembre, a Parigi, Libertad, \u00c9mile Janvion e Louis Vivier partecipano ad un incontro \"pubblico e contraddittorio\" sul tema la rivoluzione violenta. All'inizio del 1899 Libertad viene nuovamente arrestato, nel corso del processo a Jules Gu\u00e9rin, nei pressi del palazzo di giustizia.\nFaure - il cui giornale \"Le Libertaire\" cessava temporaneamente di uscire - e Pouget lanciano un quotidiano \"dreyfusardo\", \"Le Journal du Peuple\", al quale partecipa anche Libertad, assieme a Malato, Pelloutier, Delesalle, Janvion, ecc. In novembre Libertad viene condannato a otto giorni di prigione. Libertad continua le sue conferenze ad Amiens, Belleville e dintorni. Si rivolge al Prefetto di polizia lamentandosi della continua sorveglianza di cui viene fatto oggetto. Fa il correttore presso Lamy-Laffon dove resta fino alla creazione de \"l'anarchie\", nel 1905. A Nanterre conosce Georges Mathias Paraf-Javal, insieme al quale, due anni pi\u00f9 tardi, organizzer\u00e0 le Causeries populaires.\nNel 1901 Libertad \u00e8 ammesso al Sindacato dei correttori. \u00c8 condannato a tre mesi di carcere per aver gridato \"abbasso l'esercito\" a Noisy-le-Sec. Insieme a lui viene condannato L\u00e9on Jouhaux, allora anarchico. Nel 1902 le Causeries populaires, nate allo scopo di sviluppare la propaganda anarchica nella regione parigina, iniziano ad avere successo. Libertad apre una libreria in via Demer\u00ecl e insieme a Beylie, Janvion, Paraf-Javal e Yvetot, fonda una lega antimilitarista con lo scoppiare del caso Dreyfus.\nNel 1904 si tiene il congresso antimilitarista di Amsterdam. La lega antimilitarista vi partecipa ma Paraf-Javal e Libertad, partigiani della diserzione, rifiutano di sottomettersi alle decisioni prese dal congresso e lasciano l'organizzazione.\nIncoraggiato dal successo delle Causeries populaires, Libertad fonda assieme alle sue compagne Anna e Armandine Mah\u00e8, il settimanale \"l'anarchie\", il cui primo numero esce il 13 aprile 1905. Senza direttore n\u00e9 redattore capo, il giornale bandisce - come segno di uguaglianza - anche tutte le maiuscole. Libertad tiene delle conferenze su \"I vivi e i morti\" e su \"I lavoratori della morte\".\nNel 1906 La campagna contro le elezioni legislative \u00e8 all'apice; si moltiplicano le conferenze anarchiche. \"l'anarchie\" pubblica e diffonde alcuni opuscoli e due manifesti antielettorali: \"La B\u00e9tail \u00e9lectoral\" e \"Le Criminel\". Una polemica prende piede tra Libertad e Faure partigiano quest'ultimo del non-intervento degli anarchici nella campagna elettorale. Libertad \u00e8 tipografo nel turno di giorno nella tipografia Dangon. Per celebrare la \"festa nazionale\" il 14 luglio, \"l'anarchie\" stampa 100.000 copie di un manifesto: \"La Bast\u00eclle de l'autorit\u00e9\". La catastrofe di Courri\u00e8res nel Passo di Calais fa 1099 vittime fra i minatori; sul fatto Libertad pubblica un articolo con lo pseudonimo di \"Candide\".\n\u00c8 sempre intorno al 1906 che avviene la rottura fra Paraf-Javal e Libertad e che sar\u00e0 seguita da incidenti violenti in cui si scontreranno gli individualisti delle \"Causeries populaires\" e de \"l'anarchie\" e i partigiani di Paraf-Javal riuniti nel gruppo di studi scientifici. Successivamente, nel 1908, nel corso di uno di questi scontri, Paraf-Javal e un altro membro del suo gruppo saranno feriti; le ostilit\u00e0 continueranno anche dopo la morte di Libertad.\nA partire dal mese di aprile 1907, \"l'anarchie\" viene stampata direttamente in via Chevalier-de-la-Barre, sede delle \"Causeries\". Il 20 aprile - in occasione dell'inaugurazione di una nuova macchina da stampa e dell'entrata de \"l'anarchie\" nel suo terzo anno di vita - Libertad tiene una conferenza sulla Gioia di vivere. All'uscita da una riunione, Libertad e alcuni compagni vengono violentemente aggrediti dai poliziotti; Libertad, dato per morto, viene lasciato in strada. Per giustificare il pestaggio, la polizia arresta sei persone. In risposta, il 19 luglio viene organizzata una manifestazione di protesta. Il 30 giugno, Libertad viene condannato a un mese di prigione. \"l'anarchie\" crea l'Associazione \"Amis libres\" a Ch\u00e2telaillon.\nDal 24 al 31 agosto si tiene ad Amsterdam il Congresso anarchico internazionale. Alla fine di questo congresso, si costituisce l'Internazionale anarchica. In una riunione pubblica Malato accusa Libertad di compiacenza nei confronti del padronato; Malato prende spunto da una lettera con cui Libertad, per far fronte alle spese per la pubblicazione di \"l'anarchie\", sollecita un impiego di correttore presso uno dei suoi antichi datori di lavoro. \"l'anarchie\" reagisce immediatamente e pubblica la lettera incriminata (n. 128, 19 settembre 1907). In ottobre, Libertad si reca in Svizzera dove tiene delle conferenze su Gioia di vivere e sindacalismo. In novembre, viene arrestato e rinchiuso in carcere alla Sant\u00e9 fino al 7 gennaio dell'anno successivo.\nAll'inizio del 1908 Libertad si reca nuovamente in Svizzera per conferenze sui gesti inutili e sull'amore libero. Arrestato alla stazione di Ginevra, viene condotto nel carcere di Saint-Antoine dove resta otto giorni nelle segrete. Paraf-Javal - che nel frattempo si \u00e8 separato da \"l'anarchie\" e dalle \"Causeries\" per creare il Gruppo di studi scientifici - pubblica \"Evolution d'un groupe sous un mauvaise influence. Les Causeries populaires et le journal \"l'Anarchie\" sous l'influence de L.\", opuscolo in cui, senza prove convincenti, si lascia andare a sordide insinuazioni su Libertad. Il 24 settembre, la partenza della \"classe\", d\u00e0 a Libertad, Lorulot e Marceau Raimbault l'occasione per organizzare una \"grande conferenza antimilitarista\".\nLibertad muore all'ospedale Lariboisi\u00e8re, a Parigi, il 12 novembre poco dopo uno scontro con alcuni seguaci di Paraf-Javal seguito da un'irruzione della polizia. Sulle cause della sua morte vengono date due differenti versioni: il referto ufficiale sostiene che sia morto in seguito ad antrace cutaneo, mentre chi conosceva Libertad ha dichiarato che senza dubbio \u00e8 rimasto vittima di un feroce pestaggio poliziesco."}
{"id": "24481", "revid": "1305772", "url": "https://it.wikipedia.org/wiki?curid=24481", "title": "Gino Lucetti", "text": "Biografia.\nNato da famiglia contadina benestante, da ragazzo lavorava nelle terre di Avenza, di propriet\u00e0 della madre Adele Crudeli, e militava nell'organizzazione giovanile del Partito Repubblicano, in aperto contrasto con il padre Filippo, fervente anarchico carrarese.\nNel 1918, durante la Prima guerra mondiale, fu chiamato alle armi, e prest\u00f2 servizio militare nei Reparti d'assalto, senza per\u00f2 partecipare ad alcun fatto d'arme, vista la quasi immediata fine delle ostilit\u00e0. Dopo la guerra, come accadde ad una parte degli Arditi d'Italia, che poi furono il nucleo fondatore degli Arditi del Popolo, matur\u00f2 una coscienza politica che lo port\u00f2 ad opporsi al fascismo, aggregandosi agli anarchici individualisti.\nProtagonista di vari scontri e risse di natura politica durante il Biennio rosso, continu\u00f2 la sua opposizione ai fascisti locali anche negli anni successivi e, il 26 settembre 1925, al culmine di un diverbio estrasse la pistola e fer\u00ec il militante fascista e concittadino Alessandro Perfetti. Il compagno di quest'ultimo, Antonio Vatteroni, spar\u00f2 a sua volta, ferendo Lucetti al collo e all'orecchio, mentre fuggiva. Nonostante la ferita, riusc\u00ec a dileguarsi e imbarcarsi clandestinamente su un mercantile, riparando a Marsiglia. Rimpatri\u00f2 sotto il falso nome di Ermete Giovannini, con il proposito di attentare alla vita di Mussolini, seguendo un piano che afferm\u00f2 di aver elaborato da solo.\nL'attentato.\nL'11 settembre 1926, giorno fissato per la celebrazione del processo per il fatto precedente, Lucetti si appost\u00f2 sul piazzale di Porta Pia a Roma e lanci\u00f2 una bomba contro la Lancia Lambda \"Coup\u00e9 de ville\" che trasportava Mussolini nel consueto tragitto da casa a Palazzo Chigi. La bomba rimbalz\u00f2 sul bordo superiore del finestrino posteriore destro dell'automobile e, qualche secondo dopo, esplose a terra ferendo otto passanti e lasciando illeso l'obbiettivo. Lucetti fu immediatamente immobilizzato da un passante, tale Ettore Perondi, e poi raggiunto dalla polizia.\nDalla perquisizione subito effettuata Lucetti fu trovato armato anche di una pistola di piccolo calibro.\nNel corso delle indagini la polizia cerc\u00f2 invano le prove di un complotto, arrest\u00f2 la madre, il fratello e la sorella di Lucetti, vecchi amici carraresi e anche chi aveva alloggiato con lui in albergo. Lucetti dopo l'arresto in commissariato dichiar\u00f2: \nMussolini usc\u00ec completamente illeso dall'attentato e dichiar\u00f2 inoltre che se la bomba fosse riuscita a penetrare all'interno della vettura l'avrebbe potuta tranquillamente raccogliere per scagliarla a sua volta contro l'attentatore.\nVenuto a conoscenza che Lucetti era giunto appositamente dalla Francia, Mussolini, appena giunto a Palazzo Chigi, rivolse alla folla accorsa un infiammato discorso in cui accus\u00f2 il governo della Francia di tollerare sul proprio suolo numerosi antifascisti.\nIl Governo Italiano, tramite l'ambasciatore Camillo Romano Avezzana, richiese alla Francia l'estradizione dei fuoriusciti italiani. Il Governo francese neg\u00f2 tale possibilit\u00e0 invocando il rispetto delle leggi dell'ospitalit\u00e0; ci\u00f2 nonostante dichiar\u00f2 che non avrebbe tollerato altri abusi da parte dei cittadini italiani l\u00e0 rifugiati.\nIl giorno seguente l'attentato, furono \"dimissionati\" il questore di Roma Vincenzo Pericoli e il capo della Polizia Francesco Crispo Moncada, quest'ultimo sostituito da Arturo Bocchini.\nProcesso.\nLucetti fu processato nel giugno 1927 davanti al Tribunale speciale e condannato a 30 anni di carcere. Con lui furono condannati come complici, a pene di circa vent'anni, anche Leandro Sorio e Stefano Vatteroni.\nSull'organizzazione dell'attentato non \u00e8 mai stata fatta piena luce. Una parte della storiografia ha avanzato l'ipotesi che il gesto di Lucetti fosse stato accuratamente preparato e l'organizzazione avesse coinvolto numerose persone di varie citt\u00e0 italiane. Comunque sia, Vincenzo Baldazzi, uno dei massimi esponenti degli Arditi del Popolo e poi della Resistenza romana, fu poi condannato per aver fornito la pistola a Lucetti; in seguito lo stesso Vincenzo Baldazzi fu nuovamente condannato per un aiuto finanziario fornito alla moglie di Lucetti.\nLa morte di Lucetti.\nNel 1943 Lucetti fu liberato dagli Alleati da poco giunti a Napoli. Lucetti prese quindi alloggio sull'isola di Ischia, ma il 17 settembre 1943, durante un bombardamento effettuato da bombardieri tedeschi, cerc\u00f2 rifugio su un motoveliero. Il natante fu per\u00f2 colpito e affondato, trascinando Lucetti con s\u00e9.\nRiconoscimenti.\nA Gino Lucetti fu intitolata una brigata partigiana anarchica, il Battaglione Lucetti, che combatt\u00e9 nel Carrarese.\nNe parlano Maurizio Maggiani, nel \"Coraggio del Pettirosso\", e Enrico Piscitelli, nel romanzo \"Nessun paradiso\".\nA Gino Lucetti Carrara ha intitolato una piazza nella frazione di Avenza.\nCollegamenti esterni.\n\"Lucetti, una bomba contro l'odiato Mussolini\" di Corrado Stajano da Corriere della Sera"}
{"id": "24482", "revid": "175462", "url": "https://it.wikipedia.org/wiki?curid=24482", "title": "Luigi Lucheni", "text": "Biografia.\nL'infanzia.\nLa madre, Luigia Lucchini, era una bracciante alle dipendenze di un'agiata famiglia parmense, presso l'odierna Albareto; rimasta incinta a seguito d'un rapporto clandestino con un possidente del luogo, si rec\u00f2 in Francia per poter partorire in segreto. Luigi nacque dunque a Parigi, dove la madre l'abbandon\u00f2 presso l\"'Hospice des enfants assist\u00e9s\". Per un errore di trascrizione all'anagrafe, il cognome fu francesizzato in \"Luch\u00e9ni\". Luigia Lucchini emigr\u00f2 poi negli Stati Uniti e non rivide mai pi\u00f9 n\u00e9 ebbe pi\u00f9 alcun contatto con suo figlio.\nLuch\u00e9ni trascorse la sua prima infanzia presso l'orfanotrofio \"Enfants Trouv\u00e9s\" di Parigi e, una volta rimpatriato in Italia, ad Albareto, crebbe tra orfanotrofi e povere famiglie affidatarie del luogo. Per sfuggire a questa condizione, a quattordici anni d'et\u00e0 fugg\u00ec da Albareto ed inizi\u00f2 a vagabondare per l'Europa.\nLa formazione.\nSvolse il servizio militare presso il Reggimento cavalleggeri di \"Monferrato\", a Napoli. Partecip\u00f2 poi, in qualit\u00e0 di soldato a cavallo, alla guerra in Africa orientale, dove prest\u00f2 servizio agli ordini del principe Raniero de Vera d'Aragona con cui rimase poi a lavorare, una volta finita la guerra, come attendente per un certo periodo di tempo, frequentando indirettamente gli ambienti dell'alta societ\u00e0. Fu insignito della medaglia a ricordo delle Campagne d'Africa con la fascetta \"Campagna 1895-96\". Ambiva al posto di direttore di carcere, che non gli fu per\u00f2 concesso, per cui, amareggiato, lasci\u00f2 Napoli, riprendendo la sua erranza in cerca di lavoretti per sopravvivere.\nDopo aver errato per tutta l'Europa e aver persino pensato di emigrare negli Stati Uniti, si trasfer\u00ec in Svizzera, a Losanna, dove trov\u00f2 lavoro come manovale nella costruzione della Posta nuova. Nella citt\u00e0 elvetica ebbe modo di avvicinarsi ad alcuni gruppi anarchici, allora impegnati nel dibattito sull'opportunit\u00e0 di un regicidio. In tale ambito, Luch\u00e9ni matur\u00f2 il vago progetto di rendere imperituro il suo nome, compiendo un atto irreparabile.\nIl regicidio.\nIl 10 settembre 1898 decise di mettere in atto i suoi propositi. Non avendo abbastanza soldi per acquistare un'arma da fuoco o un semplice pugnale, compr\u00f2 una lima triangolare, che fece affilare da un arrotino di Losanna. Si rec\u00f2 in battello ad \u00c9vian-les-Bains, dove villeggiava l'alta aristocrazia europea del tempo, e comper\u00f2 un catalogo degli ospiti illustri (l'\"\u00c9vian Programme\", ritrovato nelle sue tasche al momento dell'arresto e conservato agli archivi di Stato di Ginevra). Non trovando nessuno da poter assassinare, decise di approfittare del passaggio a Ginevra del pretendente al trono di Francia il Duca d'Orl\u00e9ans ma, prima ancora che potesse fare alcunch\u00e9, questi era gi\u00e0 ripartito per Parigi.\nAbis della Clara e l'idea del regicidio.\nGirovagando per le strade di Ginevra, s'imbatt\u00e9 in un commilitone che aveva svolto con lui il servizio militare nella cavalleria a Napoli, il chiavennasco Giuseppe Abis della Clara (1869-1956), appartenente ad una nobile famiglia che aveva fedelmente servito l'impero austro-ungarico da generazioni, il quale curava i cavalli di un'impresa di trasporti e conosceva molti cocchieri. Fu Abis della Clara, infatti, a rivelare a Luch\u00e9ni l'arrivo a Ginevra, quel pomeriggio stesso, dell'imperatrice Elisabetta d'Austria, probabilmente riconosciuta da un cocchiere nei pressi dell'H\u00f4tel Beau Rivage, dov'era scesa con un'unica accompagnatrice, la contessa ungherese Irma Szt\u00e1ray, e a suggerirgli \"ecco chi puoi assassinare!\".\nLa notizia della presenza dell'imperatrice a Ginevra fu pubblicata dalla \"Tribune de Gen\u00e8ve\" solamente il giorno successivo, poich\u00e9 ella viaggiava in incognito ed aveva rifiutato la protezione della polizia ginevrina. Sbarcata dal battello alle 13 del 9 settembre 1898, si rec\u00f2 in carrozza privata direttamente al castello di Pregny, dove l'attendeva una sua amica, la baronessa Rothschild, e torn\u00f2 all'albergo Beau Rivage solo alle 18 di sera. Dopo cena, fece una passeggiata a piedi per le vie della citt\u00e0, accompagnata dalla sola contessa Szt\u00e1ray, sino alla pasticceria D\u00e9sarnod, sita nei pressi del Grand Th\u00e9\u00e2tre. L'indomani mattina and\u00f2 di nuovo in citt\u00e0 a fare delle compere.\nL'omicidio.\nPer nascondere l'inesorabile declino della sua bellezza, l'imperatrice, sempre vestita di nero a seguito del suicidio del figlio Rodolfo, celava il viso dietro una veletta od un ombrellino, ed era pertanto difficile da riconoscere. Doveva imbarcarsi per la frazione di Montreux-Territet alle ore 13 di quel giorno 10 settembre quando Luch\u00e9ni, informato sull'indirizzo dell'imperatrice e sulle sue sembianze dall'amico Abis della Clara, si appost\u00f2 sul \"quai du Mont-Blanc\", nascosto dietro un ippocastano ed armato della sua lima, sapientemente occultata in un mazzo di fiori; al passaggio dell'imperatrice, sbuc\u00f2 dal suo nascondiglio e la pugnal\u00f2 al petto, con un unico e preciso colpo letale, tentando poi la fuga. Fu bloccato da quattro passanti, non molto lontano dal luogo dell'attentato, in attesa del sopraggiungere della polizia. Al commissario che lo interrogava, chiedendogli il motivo del suo gesto, pare abbia risposto: \u00abPerch\u00e9 sono anarchico. Perch\u00e9 sono povero. Perch\u00e9 amo gli operai e voglio la morte dei ricchi\u00bb.\nL'imperatrice, che stava correndo verso il battello (la sirena della partenza aveva gi\u00e0 suonato), s'accasci\u00f2 per effetto dell'urto, ma in breve si rialz\u00f2 e riprese la sua corsa, non sentendo apparentemente nessun dolore. Fu solo sul battello che impallid\u00ec e svenne tra le braccia della contessa Szt\u00e1ray. Il battello fece dunque retromarcia e l'imperatrice fu riportata nella sua camera d'albergo; spir\u00f2 un'ora dopo, senza aver ripreso conoscenza. L'autopsia, effettuata dal dottor M\u00e9gevand, mostr\u00f2 che la lima aveva trafitto il ventricolo sinistro, e che Elisabetta era morta d'emorragia interna.\nLa detenzione e il suicidio.\nDopo l'arresto, Lucheni venne condannato all'ergastolo. In cella impar\u00f2 il francese, al punto da scrivere in quella lingua le sue memorie, intitolate \"Histoire d'un enfant abandonn\u00e9, \u00e0 la fin du XIXe si\u00e8cle, racont\u00e9e par lui-m\u00eame\". Mor\u00ec in prigione nel 1910, molto probabilmente suicida, che possa essere stato strangolato con la cintura alla quale fu trovato appeso nella sua cella.\nLa sua testa fu recisa e poi conservata in un contenitore di formalina e mostrata agli ospiti illustri dell'H\u00f4tel M\u00e9tropole, quali i rivoluzionari ed uomini politici Lenin, Vja\u010deslav Michajlovi\u010d Molotov e Georgij Maksimilianovi\u010d Malenkov. Fu regalata, nel 1998, nel centenario dell'assassinio, dal Governo svizzero all'Istituto di patologia di Vienna; anche il corpo \u00e8 stato spostato a Vienna, nel Zentralfriedhof.\nLe possibili ragioni del regicidio.\nLe memorie di Lucheni, che s'interrompono quando sta per abbandonare Albareto, furono ritrovate nel 1938 e pubblicate da Santo Cappon nel 1998. Attraverso il suo memoriale, racconta di quanto abbia sofferto dell'abbandono da parte della madre, per la quale nutriva un sentimento di amore-odio, e di come lo facessero soffrire le ingiustizie di una societ\u00e0 che non rispettava i diritti di ogni bambino ad avere almeno un po' di amore e di felicit\u00e0. Dalle sue memorie e dai dati del suo processo, risulta che non fosse un vero e proprio anarchico, ma che col suo gesto voleva dare lustro al suo nome e, al contempo, vendicarsi di tutte le ingiustizie patite. Santo Cappon, nella sua biografia di Lucheni, sostiene che forando il cuore dell'Imperatrice, egli abbia virtualmente punito la madre che lo aveva abbandonato.\nCon riferimento all'imperatrice Elisabetta che, come sappiamo dal suo diario poetico, si era augurata di morire \"improvvisamente, rapidamente e se possibile all'estero\", ha visto questo suo desiderio esaudito proprio da uno di quei fanciulli infelici \"oppressi dall'Ordine stabilito\" ai quali dedicava le sue lacrime. La pensatrice anarchica Emma Goldman, che aveva particolarmente apprezzato e sostenuto gli attentati degli anarchici Sante Caserio e Gaetano Bresci, condann\u00f2 invece il gesto di Lucheni, perch\u00e9 la vittima era una donna non politicamente attiva in alcun regime o governo.\nAl giudice, il quale gli rinfacciava di avere ucciso una donna sola e disperata, Luch\u00e9ni rispose di non averlo saputo e di avere, invece, sempre creduto che Elisabetta fosse una donna realizzata e felice."}
{"id": "24483", "revid": "729019", "url": "https://it.wikipedia.org/wiki?curid=24483", "title": "Nestor Ivanovi\u010d Machno", "text": "Biografia.\nNestor Machno proveniva da una famiglia di umili contadini. A sette anni gi\u00e0 lavorava come pastore, ad otto frequentava la scuola che lasciava a dodici per mettersi al servizio dei kulaki tedeschi. Alto 1,65 metri, era fin da giovane claudicante: durante una sparatoria una pallottola gli si era conficcata in una caviglia, compromettendone irrimediabilmente l'uso.\nNel 1905 ader\u00ec alla causa rivoluzionaria ed entr\u00f2 nelle file degli anarchici. L'anno successivo si un\u00ec al gruppo operante a Huljajpole che faceva proseliti soprattutto fra i contadini e i giovani.\nNel 1908 venne condannato a morte dalle autorit\u00e0 zariste, ma a causa della giovane et\u00e0, la pena fu commutata in ergastolo. In carcere strinse una solida amicizia con l'anarchico P\u00ebtr Ar\u0161inov che lo aiut\u00f2 ad approfondire la sua cultura e a maturare convinzioni anarchiche.\nNel 1917 Machno fu rilasciato in seguito alla Rivoluzione di febbraio e, poco dopo, ritorn\u00f2 a Huljajpole. Il lavoro di Machno e del suo vecchio gruppo anarchico fu improntato al collegamento con le masse contadine che si organizzarono in \"Unioni Contadine\" prima e in Soviet dopo, e che rifiutarono di pagare le rendite ai latifondisti. Allo stesso modo, Machno si un\u00ec alle lotte operaie organizzando scioperi e iniziative di vario tipo.\nLa rivoluzione nella zona d'influenza di Machno e del suo gruppo, diventato ormai numeroso, procedeva velocemente e ci\u00f2 contribu\u00ec a fare di Huljajpole un centro d'attrazione per tutto il Paese. Furono realizzate collettivizzazioni della terra e furono organizzate Comuni agricole in tutte le province circostanti. Il tentativo di resistenza delle autorit\u00e0 centrali contro quanto stava accadendo in periferia convinse il locale soviet a creare un Comitato di salvezza della Rivoluzione presieduto dallo stesso Machno, che inizi\u00f2 a disarmare tutti i potenziali oppositori proseguendo la politica di collettivizzazione delle attivit\u00e0 produttive.\nDopo il trattato di Brest-Litovsk firmato da Lenin che cedeva anche parte del territorio dell'Ucraina, truppe austro-germaniche invasero il Paese e lo conquistarono in tre mesi. Gli anarchici si organizzarono in un esercito di liberazione votato alla guerriglia, mentre Machno e una delegazione visitarono la Russia bolscevica al fine di tentare di riaprire i collegamenti e ricevere aiuto dai compagni anarchici, senza risultati.\nL'incontro con Lenin.\nMachno ebbe inoltre un casuale incontro con Lenin nel quale la differente visione della societ\u00e0 tra anarchici e bolscevichi apparve con tutta la sua evidenza:\nMachno ritorn\u00f2 poi in Ucraina dove apprese che due suoi fratelli erano stati uccisi dagli occupanti tedeschi. Fu infine trovato in possesso di materiale propagandistico ed arrestato dagli austro-tedeschi. Venne liberato grazie al pagamento di una cauzione d'importo rilevante raccolta dai suoi compagni. Dal 1918 al 1921, Machno fu il leader del movimento di resistenza ucraino contro austro-tedeschi, russi bianchi e bolscevichi. Il movimento crebbe enormemente e consegu\u00ec numerose e importanti vittorie, ma fu infine sconfitto dall'Armata Rossa.\nFu esiliato a Parigi, dove continu\u00f2 l'attivit\u00e0 politica in condizioni di vita molto umilianti, entrando a far parte del gruppo anarchico \"Delo Truda\" (\u0414\u0435\u043b\u043e \u0422\u0440\u0443\u0434\u0430, La Causa del Lavoro). Rimase anarchico fino alla morte, avvenuta nel 1934 a causa di una tubercolosi che da tempo ne minava il fisico. Le sue ceneri riposano nel cimitero di P\u00e8re-Lachaise (colombarium 6685, division 87).\nPio Turroni e Nestor Machno.\nPio Turroni conobbe Machno durante l'esilio parigino che gli aveva permesso di sfuggire ai fascisti. Nella citt\u00e0 francese si era gi\u00e0 rifugiato da alcuni anni Machno, a seguito della sconfitta inflitta a lui e ai suoi compagni di lotta dai bolscevichi. Pio Turroni raccont\u00f2, tralasciando la scelta politica, la personalit\u00e0 e l'umanit\u00e0 che caratterizzava il leader anarchico ucraino, che non aveva atteggiamenti autoritari ed era sempre disponibile verso i compagni e chiunque avesse bisogno di aiuto. Sempre a parere di Turroni, Machno visse a Parigi in gravi ristretezze economiche, spesso non disponendo neppure del denaro sufficiente per potersi sfamare.\nQuando fu presentata la prima edizione italiana del libro \"Nestor Makhno: La rivoluzione russa in Ucraina, marzo 1917 - aprile 1918\", Pio Turroni fu intervistato da Luciano Ferraresi ed il giudizio di Pio Turroni relativo a Lev Trockij non fu per niente lusinghiero nei confronti di quest'ultimo. Lev Trockij venne infatti accusato da Turroni di non aver neppure menzionato nei suoi libri (i celebri \"La mia vita\" e la \"Storia della Rivoluzione russa\") n\u00e9 Nestor Machno n\u00e9 le vittorie di questi sui controrivoluzionari di Anton Ivanovi\u010d Denikin, Symon Petljura e P\u00ebtr Nikolaevi\u010d Vrangel'.\nPio Turroni accus\u00f2 inoltre Trockij di non aver neanche riportato la resistenza che incontr\u00f2 l'Armata Rossa da parte dei libertari ucraini. Sempre secondo Pio Turroni, in quel periodo si ricorse anche alla calunnia accusando Nestor Machno di antisemitismo. Accuse infondate e respinte da molti anarchici, tra cui Volin e Turroni stesso.\nLa Machnov\u0161\u010dina.\nDopo il trattato di pace stipulato da Lenin l'11 novembre 1918 e la ritirata delle truppe austro-tedesche che, dopo aver imposto un regime di destra in Ucraina, avevano tentato di reprimere la grande rivolta guidata da Machno e da i suoi compagni, la risposta fu tale che per la prima volta nella storia vi fu un tentativo d'applicazione su larga scala dei principi dell'autogoverno anarchico.\nEssendo allora l'Ucraina un paese a stragrande maggioranza contadina, il fulcro dell'instauratosi modello politico-economico machnovista era, di conseguenza, la terra. Moltissimi contadini aderirono dunque agli ideali anarchici. L'indigente bracciantato agricolo, affamato di terre, aveva infatti ricevuto da Machno e dai suoi compagni i latifondi espropriati ai grandi proprietari terrieri. Le collettivit\u00e0 contadine locali vissero, per la prima volta, l'esperienza dell'autogestione.\nIl modello sociale.\nI contadini erano organizzati in comuni, o soviet del lavoro, indipendenti e coltivavano la terra comunitariamente, senza che fosse richiesta una qualche forma di supervisione o coordinamento da parte di un'autorit\u00e0 centrale, in linea con i principi dell'anarco-comunismo. Ne risultava dunque un'organizzazione estremamente egualitaria, dove il soviet aveva la sola funzione di porre in comunicazione i vari collettivi agricoli sparse sul territorio. Il sistema bolscevico non riusc\u00ec a penetrare in tale struttura: le singole unit\u00e0 produttive erano infatti fra loro interagenti, sia a livello locale, sia a livello distrettuale e regionale, portando a forme di collaborazione comunitaria che, per\u00f2, non limitavano in assoluto la libert\u00e0 personale dei costituenti. Il sistema fu oggetto di un carteggio fra Machno e l'anarco-comunista italiano Errico Malatesta.\nLa propaganda anti-autoritaria.\nI machnovisti, in linea con il loro credo anarchico, avversavano qualsiasi forma di autorit\u00e0 costituita e, quando iniziavano il lavoro politico in una localit\u00e0, affiggevano manifesti del tipo:\nRapporti con i bolscevichi.\nI miliziani machnovisti, nel 1920, tentarono di stringere patto di collaborazione con i bolscevichi, ma vollero includere una clausola da quest'ultimi considerata assolutamente non condivisibile:\nCi\u00f2 non poteva altro che portare allo scontro armato fra anarchici e bolscevichi. Malatesta comment\u00f2 poi: \nManifesto Machnovista.\nRiportiamo di seguito parte del Manifesto Machnovista redatto dalla sezione culturale degli insorti in data 27 aprile 1920:"}
{"id": "24484", "revid": "838137", "url": "https://it.wikipedia.org/wiki?curid=24484", "title": "Martiri di Chicago", "text": ""}
{"id": "24485", "revid": "1305772", "url": "https://it.wikipedia.org/wiki?curid=24485", "title": "Larrea", "text": ""}
{"id": "24488", "revid": "125899164", "url": "https://it.wikipedia.org/wiki?curid=24488", "title": "Ravachol", "text": "Biografia.\nFiglio di Jean Adam Koeningstein, operaio olandese e di Marie Ravachol, torcitrice di seta francese, nacque a Saint-Chamond nei pressi di Saint-\u00c9tienne nella parte orientale della Francia. Adott\u00f2 il cognome materno, disconoscendo il padre reo di violenza e abbandono della madre e dei suoi 4 figli.\nInizi\u00f2 a lavorare ancora bambino e la vita in una societ\u00e0 in cui vi erano grosse differenze sociali influ\u00ec sul suo pensiero politico, a 18 anni lesse \"L'ebreo errante\" che lo fecero distaccare dalle idee di religione, inoltre cominci\u00f2 a partecipare una serie di conferenze, fra le quali alcune tenute da Paule Mink, Leonie Rouzade, e Edme Charles Chabert che lo convinsero dell'ideale socialista e dell'ateismo. Si aggreg\u00f2 al movimento anarchico.\nFurti e omicidi.\nSenza lavoro a causa delle idee anarchiche e ridotto alla fame, Ravachol e il fratello cominciano a commettere dei piccoli furti per mantenersi, nel 1890 la famiglia di Ravachol si trasferisce a Saint-\u00c9tienne dove riesce a trovare alcuni lavori. Trovandosi nuovamente disoccupato in breve, Ravachol comincia a darsi al contrabbando di alcoli e allo spaccio di banconote false, ma in questo campo fallisce. \nNel maggio del 1891 viola la tomba della baronessa de la Rochetaill\u00e9e per impossessarsi dei suoi gioielli, scoprendo per\u00f2 che non erano stati sepolti con la donna. Il 18 giugno del 1891 si reca a Chambles una cittadina a breve distanza da Saint-\u00c9tienne, poich\u00e9 gli era giunta voce che l\u00ec viveva un vecchio, tale Jacques Brunel, mendicante che da cinquanta anni viveva da solo sostenendosi con l'elemosina, aveva in tale modo accumulato una certa fortuna. Durante una rapina finita con una colluttazione Ravachol soffoc\u00f2 l'anziano con un cuscino. La polizia lo arrest\u00f2 poco dopo mentre era intento a portare via i sacchi di monete custoditi dalla vittima, ma mentre lo scortavano in questura riusc\u00ec a divincolarsi e a fuggire.\nLa fuga lo porta a rifugiarsi prima a Barcellona e poi a Parigi sotto il falso nome di Leon Leger.\nGli attentati.\nIl 1\u00ba maggio del 1891 il governo francese fece reprimere una manifestazione a Fourmies con l'uso delle armi, 14 persone furono uccise e 40 ferite. Nello stesso giorno a Clichy la polizia arrest\u00f2 alcuni anarchici che avevano usato delle armi, furono condannati a lunghe detenzioni e ai lavori forzati.\nL'11 marzo del 1892 Ravachol mise una bomba nella casa del giudice di Clichy e il 27 marzo in casa del procuratore. Nello stesso mese organizz\u00f2 un attentato presso una caserma di Parigi. Gli attentati provocarono grossi danni, ma non fecero vittime.\nRavachol fu riconosciuto dal proprietario del ristorante \"Very\", nel quale si trovava per fare colazione, e arrestato. Alla vigilia del suo processo (26 aprile) il proprietario fu assassinato da una bomba messa nel suo ristorante.\nLungo il percorso verso il commissariato url\u00f2 pi\u00f9 volte.\nDalla perquisizione della sua abitazione furono rinvenute numerose armi, attrezzatura per la preparazione delle bombe e opuscoli anarchici.\nIl processo.\nIn un primo tempo fu giudicato soltanto per gli attentati dinamitardi e fu quindi condannato ai lavori forzati a vita. Due mesi pi\u00f9 tardi, il 21 giugno 1892 il processo pass\u00f2 al tribunale di Montbrison dove fu giudicato anche per i cinque omicidi commessi nel 1891, alcuni furti e profanazioni di tombe. La condanna a vita ai lavori forzati fu trasformata in condanna a morte.\nRavachol venne ghigliottinato pubblicamente a Montbrison l'11 luglio 1892, ed ivi sepolto."}
{"id": "24491", "revid": "125336458", "url": "https://it.wikipedia.org/wiki?curid=24491", "title": "Impero latino di Costantinopoli", "text": "L'impero latino di Costantinopoli (1204-1261), detto anche Impero latino d'Oriente, fu il risultato della quarta crociata, che Bonifacio di Monferrato, comandante della crociata, decise di dirottare verso il saccheggio e la presa di Costantinopoli. Per la citt\u00e0 e per l'impero fu un periodo di grande decadenza, terminato solo con la riscossa dell'imperatore bizantino Michele VIII Paleologo che riconquist\u00f2 la capitale.\nTale impero veniva percepito dai crociati come uno Stato cattolico successore dell'impero bizantino. Baldovino IX, conte delle Fiandre, venne incoronato come primo Imperatore il 16 maggio 1204; al rivale Bonifacio del Monferrato venne affidato il regno di Tessalonica.\nStoria.\nL'impero bizantino alla fine del XII secolo si era indebolito, perdendo in sequenza la Serbia, la Croazia, la Dalmazia e la Bulgaria. Le lotte tra il figlio di Isacco Angelo (Alessio) e suo zio Alessio III innescarono conseguenze allora imprevedibili. Dopo essere stato imprigionato col padre, Alessio (IV) riusc\u00ec a fuggire, rivolgendosi a Venezia. In questa citt\u00e0 si trovavano concentrate le forze della quarta crociata in attesa di imbarcarsi per la Terrasanta, ma prive dei fondi necessari a pagare il trasporto con le navi veneziane (1202).\nIl doge Enrico Dandolo non ebbe allora la brillante idea di offrire loro il trasporto in cambio della conquista della citt\u00e0 ribelle di Zara, che era uno degli scali sulla rotta di Terrasanta. Questa decisione fu presa solo dopo l'ostilit\u00e0 degli zaratini, che non volevano acconsentire al necessario scalo tecnico dell'imponente flotta. I crociati accettarono di collaborare con Venezia, ma il saccheggio e la conquista di una citt\u00e0 cattolica suscit\u00f2 in seguito un'ondata di scandalo nella cristianit\u00e0. Papa Innocenzo III scomunic\u00f2 i veneziani, ma non arriv\u00f2 a una paradossale scomunica dei crociati, formalmente suoi inviati. A Zara il Dandolo ricevette degli emissari di Filippo di Svevia, cognato di Alessio di Bisanzio, figlio del detronizzato Isacco, che gli chiesero aiuto per rovesciare l'attuale imperatore che usurpava il trono.\nLa posta era molto allettante e Alessio aggiunse sul piatto una forte ricompensa in denaro e la ricomposizione dello Scisma d'Oriente. Fu cos\u00ec che nel 1203 i veneziani e i crociati conquistarono Costantinopoli, rovesciando Alessio III, restaurando Isacco e Alessio IV e prendendo sostanzialmente possesso della citt\u00e0, che fu successivamente saccheggiata duramente con un secondo assedio, in seguito alle proteste dell'aristocrazia bizantina, stanca delle prepotenze e delle ingerenze occidentali (1204).\nIn seguito ad un vero e proprio contratto tra veneziani e crociati, le terre dell'ormai ex impero bizantino vennero spartite tra Baldovino conte di Fiandra, eletto da un consiglio di sei veneziani e sei baroni \"imperatore di Rom\u00e0nia\", che ne prese un quarto; un quarto venne preso dal marchese Bonifacio di Monferrato, comandante supremo della crociata, il quale aveva confidato nell'elezione, ma i veneziani gli avevano preferito Baldovino, date le sue \"simpatie\" per Genova; un altro quarto and\u00f2 ai principi e baroni franchi che avevano preso parte all'impresa; l'ultima parte, che venne successivamente aumentata di un ottavo nella definitiva revisione delle assegnazioni - e quindi ammontava, come si disse allora, ad \u201cuna quarta parte e mezza\u201d - venne presa dai veneziani, che si appropriarono delle isole della Grecia e dei principali scali navali, assicurandosi il monopolio dei traffici nel Mediterraneo orientale a discapito dei rivali genovesi. Tutti i feudatari, ma non il doge veneziano, erano tenuti alla fedelt\u00e0 nei confronti dell'imperatore. Poich\u00e9 quest'ultimo era stato scelto tra i baroni, a Venezia spett\u00f2 la scelta del nuovo patriarca della Chiesa di rito latino, creata in quell'occasione. Intanto i nobili bizantini si erano rifugiati ai confini dell'ex impero, dove si organizzarono in piccoli stati (Nicea, Trebisonda, Epiro), meditando la rivincita.\nNello Ionio i veneziani ottennero Modone e la vicina Corone sulla punta meridionale della Morea, e la fortificarono. Queste citt\u00e0 diventarono i \"due occhi della Repubblica\" (\"oculi capitales Communis\"): tutte le navi che tornavano dal Levante avevano l'ordine tassativo di farvi sosta, per dare e ricevere informazioni su pirati e convogli.\nPapa Innocenzo III fu imbarazzato dal prezzo che era costata la ricomposizione dello scisma e ben presto ci si dovette accorgere che in realt\u00e0 la frattura tra latini e ortodossi era invece profonda pi\u00f9 che mai. Dopo pochi decenni Giovanni III Vatatze si alle\u00f2 con i genovesi per fare piazza pulita dei rivali, arrivando ad impadronirsi di tutte le province orientali e poi di Tessalonica (1246). Nel 1261 Michele VIII Paleologo sconfisse Baldovino II grazie all'appoggio di Genova, che guadagn\u00f2 una posizione di preminenza nel Levante. La nuova dinastia tent\u00f2 di ricucire i rapporti diplomatici tra Oriente e Occidente, ma l'impero era ormai duramente provato dalla rapace dominazione latina.\nIl titolo di Imperatore latino.\nIl nome latino dell'imperatore era \"Imperator Romaniae\", o Imperatore di Rom\u00e0nia. Questo nome, che all'incirca significa \"terra romana\", non ha niente a che vedere con l'attuale e omonima nazione; piuttosto, era la forma latina del titolo del cosiddetto Imperatore bizantino, che l'Imperatore latino sperava di rimpiazzare. L'Impero bizantino non venne infatti mai definito come tale nel corso della sua esistenza: tale definizione \u00e8 di natura storiografica a posteriori, infatti il titolo dell'imperatore era \"Basileus Rhomaion\", ovvero \"Imperatore dei Romani\", per via della diretta continuit\u00e0 con l'Impero romano dopo la suddivisione tra Oriente e Occidente del 395. L'Impero latino avanz\u00f2 pretese su tutti i territori controllati dall'Impero bizantino fin dal momento in cui Costantinopoli venne conquistata, ed esercit\u00f2 il controllo su parte della Grecia (gli Stati crociati: il Regno di Tessalonica, il Principato d'Acaia, il Ducato di Atene).\nGran parte del territorio rimase per\u00f2 nelle mani degli stati rivali guidati dagli aristocratici dell'ex-Impero, come il Despotato d'Epiro, l'Impero di Nicea, e l'Impero di Trebisonda, anche se i parenti di Baldovino, conte delle Fiandre, combatterono lungamente per assicurarsene il dominio. L'Impero latino ebbe termine il 25 luglio 1261, quando Michele VIII Paleologo riprese Costantinopoli, deponendo l'ultimo imperatore, Baldovino II.\nPer circa un secolo a seguire gli eredi di Baldovino II continuarono comunque ad usare il titolo di Imperatore di Costantinopoli e vennero formalmente considerati dai sovrani occidentali come i legittimi sovrani dei restanti Stati Latini dell'Egeo, fino alla ripresa dei suddetti territori da parte della dinastia dei Paleologi (che dedicarono maggiore priorit\u00e0 alla riconquista delle province elleniche, condannando quelle anatoliche ad una precoce sottomissione agli Ottomani)."}
{"id": "24492", "revid": "1714743", "url": "https://it.wikipedia.org/wiki?curid=24492", "title": "Enrico di Fiandra", "text": "Origine.\nBaldovino, sia secondo la \"Flandria Generosa (Continuatio Bruxellensis)\", che secondo la \"Chronica Albrici Monachi Trium Fontium\", era il figlio maschio terzogenito del Conte di Hainaut, Marchese di Namur e Conte di Fiandra, Baldovino V di Hainaut e della Contessa di Fiandra, Margherita d'Alsazia.Baldovino V di Hainaut, secondo il \"Gisleberti Chronicon Hanoniense\", era il figlio del Conte di Hainaut, Baldovino IV e della moglie, Alice di Namur, che era figlia del conte di Namur, Goffredo I e della sua seconda moglie, l'erede della contea del Lussemburgo, Ermessinda di Lussemburgo, sia secondo la \"Genealogica comitum Buloniensium\", che secondo la \"Chronica Albrici Monachi Trium Fontium\" e che, secondo il \"Herimanni, Liber de Restauratione Sancti Martini Tornacensis\", era la sorella del conte di Lussemburgo e di Namur, Enrico IV.Margherita d'Alsazia, secondo la \"Flandria Generosa (Continuatio Claromariscensis)\" era la figlia femmina secondogenita del conte delle Fiandre, Teodorico di Alsazia (1099 circa \u2013 4 gennaio 1168) e di Sibilla d'Angi\u00f2 (1112 circa \u2013 1165), che, anche se l'arcivescovo, Guglielmo, della citt\u00e0 di Tiro, nell'odierno Libano, nel suo \"Historia rerum in partibus transmarinis gestarum\" ce la presenta come figlia femmina primogenita era la figlia femmina secondogenita del conte d'Angi\u00f2 e conte di Tours, conte consorte e poi conte del Maine ed infine reggente del Principato d'Antiochia e re consorte del Regno di Gerusalemme, Folco il Giovane, e della contessa del Maine, Eremburga, figlia unica del conte del Maine, Elia I e di Matilde, come riporta nella sua \"Historia Ecclesiastica, Pars II, Liber IV\" del monaco e cronista medievale, Orderico Vitale, signora di Ch\u00e2teau-du-Loir, figlia di Gervaso, signore di Ch\u00e2teau-du-Loir.\nBiografia.\nSua madre, Margherita, mor\u00ec nel 1194, come ci confermano gli \"Annales Blandinienses\"; secondo il \"Gisleberti Chronicon Hanoniense\", la contessa si trovava a Male (oggi quatrtiere di Bruges), dove si ammal\u00f2 gravemente, e dove mor\u00ec il 15 novembre e fu sepolta a Bruges, nella chiesa di San Donato.Suo fratello Baldovino, il figlio maschio primogenito, sempre secondo il \"Gisleberti Chronicon Hanoniense\", divenne cos\u00ec Baldovino IX, conte delle Fiandre, anche se il governo della contea continu\u00f2 ad essere esercitato dal padre.\nSuo padre, Baldovino V, conte di Hainaut e conte di Namur, ancora secondo il \"Gisleberti Chronicon Hanoniense\", dopo lunga malattia mor\u00ec a Mons il 17 dicembre 1195 (\"1195, mense Decembri, 12 kal. ianuarii\"); suo fratello Baldovino, il figlio maschio primogenito, gli succedette, nella contea di Hainaut, come Baldovino VI, mentre nella contea di Namur gli succedette il figlio maschio secondogenito, Filippo.\nIl 23 febbraio 1200, Enrico prese l'impegno di partire per la Terra Santa, assieme a suo fratello, il Conte di Fiandra e di Hainaut, Baldovino e a suo cognato, il conte di Champagne e di Brie, Tebaldo III, a cui fu concordemente assegnato il comando della quarta crociata. I due anni successivi furono impiegati per preparare la spedizione.Dopo essere partiti nel 1202, la Crociata, nel 1203, era stata deviata verso Costantinopoli, per sostenere Alessio Angelo a conquistare il trono di Costantinopoli contro lo zio, l'imperatore Alessio III Angelo, che aveva deposto il proprio fratello e padre di Alessio, l'imperatore Isacco II Angelo; dopo che Alessio, divenuto nel frattempo Alessio IV, nel febbraio del 1204, era stato imprigionato e strangolato, al trono era salito Alessio V Ducas, che ripudi\u00f2 tutti gli accordi presi coi Crociati, che decisero di combattere e ci fu un trattato tra i capi dei crociati tra cui, Baldovino, il Doge di Venezia, Enrico Dandolo e Bonifacio del Monferrato, per la spartizione del bottino, l'elezione di un imperatore latino e la divisine delle province; i crociati, tra cui Enrico, nel mese di aprile riuscirono a conquistare Costantinopoli e per tre giorni si abbandonarono al saccheggio sfrenato e all'uccisione di circa 2000 abitanti e, dopo la spartizione del bottino, si apprestarono all'elezione dell'imperatore.La corona imperiale, venne dapprima offerta al Doge di Venezia, Enrico Dandolo, che fu uno degli artefici del dirottamento della crociata su Costantinopoli, ma egli la rifiut\u00f2. La scelta quindi rimaneva tra due contendenti: Bonifacio del Monferrato, il candidato con pi\u00f9 possibilit\u00e0 di avere l'appoggio dei Greci, e suo fratello, Baldovino, giovane, pio e virtuoso, uno dei pochi che aveva intrapreso la crociata senza secondi fini ed osservato con rigore il voto fatto alla partenza; era insomma il leader pi\u00f9 popolare nell'esercito crociato e, soprattutto, aveva l'appoggio del doge Dandolo; la scelta ricadde infine su di lui e il 9 maggio 1204 fu eletto imperatore e incoronato il 16 maggio, in Santa Sofia con una cerimonia che segu\u00ec strettamente il cerimoniale Bizantino, dove Bonifacio sostenne la corona durante la cerimonia e prest\u00f2 omaggio al rivale. Essendosi distinto nell'assedio di Costantinopoli e in altre situazioni, ben presto Enrico divenne prominente tra i principi del nuovo Impero Latino di Costantinopoli.\nL'Impero Latino venne organizzato secondo principi feudali: l'Imperatore era il vertice della piramide e concedeva i territori conquistati ai feudatari a lui sottoposti. L'imperatore aveva poi un suo feudo, che consisteva nella citt\u00e0 di Costantinopoli nelle regioni adiacenti sia sulla costa anatolica sia su quella europea e alcune isole tra cui Lemno, Lesbo, Chio e Tino, su cui governava direttamente, mentre il resto del territorio dell'impero, che in massima parte doveva essere ancora conquistato, veniva diviso tra i Veneziani e gli altri Crociati.Durante l'inverno 1204-1205 i Franchi proseguirono la conquista della Bitinia, alla quale Enrico prese parte.\nMa nel febbraio 1205 i Greci, che non gradivano che le loro chiese fossero governate da vescovi latini, si ribellarono e furono aiutati dallo zar di Bulgaria, Kaloyan, la cui proposta di alleanza era stata rifiutata da Baldovino. La guarnigione fedele a Baldovino fu espulsa da Adrianopoli. Baldovino allora assieme a Dandolo, Luigi I di Blois, e Goffredo di Villehardouin, lo storico e trovatore, marci\u00f2 sulla citt\u00e0 nell'intento di assediarla, ma l'esercito franco fu sconfitto, il conte di Blois ucciso e Baldovino stesso, nell'aprile 1205, cadde prigioniero dello Zar. Quando arriv\u00f2 Enrico con i rinforzi dall'Asia Minore la battaglia era terminata e si pot\u00e9 trarre in salvo solo i resti dell'esercito.\nPer qualche tempo il destino di Baldovino rimase incerto: a suo fratello, Enrico, fu affidata la reggenza e, per pi\u00f9 di un anno, non si fu certi della sua morte fino alla met\u00e0 di luglio 1206. La conferma della morte di Baldovino in prigionia fu data a Enrico da alcuni cavalieri Franchi, tratti in salvo a Stenimaco.\nA Baldovino, sul trono imperiale, succedette Enrico, che venne incoronato il 20 agosto 1206, mentre nelle Fiandre l'altro fratello Filippo di Namur mantenne la carica di reggente accordandosi col re di Francia, Filippo II Augusto ed entrambe le figlie di Baldovino, Giovanna e Margherita, furono condotte a Parigi per essere educate.Anche Bonifacio di Monferrato prest\u00f2 omaggio a Enrico e, nel febbraio 1207, gli concesse in moglie la propria figlia, Agnese (1187 \u2013 1207/8), anche per far fronte comune contro lo Zar di Bulgaria, Kalojan, che dopo aver raso al suolo Adrianopoli, minacciava il regno di Tessalonica e, nel settembre di quello stesso anno, riusc\u00ec a tendere un'imboscata a Bonifacio, vicino a Mossinopoli, dove quest'ultimo trov\u00f2 la morte. Kalojan mor\u00ec nell'ottobre di quello stesso anno, mentre preparava un attacco a Tessalonica.\nEnrico fu un governante saggio, il cui regno trascorse tra le lotte contro il suo rivale, Teodoro I Lascaris, Imperatore di Nicea, che, nel 1205, era succeduto al fratello, Costantino e, nel 1208, era stato incoronato imperatore, mentre col successore di Kalojan, Boril, dopo un iniziale periodo di guerra (in quel periodo Enrico dopo la vittoria di Filippopoli, del 1208, si alle\u00f2 col despota bulgaro Alessio Slavo, nipote di Kalojan), si giunse ad una tregua che, nel 1213, port\u00f2 al matrimonio di Enrico, vedovo di Agnese da diversi anni, con la figlia di Boril, Marija; Enrico fece allora una alleanza con Boril ed il re d'Ungheria, Andrea II, per combattere il re di Serbia, Stefano Prvoven\u010dani; per\u00f2 l'offensiva congiunta di Latini, Bulgari e Ungheresi contro i Serbi fu un completo disastro.\nEnrico mor\u00ec improvvisamente l'11 giugno 1216, appena quarantenne, a Tessalonica L'imperatore mor\u00ec, si dice, avvelenato dalla seconda moglie, la bulgara Marija. Dopo la morte di Enrico fu eletto a succedergli il cognato, Pietro, marito della sorella Iolanda.Sembra che Enrico sia stato coraggioso ma non crudele, e tollerante ma non debole; possedendo \"il superiore coraggio di opporsi, in un'epoca di superstizioni, all'orgoglio e all'avarizia del clero\". I suoi sudditi Greci lo avevano accettato perch\u00e9 Enrico li trattava come collaboratori.\nDiscendenza.\nEnrico dalla prima moglie Agnese (il matrimonio ci viene confermato da Goffredo di Villehardouin) ebbe un figlio:\nEnrico dalla seconda moglie Marija non ebbe figli.\nEnrico da una amante di cui non si conoscono n\u00e9 il nome n\u00e9 gli asendenti ebbe una figlia:"}
{"id": "24493", "revid": "9", "url": "https://it.wikipedia.org/wiki?curid=24493", "title": "Formula Uno", "text": ""}
{"id": "24500", "revid": "124808", "url": "https://it.wikipedia.org/wiki?curid=24500", "title": "Charlotte Gainsbourg", "text": "Nel corso della sua carriera ha vinto due Premi C\u00e9sar, un Prix d'interpr\u00e9tation f\u00e9minine al Festival di Cannes, un Premio Bodil e un Premio Robert. \u00c8 una delle attrici francesi pi\u00f9 note e pi\u00f9 richieste a livello internazionale.\nBiografia.\nCharlotte Gainsbourg \u00e8 nata a Londra e cresciuta a Parigi all'interno di una famiglia ebraica di artisti bilingue: suo padre era il cantautore e attore ucraino-francese Serge Gainsbourg, mentre sua madre \u00e8 l'attrice e cantante inglese Jane Birkin. \u00c8 nipote dell'attrice Judy Campbell (sua nonna materna) e dello scrittore Andrew Birkin (suo zio). Inoltre da parte di sua madre ha due sorellastre, la fotografa Kate Barry (1967-2013), e la cantante e modella Lou Doillon.\nI suoi genitori si separarono quando aveva 9 anni.\nCarriera.\nCinema.\nCharlotte Gainsbourg ha debuttato al cinema nel 1984, partecipando al film \"Amore e musica\" (\"Paroles et Musique\"). Nel 1986 ha vinto il Premio C\u00e9sar come migliore promessa femminile per il suo ruolo in \"L'effront\u00e9e - Sar\u00e0 perch\u00e9 ti amo?\". Nel 1990 interpreta uno dei tre ruoli femminili ne \"Il sole anche di notte\" dei fratelli Taviani.\nNel 1993 viene diretta per la prima volta in inglese dallo zio Andrew Birkin nel film \"Il giardino di cemento\". Nel 1994 debutta a teatro, mentre nel 1996 ha interpretato Jane Eyre nell'omonimo film \"Jane Eyre\", di Franco Zeffirelli, adattamento del romanzo di Charlotte Bront\u00eb.\nNel 2000 ha vinto un altro Premio C\u00e9sar come migliore attrice non protagonista per il film \"Pranzo di Natale\". Nel 2006 ha recitato in \"Nuovomondo\" di Emanuele Crialese ed in \"L'arte del sogno\" di Michel Gondry; l'anno successivo \u00e8 stata candidata ancora come migliore attrice non protagonista ai C\u00e9sar per \"L'arte del sogno\".\nNel 2009 ha ricevuto il Prix d'interpr\u00e9tation f\u00e9minine (migliore interpretazione femminile) al Festival di Cannes per il suo ruolo nel controverso \"Antichrist\" di Lars von Trier. Nel 2011 ha interpretato Claire nel film \"Melancholia\" al fianco di Kirsten Dunst, Kiefer Sutherland e Charlotte Rampling, sempre sotto la direzione di Von Trier. Nel 2012 fu confermata nella parte di protagonista nel film \"Nymphomaniac\" di Von Trier. Sempre nel 2012 ha fatto parte della giuria al 62\u00ba Festival di Berlino.\nMusica.\nCharlotte Gainsbourg si \u00e8 dedicata a pi\u00f9 riprese all'attivit\u00e0 di cantante. L'esordio la vede partecipare nel 1984 alla realizzazione dell'album del padre \"Love on the Beat\", dove canta con lui in \"Lemon Incest\". Nel 1986 debutta con l'album solista \"Charlotte for Ever\", ancora in collaborazione con il padre, con cui duetta in \"Charlotte for Ever \"e \"Plus doux avec moi\". Per i successivi otto anni non canter\u00e0 pi\u00f9, fino a quando partecipa all'iniziativa dei Les Enfoir\u00e9s: nel 1994 interpreta con la madre la canzone scritta dal padre \"Di doo dah\" nell'album \"Les Enfoir\u00e9s au Grand Rex\". Nello stesso album interpreta \"Un autre monde\" del gruppo T\u00e9l\u00e9phone e \"La Chanson des Restos\" di Jean-Jacques Goldman; il disco \u00e8 la registrazione di un concerto di beneficenza a favore dell'associazione Les Restos du C\u0153ur.\nDue anni pi\u00f9 tardi partecipa alla colonna sonora del film \"Love, etc.\", in cui \u00e8 anche attrice. Nel 2000 collabora con Madonna nell'album \"Music\" per il brano \"What It Feels Like for a Girl\", la cui introduzione \u00e8 un pezzo recitato dalla Gainsbourg tratto dal film \"Il giardino di cemento\". Nel 2001 collabora ancora con Les Restos du C\u0153ur: partecipa alla realizzazione dell'album \"L'Odyss\u00e9e des Enfoir\u00e9s\", dove, fra le altre canzoni, interpreta con Marc Lavoine, Julien Clerc e Thierry Lhermitte una canzone di Renaud, \"Manu\".\nNel 2006 pubblica il suo secondo album, \"\". Il disco \u00e8 realizzato in collaborazione con gli AIR, Jarvis Cocker (ex cantante dei Pulp), Nigel Godrich e Neil Hannon dei Divine Comedy. L'album contiene testi in inglese e francese ed ha raggiunto la vetta dei dischi pi\u00f9 venduti in Francia. Alla fine del 2009 pubblica l'album \"IRM\", prodotto da Beck. Il titolo \u00e8 una sigla che sta per \"risonanza magnetica\". Il disco ha raggiunto la quarta posizione della classifica di vendita francese. Nel 2011 pubblica il doppio album \"Stage Whisper\", una collezione di tracce live e inediti. Nel 2013 pubblica una cover del brano \"Hey Joe\", per promuovere il film \"Nymphomaniac\". Nel 2017 pubblica l'album \"Rest\".\nVita privata.\nCharlotte Gainsbourg vive e lavora in Francia ed \u00e8 legata dal 1991 all'attore Yvan Attal, da cui ha avuto tre figli: Ben (1997), Alice Jane (2002) e Joe (2011).\nIl 5 settembre 2007 \u00e8 stata ricoverata in un ospedale di Parigi, dove ha sub\u00ecto un intervento chirurgico per un'emorragia cerebrale. Ha ripreso a recitare dopo una convalescenza durata due anni.\nTeatro.\nA teatro Charlotte Gainsbourg ha recitato nel 1994 nell'adattamento di Pierre Laville di \"Oleanna\" di David Manet.\nCritica.\nSu 19 dei suoi film sottoposti al giudizio della critica statunitense 12 hanno ricevuto critiche positive sul sito Rotten Tomatoes, che aggrega ed esprime i giudizi dei critici sui film in un indicatore sintetico percentuale. 10 dei suoi film hanno una votazione alta (non inferiore al 70%) e in particolare il film \"Il giardino di cemento\" del 1993, in cui Charlotte \u00e8 protagonista, \u00e8 riuscito ad ottenere una votazione rara del 100%.\nDoppiatrici italiane.\nNelle versioni in italiano dei suoi film, Charlotte Gainsbourg \u00e8 stata doppiata da:"}
{"id": "24502", "revid": "767487", "url": "https://it.wikipedia.org/wiki?curid=24502", "title": "Tantalcarbide", "text": "Il tantalcarbide \u00e8 un minerale scoperto in Russia sui monti Urali nei pressi di Ni\u017enij Tagil e sui monti Altaj nel 1909 e classificato inizialmente con tantalio nativo. Nel 1962 si \u00e8 scoperto che in realt\u00e0 si tratta di carburo di tantalio. Prende il nome dalla sua composizione chimica (tantalio e carbonio).\nMorfologia.\nIl tantalcarbide \u00e8 stato scoperto sotto forma di cristalli cubo-ottaedrici ben formati e di granuli concresciuti di circa 0,1mm.\nOrigine e giacitura.\nSi trova nei concentramenti dei depositi di platino. \u00c8 l'analogo del niobocarbide con tantalio al posto del niobio."}
{"id": "24503", "revid": "205250", "url": "https://it.wikipedia.org/wiki?curid=24503", "title": "Juan Larrea", "text": "Biografia.\nAttraverso Gerardo Diego e Vicente Huidobro, il giovane Larrea cominci\u00f2 ad appassionarsi alla poesia, cercandovi in essa una via di uscita dalla realt\u00e0 mediocre che lo circondava. Sebbene conducesse una vita relativamente agiata come archivista e bibliotecario, la sua insoddisfazione per il mondo e con se stesso lo port\u00f2 a intraprendere una doppia \"fuga\": prima a Parigi, dove abbandon\u00f2 lo spagnolo come lingua di creazione adottando il francese e insieme al suo amico C\u00e9sar Vallejo, cre\u00f2 la rivista \"Favorables Par\u00eds Poema\". La seconda fase della sua fuga lo port\u00f2 al Nuovo Mondo, e allo studio delle culture precolombiane. Nel 1932 abbandon\u00f2 la creazione poetica.\nDopo la Guerra Civile, si esili\u00f2 definitivamente in America e intraprese un'opera saggistica di gran rilievo, nella quale emergono i suoi studi sopra C\u00e9sar Vallejo, Vicente Huidobro, il surrealismo, la \"Guernica\" di Picasso e Machu Picchu.\nLa vita di Larrea \u00e8 una successione di coincidenze significative, al modo del \"caso oggettivo\" (azar objetivo) surrealista. Interpret\u00f2 gli accidenti della stessa (e della societ\u00e0 nel suo insieme) come la manifestazione di una volont\u00e0 o necessit\u00e0 superiore, che faceva necessaria una enorme crisi materiale e spirituale (manifestata nelle avanguardie e nelle due Guerre Mondiali). Dopo le sue convulsioni emergerebbe un Nuovo Mondo spirituale (identificato in buona parte con il Nuovo Mondo fisico: America), del quale vari artisti (Rub\u00e9n Dar\u00edo, Vicente Huidobro, e lui stesso) erano stati, coscientemente o meno, profeti.\nCome poeta, la sua popolarit\u00e0 ha subito un destino singolare: dopo un inizio promettente (il suo amico Gerardo Diego gli confer\u00ec un posto a parte nella sua \"Antolog\u00eda\", divulgando cos\u00ec alcune poesie notevoli), il suo esilio fece di lui un perfetto sconosciuto in Spagna. Tuttavia, alla fine degli anni 60 un nuovo interesse per il surrealismo e le avanguardie porta alla pubblicazione dell'opera poetica completa di Larrea (tradotta in maggior parte dal francese), prima in Italia e poi in Spagna, con il titolo di \"Versione Celeste\" (\"Versi\u00f3n celeste\").\nMolti critici riscoprono cos\u00ec Larrea, proclamandolo allora il maggior poeta dell'avanguardia spagnola. Per la audacia delle sue immagini, studiosi come Vittorio Bodini lo ascrivono al surrealismo, dai cui presupposti teorici viene avvertito tuttavia molto distante. Nemmeno ha buon esito il tentativo di includerlo nella Generazione del 27, poich\u00e9 Larrea non tenne contatto con la maggioranza dei suoi adepti. Secondo l'opinione proprio di Larrea, l'etichetta che pi\u00f9 gli si attaglia \u00e8 quella generica di \"ultraista\", dopo la sua parabola fu un suo intento costante di andare oltre (\"ultra\") pi\u00f9 in l\u00e0 (\"m\u00e1s all\u00e1\") del suo ambito vitale e sociale che lo opprimeva.\nDopo la sua morte, avvenuta il 9 luglio del 1980, l'opera di Larrea, soprattutto la saggistica, torna in un alone di oscurit\u00e0. La sua poesia conserva un prestigio, ma Larrea costituisce pi\u00f9 un poeta per pochi eletti (\"poeta de culto\") che un artista realmente influente: questo sia per la deriva realista della poesia spagnola recente, sia per la difficolt\u00e0 intrinseca dei suoi versi.\nNel 1990, la casa editrice \"Seix Barral\" pubblic\u00f2 una selezione a cura di Pere Gimferrer di un diario poetico che Larrea aveva scritto tra gli anni 1926 e 1934 sotto il titolo di \"Orbe\", utilizzato dall'autore come anagramma di Ebro. Similmente tanto nella sua concezione come nelle sue vicissitudini del \"Libro dell'inquietudine\" (\"Libro del desasosiego\") di Fernando Pessoa, costituisce una interessantissima testimonianza dell'intimo impulso vitale di un poeta nella gestazione della sua opera durante la febbrile epoca tra le due guerre (\"entreguerras\").\nNel 2007, la casa editrice \"Renacimiento\" pubblic\u00f2 a sua volta \"Illeggibile, figlio di flauto\" (\"Ilegible, hijo de flauta\"), un copione cinematografico elaborato insieme da Larrea e Luis Bu\u00f1uel a partire da un racconto originale del primo, che per dissapori fra gli autori non venne ad essere realizzato come film da parte del cineasta.\nStile.\nL'opera poetica di Larrea si caratterizza per l'irrazionalismo radicale del suo discorso, che tuttavia conserva sempre una sintassi lucida e cristallina, molto lontana dal flusso di coscienza (\"fluido de conciencia\"), metodo utilizzato anche dal ben pi\u00f9 noto James Joyce, o dagli intenti pi\u00f9 o meno fedeli alla scrittura automatica degli altri poeti dell'avanguardia. Spesso, i suoi versi sono massimamente veritieri, distillati da una logica peculiare ma impeccabile :\nInizialmente il legame che ancora, in un modo o nell'altro, univa il poeta basco agli stilemi ultraisti fa trasparire l'esistenza di una concezione e una forma insolita rispetto alla produzione complessiva della sua opera. Nelle poesie giovanili troviamo spesso il gioco linguistico, l'ambiguit\u00e0 semantica, la paronomasia, l'ironia tipica dell'avanguardia ispanica con le sue rappresentazioni iconiche e calligrammatiche, che pi\u00f9 tardi raramente ritroveremo nella sua opera.\nLarrea, insofferente, si allontaner\u00e0 dalla Spagna e successivamente dall'Europa. Emblematica a questo proposito \u00e8 \"Evasione\", la prima poesia \"ultraista\" in spagnolo di \"Versione celeste\" che, come afferma il poeta stesso, predisse eventi futuri, ovvero la \"fuga\" in Francia e poi nelle Americhe, una \"fuga\" che implica altres\u00ec l'abbandono di \"ismi\" e consuetudini letterarie vigenti nel vecchio continente.\nCollegamenti esterni.\n "}
{"id": "24505", "revid": "538762", "url": "https://it.wikipedia.org/wiki?curid=24505", "title": "Osbornite", "text": "L'osbornite \u00e8 un minerale descritto nel 1870 da Nevil Story-Maskelyne in un meteorite caduto nel 1852 nei pressi di Bustee, circa 70\u00a0km ad ovest di Gorakhpur in India. Prende il nome da George Osborn, colui che invi\u00f2 il meteorite a Londra.\nMorfologia.\nL'osbornite \u00e8 stata scoperta sotto forma di piccoli (visibili con una lente d'ingrandimento) cristalli ottaedrici inglobati nell'oldhamite.\nOrigine e giacitura.\n\u00c8 presente nelle meteoriti di oldmanite e acondrite, come inclusione del corindone e nei detriti alterati cementata con rocce ultramafiche alcaline."}
{"id": "24506", "revid": "124390525", "url": "https://it.wikipedia.org/wiki?curid=24506", "title": "Koldo Fern\u00e1ndez", "text": "Carriera.\n\u00c8 passato professionista nella stagione 2004, debuttando con la squadra basca Euskaltel-Euskadi.\nHa partecipato al Giro d'Italia 2006 con la sua squadra, ma nella tappa del 13 maggio \u00e8 finito in un fossato, riportando numerose contusioni, per le quali \u00e8 stato costretto al ritiro. Nel 2007 ha vinto la settima tappa della Tirreno-Adriatico, mentre tra 2008 e 2009 ha conseguito otto successi, soprattutto in corse spagnole.\nSfiora la vittoria nella quinta tappa della Vuelta 2010 battendo velocisti del calibro di Mark Cavendish, Alessandro Petacchi, \u00d3scar Freire e Daniele Bennati ma si deve arrendere su Tyler Farrar, mentre nella seconda tappa chiude sesto.\nPer il 2012 lascia l'Euskaltel, firmando un contratto con la statunitense Garmin-Cerv\u00e9lo."}
{"id": "24509", "revid": "438678", "url": "https://it.wikipedia.org/wiki?curid=24509", "title": "Crist\u00f3bal Garc\u00e9s Larrea", "text": "La sua produzione poetica \u00e8 poco nota, forse perch\u00e9 ancora manca una raccolta organica delle sue composizioni, disperse tra varie riviste e antologie su cui sono apparse a partire dal 1939. \u00c8 pi\u00f9 conosciuto come curatore di antologie di letteratura del Centro e Sudamerica.\nIl talento letterario di Garc\u00e9s cominci\u00f2 a manifestarsi verso la fine degli anni trenta, mentre era studente alle superiori, quando fu premiato in vari concorsi di poesia e composizione. Assieme ad alcuni compagni di scuola, tra cui il futuro poeta Tom\u00e1s Pantale\u00f3n, fond\u00f2 il periodico studentesco \"Nosotros\" (\"noi\") che raggiunse una certa notoriet\u00e0 a Guayaquil. Le sue prime poesie vennero pubblicate nella pagina letteraria de \"El Tel\u00e9grafo\" nel 1939.\nNel 1943 si iscrisse alla facolt\u00e0 di giurisprudenza dell'Universit\u00e0 di Cuenca, per poi trasferirsi l'anno dopo a Quito all'Universit\u00e0 Centrale. Il suo interesse principale rimaneva comunque la poesia. In entrambe le citt\u00e0 frequent\u00f2 assiduamente gli ambienti intellettuali, partecip\u00f2 a diversi concorsi (tra cui la \"I Esposizione del poema murale giovanile\", dove due sue composizioni vennero illustrate dai muralisti Jorge Sweet e Eduardo Kingman), collabor\u00f2 a riviste letterarie e prese parte ad iniziative culturali.\nNel 1944 Benjam\u00edn Carri\u00f3n fond\u00f2 la \"Casa de la Cultura Ecuatoriana\" (CCE), la \"casa della cultura ecuadoriana\", un progetto culturale di ampio respiro che richiam\u00f2 a Quito numerosi intellettuali da tutto il paese. Una delle prime iniziative fu la pubblicazione della \"Antolog\u00eda de la nueva poes\u00eda\" nella rivista \"Oasis\". Era una raccolta di opere di giovani poeti ecuadoriani, e vi apparvero diverse composizioni di Garc\u00e9s.\nNel 1945 Garc\u00e9s abbandon\u00f2 gli studi di diritto, e ritorn\u00f2 a Guayaquil. Si dedic\u00f2 a tempo pieno a promuovere le attivit\u00e0 culturali con conferenze e \"recital\", e collabor\u00f2 con il \"N\u00facleo de la Casa de la Cultura\", la sezione locale della Casa della Cultura fondata a Quito. Nel 1948 divent\u00f2 segretario dell'organo ufficiale del Nucleo, la rivista \"Cuadernos del Guayas\".\nDopo aver intrapreso la carriera di insegnante, nel 1954 torn\u00f2 all'universit\u00e0, stavolta alla facolt\u00e0 di Lettere e Filosofia. Si laure\u00f2 con ottimi voti, al punto da meritarsi il \"Premio Contenta\", assegnato dalla Universit\u00e0 di Guayaquil al miglior laureato di ogni facolt\u00e0.\nDopo la laurea continu\u00f2 la sua attivit\u00e0 di insegnante, intensificando contemporaneamente l'opera di raccolta e promozione della letteratura ecuadoriana e letteratura americana di lingua spagnola in generale. Nel 1967 l'Universit\u00e0 delle Ande di M\u00e9rida, in Venezuela, pubblic\u00f2 un suo saggio intitolato \"Una visi\u00f3n de la poes\u00eda contempor\u00e1nea ecuatoriana\".\nNegli anni settanta collabor\u00f2 con la casa editoriale Ariel, per cui realizz\u00f2 varie raccolte di opere di autori contemporanei centro e sudamericani. Nel 1973 pubblic\u00f2 \"Narradores centroamericanos contempor\u00e1neos\" e nel 1974 \"Antolog\u00eda po\u00e9tica hispanoamericana\", che ebbero grande diffusione in tutto il continente.\nNel 1976 fu il curatore del volume \"Madrugada: Una antologia de la poes\u00eda ecuatoriana\", edito dalla \"Casa de la Cultura N\u00facleo del Guayas\". Per la raccolta Garc\u00e9s selezion\u00f2 quelle che riteneva le composizioni migliori dei poeti della sua generazione. Il nome \"Madrugada\" era quello di un gruppo fondato a Quito nel 1945 da alcuni giovani scrittori, che Garc\u00e9s aveva avuto modo di frequentare mentre era studente universitario nella capitale.\nNegli anni ottanta e novanta, pur riducendo l'attivit\u00e0 editoriale, continu\u00f2 a partecipare a iniziative culturali e a convegni in tutto il continente americano."}
{"id": "24511", "revid": "180559", "url": "https://it.wikipedia.org/wiki?curid=24511", "title": "Larrea (cavallo)", "text": "Larrea \u00e8 un cavallo da corsa argentino nato nel 1907, vincitore del Gran premio Polla de Potrillos argentino del 1910. In carriera ha totalizzato premi per 228.679 dollari."}
{"id": "24515", "revid": "5", "url": "https://it.wikipedia.org/wiki?curid=24515", "title": "Ossalidacee", "text": ""}
{"id": "24516", "revid": "5", "url": "https://it.wikipedia.org/wiki?curid=24516", "title": "Oxalidacee", "text": ""}
{"id": "24518", "revid": "310436", "url": "https://it.wikipedia.org/wiki?curid=24518", "title": "Grid computing", "text": "In informatica i grid computing o \"sistemi grid\" sono un'infrastruttura di calcolo distribuito, utilizzati per l'elaborazione di grandi quantit\u00e0 di dati, mediante l'uso di una vasta quantit\u00e0 di risorse. In particolare, tali sistemi permettono la condivisione coordinata di risorse all'interno di un'organizzazione virtuale.\nStoria.\nLa condivisione delle risorse di calcolo permette di suddividere la storia dell'informatica in 4 ere. La prima era quella caratterizzata dall'idea di un singolo computer per molti utenti. In questa era l'acquisto delle risorse di calcolo ha costi talmente ingenti che il problema \u00e8 quello dell'uso contemporaneo di tali risorse da parte dei diversi utenti.\nA partire dagli anni ottanta i costi dell'hardware subirono cali che permisero di avere un computer per ogni singolo utente. Nascono in questo periodo i primi personal computer e l'infrastruttura di calcolo si evolve verso il SIMD. Gi\u00e0 dalla fine degli anni '80 si comincia a diffondere l'idea della condivisione dell'architettura hardware ci\u00f2 anche grazie al gi\u00e0 detto calo dei prezzi, portando alla nascita delle prime macchine parallele virtuali.\nGli anni novanta sono quelli durante i quali si applica in toto la legge di Moore e si affermano le reti di calcolatori e Internet (concetti fondamentali per il \"grid\").\nEvoluzione del \"grid computing\".\nIl progetto SETI@home, lanciato nel 1999 da Dan Werthimer, \u00e8 un esempio molto noto di un progetto, seppur semplice, di grid computing. SETI@Home \u00e8 stato seguito poi da tanti altri progetti simili nel campo della matematica e della microbiologia.\nAttualmente, la pi\u00f9 importante grid europea \u00e8 quella del CERN di Ginevra che ora si chiama EGEE (gLite \u00e8 il nome del middleware che produce; precedentemente LCG e prima ancora DataGrid), sviluppata - tra gli altri - da un team italo-ceco e prevalentemente presso l'INFN, l'Istituto Nazionale di Fisica Nucleare.\nA differenza di quella utilizzata da SETI@Home, attualmente una grid viene concepita prevedendo un livello di middleware fra le risorse di calcolo e memoria (CE - computing element e SE - storage element) e gli utenti della grid stessa.\nLo scopo principale del middleware \u00e8 quello di effettuare il cosiddetto \"match-making\", ossia l'accoppiamento tra le risorse richieste e quelle disponibili in modo da garantire la distribuzione dei job (termine utilizzato nei sistemi batch per indicare un processo o una parte di esso) nelle condizioni migliori avendo sempre visibilit\u00e0 dello stato dell'intera grid.\nUn altro importante fenomeno da evidenziare \u00e8 la nascita accanto alle grandi grid nazionali ed internazionali, di molteplici implementazioni su scala locale o metropolitana di sistemi distribuiti che mantengono le caratteristiche di una grid. Tali sistemi vengono indicati con i termini Local Area Grid (LAG) e Metropolitan Area Grid (MAG) o, pi\u00f9 semplicemente, Metropolitan Grid con chiaro riferimento alla classificazione introdotta nell'ambito del network (LAN, MAN, WAN). Come la coordinazione di grid nazionali prevede la futura costituzione di un world wide grid, le implementazioni di locali o di grid metropolitane si avvicinano al mondo delle Intranet. Esse infatti forniscono un tipo di infrastruttura che pu\u00f2 essere usata pi\u00f9 semplicemente di internet per l'introduzione del calcolo distribuito in ambito aziendale.\nL'organismo di riferimento per lo sviluppo di omogeneit\u00e0 e standard dei protocolli usati dalle grid \u00e8 GGF (Global Grid Forum), che ha creato gli standard OGSA (Open Grid Services Architecture). Nel 2004 \u00e8 stato emanato WSRF (Web Services Resource Framework), che \u00e8 un insieme di specifiche per aiutare i programmatori a scrivere applicazioni capaci di accedere alle risorse grid.\nOggi il software pi\u00f9 famoso ed utilizzato \u00e8 BOINC, un software di Grid Computing sviluppato dall'Universit\u00e0 della California (Berkeley). La sigla BOINC infatti sta per Berkeley Open Infrastructure for Network Computing. Questo software \u00e8 open source.\nDescrizione.\nI sistemi grid.\nIl termine \"griglia\", in inglese \"grid\", \u00e8 stato coniato intorno alla met\u00e0 degli anni novanta. Il vero e specifico problema alla base del concetto di griglia \u00e8 la condivisione coordinata di risorse all'interno di una dinamica e multi-istituzionale organizzazione virtuale (Virtual Organization, brevemente indicata con VO). La condivisione non \u00e8 limitata solo allo scambio dei file, ma si estende all'accesso diretto a computer, a software, in generale a tutto l'hardware necessario alla risoluzione di un problema scientifico, ingegneristico o industriale. Gli individui e le istituzioni, che mettono a disposizione della griglia le loro risorse per la medesima finalit\u00e0, fanno parte della stessa VO.\nCaratteristica comune dei progetti grid \u00e8 la necessit\u00e0 di disporre un ambiente di calcolo data-intensive, all'interno del quale le applicazioni hanno il bisogno di accedere a grandi quantit\u00e0 di dati geograficamente distribuiti in maniera veloce e affidabile ed, \u00e8 proprio l'onere della grid, far operare tali applicazioni nel miglior modo possibile. \u00c8 facile osservare che nessun computer attualmente in commercio sarebbe in grado, da solo, di elaborare simili moli di dati in tempi ragionevoli; tuttavia la condivisione di\nrisorse quali CPU e dischi opportunamente coordinati pu\u00f2 dare l'impressione all'utente di accedere ad un supercomputer virtuale, con un'incredibile potenza computazionale e capacit\u00e0 di memorizzazione in grado di sopportare grandi carichi di lavoro. \nDall'idea di far apparire tutta l'architettura di un grid come un unico supercomputer virtuale, celando all'utilizzatore tutta la complessit\u00e0 interna e mostrandogli solo i benefici, nasce l'esigenza di progettare e realizzare uno schedulatore di risorse Resource Broker.\nEsso \u00e8 uno dei componenti critici del sistema di gestione delle risorse, ha il compito di assegnare le risorse ai job (gridlet), in modo da soddisfare le esigenze delle applicazioni e del sistema. Le risorse di cui esso deve tenere traccia e gestire includono sistemi di calcolo e sistemi di immagazzinamento dati (mediante lo Storage Broker, rete di interconnessione e,\ntramite il Network Monitor). \nLo scheduling \u00e8 un campo tradizionale dell'informatica, ma nonostante siano state studiate molte tecniche per numerose tipologie di sistemi (da uniprocessore a multiprocessore ai sistemi distribuiti), le caratteristiche tipiche delle griglie di dati rendono molti di questi approcci inadeguati. Infatti, mentre nei sistemi tradizionali le risorse e i job sono sotto il diretto controllo dello schedulatore, le risorse delle griglie sono geograficamente distribuite. Queste ultime sono di natura eterogenea e, appartengono a diversi individui o organizzazioni, ciascuna con le proprie politiche di scheduling, modelli di costo di accesso differenti, carichi di lavoro e disponibilit\u00e0 di risorse che varia dinamicamente nel tempo. La mancanza di un controllo centralizzato, insieme alla presenza di utenti che generano job (gridlet), molto diversi l'uno dall'altro, rendono la schedulazione pi\u00f9 complicata rispetto a quella dei sistemi di calcolo tradizionali.\nClassificazioni del \"grid computing\".\nIl grid computing si differenzia dal cloud computing o dal peer-to-peer computing principalmente per tre fattori:\nInoltre, vi sono diversi tipi di grid computing:\nApplicazioni del \"grid computing\".\nUn esempio di applicazione del paradigma di grid computing \u00e8 neuGRID, un progetto del 7\u00b0 Programma Quadro che prevede lo sviluppo di un'infrastruttura per lo studio delle malattie neurodegenerative.\nGridSim.\n\u00c8 stata elaborata un'interfaccia grafica che permette all'utente di inserire le caratteristiche del sistema grid, di cui si analizza il comportamento, presentandone di\nvolta in volta la ricostruzione grafica. Al termine della prima fase, ossia l'inserimento delle caratteristiche, si avvia la seconda fase, relativa alla simulazione. Durante la simulazione i dati vengono elaborati e viene presentato all'utente il report con tutte le informazioni e le risposte del sistema. Per la simulazione viene utilizzato il simulatore GridSim mentre\nper la rappresentazione grafica del sistema viene utilizzato JUNG. JUNG (Java Universal Network/Graph Framework) \u00e8 una libreria di modellazione e visualizzazione open source dei grafi, scritta in Java."}
{"id": "24522", "revid": "123822397", "url": "https://it.wikipedia.org/wiki?curid=24522", "title": "Orco (torrente)", "text": "L'Orco (\"Eva d'\u00f2r\" in canavesano, cio\u00e8 \"Acqua d'oro\" - cos\u00ec denominato solo a valle di Cuorgn\u00e8) \u00e8 un grosso torrente del Piemonte affluente a nord - ovest del Po, che scorre per circa 90\u00a0km prima nella valle omonima e poi nel Canavese occidentale.\nIl nome.\nIl nome latino del corso d'acqua era \"Orgus flumen\", attestato in Plinio. e, in un atto di donazione al monastero di Fruttuaria (S. Benigno) da parte di Ottone Guglielmo conte di Borgogna (anno 1019), viene definito \"fluvium Orgium\". Da allora il nome ORCUM compare in atti e documenti. Il nome locale piemontese si riferisce, nell'etimologia popolare, alle pagliuzze d'oro, peraltro piuttosto rare, che a volte vengono ritrovate nelle sabbie, (setacciando), del suo alveo (dalla localit\u00e0 Pedaggio di Cuorgn\u00e8 verso la pianura)\nPercorso.\nNasce da piccole sorgenti, tra la Punta Leynir e la Punta Rosset, viene alimentato dalle acque del lago Rosset(2703 m) e del lago Leyt\u00e0 (2699 m), dalle nevi del versante piemontese del massiccio del Gran Paradiso (Denti del Nivolet-Costa di Ment\u00e0), dai rii della costiera della Basei (ghiacciaio omonimo) e da quelli del settore che va dalla Cima d'Oin alla Punta di Galisia. Viene quasi subito sbarrato da dighe formando i bacini idroelettrici Agnel e Serr\u00f9. Impetuoso e copioso d'acque giunge a Ceresole Reale dove sbarrato da un'imponente diga forma il pittoresco Lago di Ceresole, anch'esso creato, (negli anni 1925 - '31), per la produzione di energia elettrica della allora municipalizzata torinese A.E.M.Torino.\nSubito a valle dello sbarramento si incassa raggiungendo in breve il centro di Noasca e incrementando progressivamente la sua portata grazie a vari contributi di affluenti provenienti per gran parte da sinistra.\nProseguendo il torrente bagna i centri di Locana (che d\u00e0 anche il nome a questo tratto vallivo) e Sparone sino a giungere a Pont Canavese dove riceve il Soana, suo principale affluente di sinistra.\nRimpinguato nella portata dall'affluente raggiunge in breve la cittadina di Cuorgn\u00e8 dove si allarga notevolmente in ampi ghiaioni ricevendo, ancora da sinistra, l'apporto idrico del Piova. Poco pi\u00f9 a valle, ormai entrato nella pianura canavesana, raccoglie in destra idrografica le acque provenienti dal Monte Soglio e dalla Val Gallenca. Viene quindi scavalcato dalla ex Strada statale 565 di Castellamonte nei pressi di Rivarolo Canavese; superata la confluenza con il torrente Malesina (un altro affluente in sinistra idrografica) prosegue con un ampio letto ciottoloso che in breve viene sovrappassato da due autostrade, la A5 e la A4. Sfocia infine nel Po presso Chivasso a quota 177\u00a0m.\nNel 2005 la \"Confluenza Po - Orco - Malone\" \u00e8 stata riconosciuta SIC (codice: IT1110018).\nPrincipali affluenti.\nIl bacino dell'Orco, specie nella sua parte montana, si presenta decisamente asimmetrico: mentre in destra idrografica la vicinanza dello spartiacque con le Valli di Lanzo impedisce al formazione di un reticolo idrografico molto articolato, sulla sinistra gli affluenti del torrente creano invece valloni anche piuttosto lunghi e ramificati in direzione della Valle d'Aosta. \nI principali affluenti sono:\nRegime idrologico.\nL'Orco, anche se definito \"torrente\", ha una portata d'acqua perenne e copiosa (quasi 24\u00a0m\u00b3/s presso la foce) ed \u00e8 caratterizzato da piene tardo-primaverili e autunnali e magre estive.\nLa denominazione \"torrente\" ritorna per\u00f2 appropriata in caso di precipitazioni eccezionali in quanto l'Orco pu\u00f2 mostrare una furia impressionante durante le grosse piene causando non di rado notevoli danni agli insediamenti umani e alle campagne.\nCi\u00f2 \u00e8 accaduto ad esempio nell'ottobre 2000, quando dopo piogge copiosissime nella parte alta del suo bacino (oltre 700\u00a0mm) scaten\u00f2 una piena secolare violentissima (1.700\u00a0m\u00b3/s a Cuorgn\u00e8 e oltre 2.000 presso la foce) devastando totalmente la sua valle.\nOltre a causare danni a cose e persone la piena del 2000 (e, in minore misura, anche quella del settembre 1993) ha anche modificato la morfologia del corso d'acqua. L'Orco infatti, come testimoniato dall'analisi della cartografia storica, era passato nel corso del XX secolo da una morfologia pluricursale ad una a canale unico prevalente, con un letto di scorrimento fortemente inciso rispetto al piano di campagna a causa dell'estrazione di inerti. In contemporanea il torrente aveva subito un notevole restringimento del proprio alveo, al quale erano state sottratte vaste aree destinate a fini residenziali e produttivi. Le eccezionali piene autunnali del 1993 e del 2000, con l'erosione laterale operata dalle enormi masse d'acqua coinvolte e la deposizione di grandi quantit\u00e0 di detrito, hanno infatti recuperato spazi da tempo abbandonati dal torrente e hanno riattivato vecchi bracci fluviali ripristinando, almeno localmente, le condizioni di pluricursalit\u00e0 presenti in passato.\nUtilizzi.\nIl suo bacino idrografico ospita uno dei pi\u00f9 importanti complessi idroelettrici del Piemonte, costituito da 6 dighe (Agnel, Serr\u00f9, Ceresole, Teleccio (o Telessio), Valsoera, Eugio) e da numerose centrali di produzione.\nL'Orco \u00e8 famoso per la presenza di sabbie aurifere sfruttate fin dai tempi antichi. Ancora oggi esiste un'attivit\u00e0, a livello amatoriale, di ricerca delle pagliuzze d'oro."}
{"id": "24527", "revid": "1312367", "url": "https://it.wikipedia.org/wiki?curid=24527", "title": "Maturit\u00e0 francese", "text": "La maturit\u00e0 francese (Baccalaur\u00e9at, informalmente anche Bac) \u00e8 il titolo di studio che conseguono gli allievi francesi alla fine del ciclo di studio della scuola secondaria. Pu\u00f2 essere paragonato alla maturit\u00e0 italiana, ma le scuole superiori in Francia hanno la durata di tre (liceo generale e tecnologico) o quattro anni (liceo professionale o tecnologico) a differenza dei cinque in Italia.\nLe sezioni delle superiori francesi sono principalmente tre (senza contare le sezioni tecniche): L (\"Litt\u00e9raire\": paragonabile al Liceo Classico e al Liceo Linguistico), ES (\"Economique et Social\": paragonabile all'opzione economico-sociale del Liceo delle Scienze Umane, \u00e8 specializzato in economia e sociologia, con la possibilit\u00e0 di scegliere un insegnamento pi\u00f9 avanzato in matematica o lingue) e S (\"Scientifique\": paragonabile al Liceo Scientifico).\nClasse 1a: \"Seconde g\u00e9n\u00e9rale et technologique\".\nComune alle serie generali e tecnologiche, in questa classe si studia: Francese, Matematica, Fisica-Chimica, Biologia-Geologia, Lingua straniera 1,Lingua Straniera 2, Educazione morale e civica (detta \"EMC\"), Ed. fisica, Storia e Geografia.\nVengono aggiunte due opzioni obbligatorie (dette di determinazione) scelte tra 17 proposte (non tutte presenti in ogni liceo): Scienze economiche e sociali, Fisica-Informatica, Lingua Straniera 3, Latino, Greco, Arti (oppure: storia, cinema, musica, circo-danza, teatro, disegno), insegnamento tecnologico specializzato (come: Informatica di gestione e comunicazione, o Scienze dell'ingegneria, biologia di farmacia...), Ed. fisica (in pi\u00f9).\nL'alunno pu\u00f2 scegliere un'opzione facoltativa tra quelle non scelte gi\u00e0 come obbligatorie tra arte (cinema, storia, ecc.), lingua straniera 3, latino, greco, uno sport.\nLa scelta delle opzioni non impedisce ad un alunno di scegliere in un indirizzo diverso da quello delle opzioni. Solo le serie generali e la serie tecnologica terziaria obbligano alla scelta di una seconda lingua straniera (dunque deve essere scelta preventivamente).\nOpzioni obbligatorie e facoltative delle serie generali.\nObbligatorie.\nNella prima classe L e ES \u00e8 prevista la scelta di un'opzione obbligatoria tra: Latino, Greco, Arte, Lingua Straniera 1 o 2 avanzata, Lingua Straniera 3, Diritto (per L); invece tra: Matematica, Scienze Politiche (per gli ES).\nTutte le serie generali hanno questa opzione obbligatoria. Deve essere la stessa per gli indirizzi Letterari (possono cambiarla solo se l'avevano gi\u00e0 come facoltativa e la vogliono come obbligatoria bloccando l'altra o mettendola come facoltativa). Gli ES possono cambiare, soprattutto ora dato che non c'\u00e8 pi\u00f9 Scienze politiche ma Scienze Economiche e Sociali avanzate. \nGli Scientifici studiano sia Matematica, Fisica-Chimica e Biologia. Per\u00f2 quelli che fanno l'indirizzo S con Scienze dell'ingegneria o Ecologia non hanno pi\u00f9 l'obbligo di Biologia dalla 1\u00aa.\nFacoltative.\nPossono essere scelte come opzioni facoltative Educazione fisica, Arte (storia o cinema ecc.), Latino, Greco, Lingua Straniera 3.\nOrario e prove.\nOrario.\nSecondo le serie e le opzioni l'alunno ha tra le 24 e le 36 ore di lezioni al liceo.\nProve.\nLa prova del \"Baccalaur\u00e9at\" \u00e8 affrontata alla fine dei due ultimi anni. Tutte le prove sono generalmente programmate durante il mese di giugno. Si comincia sempre con le opzioni facoltative poi la filosofia (scritta) (insegnata a tutte le sezioni generali e tecnologiche nell'ultimo anno). Generalmente gli alunni (di tutti gli anni) finiscono la scuola circa una settimana prima della prova di filosofia perch\u00e9 i licei si possano preparare e gli alunni ripassare.\nAlla fine della \"premi\u00e8re\" (penultimo anno) si sostiene la prova di Francese (scritto e orale) per le 3 sezioni, pi\u00f9 Scienze per gli ES e L, e un orale T.P.E. per gli L, ES e S. \nAlla fine della \"Terminale\" (l'ultimo anno) viene sostenuto l'esame in tutte le altre materie (quelle che sono passate all'orale: l'opzione obbligatoria per gli L, Lingua Straniera 2 per gli ES, opzioni facoltative per tutte le serie generali).\nIl voto finale \u00e8 espresso in ventesimi, ed esistono delle \"mentions\" assegnate in base alla classe di voto al di sopra della sufficienza. Tra 12 e 14 \u00e8 \"Assez Bien\", tra 14 e 16 \u00e8 \"Bien\", tra 16 e 18 \u00e8 \"Tr\u00e8s Bien\", pu\u00f2 tuttavia essere aggiunta anche una nota di \"f\u00e9licitations du jury\" per coloro i quali hanno ottenuto una media superiore al 18. Se un alunno che ottiene 8 sceglie due materie da sostenere nuovamente all'orale (che sono state valutate allo scritto), e con queste pi\u00f9 gli altri voti ottiene un 10, ha allora \"le Baccalaur\u00e9at\"."}
{"id": "24528", "revid": "287204", "url": "https://it.wikipedia.org/wiki?curid=24528", "title": "Baccalaureato", "text": ""}
{"id": "24529", "revid": "1632387", "url": "https://it.wikipedia.org/wiki?curid=24529", "title": "Esaedro", "text": "In geometria solida un esaedro \u00e8 un poliedro con sei facce. \nEsaedri convessi.\nEsistono 7 tipi di esaedri convessi: questi sono distinti dalla combinatoria delle loro facce, spigoli e vertici.\nEsaedri con facce quadrilaterali.\nIl tipo pi\u00f9 noto di esaedro \u00e8 quello in cui le facce sono 6 quadrilateri. Ciascuna di queste facce ha una faccia opposta (l'unica non adiacente). Gli spigoli sono 12 ed i vertici 8, ciascuno con valenza 3.\nParallelepipedi.\nQuando le facce opposte sono parallele, il poliedro \u00e8 chiamato parallelepipedo. Equivalentemente, un parallelepipedo \u00e8 un esaedro le cui facce sono tutti parallelogrammi. Pi\u00f9 in particolare, se le facce sono rettangoli, rombi o quadrati il parallelepipedo \u00e8 detto rispettivamente parallelepipedo rettangolo, romboedro o cubo.\nIl parallelepipedo \u00e8 l'unico tipo di esaedro che \u00e8 anche uno zonoedro: infatti i parallelogrammi sono gli unici quadrilateri dotati di un centro di simmetria. \nAltri solidi.\nOltre ai parallelepipedi, fra gli esaedri con facce quadrilaterali vi sono:\nEsaedri con facce non quadrilaterali.\nFra le sei famiglie di esaedri con facce non tutte quadrilaterali, quattro hanno un nome:"}
{"id": "24530", "revid": "290948", "url": "https://it.wikipedia.org/wiki?curid=24530", "title": "Tetraedro", "text": "In geometria, un tetraedro \u00e8 un poliedro con quattro facce. Un tetraedro \u00e8 necessariamente convesso, le sue facce sono triangolari, ha 4 vertici e 6 spigoli.\nIl tetraedro si pu\u00f2 definire anche come simplesso tridimensionale, vale a dire come il solido tridimensionale col minor numero di vertici.\nIl tetraedro regolare \u00e8 uno dei cinque solidi platonici, cio\u00e8 uno dei poliedri regolari e le sue facce sono triangoli equilateri. Esso presenta un angolo diedro di circa 70\u00b0 31\u2032 43,606\u2033 o pi\u00f9 precisamente di angolo diedro formula_1.\nParametri metrici.\nAlcuni parametri metrici del tetraedro regolare con spigoli di lunghezza formula_2 sono i seguenti\nLa costruzione di Euclide.\nNel libro XIII dei suoi Elementi, Euclide descrive il metodo per inscrivere un tetraedro regolare in una sfera di diametro dato. La costruzione descritta da Euclide \u00e8 la seguente:\nSia formula_3 (vedi Fig. 1) un diametro della sfera data; lo si divida nel punto formula_4 in modo che formula_5 sia il doppio di formula_6. Su questo diametro si costruisca un semicerchio, si alzi la perpendicolare da formula_4 e si denoti con formula_8 il punto di intersezione tra tale perpendicolare e la circonferenza. Infine, si congiungano i punti formula_9.\nSi replichi la stessa costruzione su due piani passanti per formula_3, con angolo diedro di 120\u00b0 rispetto al piano iniziale (Fig. 2). Si traccino infine le congiungenti fra i punti formula_11, formula_12 ed formula_13.\n\u00c8 chiaro che i vertici formula_14, formula_8, formula_16 e formula_17 si trovano sugli archi di cerchio costruiti sul diametro formula_3, quindi si trovano tutti sulla superficie della sfera di pari diametro. Per costruzione gli spigoli formula_9, formula_20 ed formula_21 sono uguali fra loro, cos\u00ec come lo sono gli spigoli formula_11, formula_12 ed formula_13 (questi ultimi determinano il triangolo equilatero alla base del tetraedro). Rimane da verificare che questi due gruppi di spigoli abbiano la stessa lunghezza.\nNella parte alta della figura di sinistra \u00e8 replicata la costruzione iniziale: per il secondo teorema di Euclide, il segmento formula_25 \u00e8 medio proporzionale fra i segmenti formula_5 e formula_6. Supponendo (senza perdita di generalit\u00e0) che il diametro del cerchio sia unitario, risulta che tali segmenti hanno le lunghezze indicate in figura, quindi:\nGrazie al teorema di Pitagora si pu\u00f2 ora calcolare la lunghezza del segmento formula_9 o, per praticit\u00e0, il suo quadrato:\nLa parte inferiore del disegno raffigura la base del tetraedro. Il segmento formula_12 \u00e8 cateto del triangolo formula_34 rettangolo in formula_17, quindi:\nDi conseguenza, i tre spigoli alla base del tetraedro e i tre spigoli che fanno capo al vertice formula_14, hanno tutti la stessa lunghezza formula_38 e quindi il poliedro costruito \u00e8 effettivamente inscritto nella sfera data. Si noti inoltre come da questi calcoli segua anche che il quadrato di un qualsiasi spigolo del tetraedro \u00e8 pari a formula_39 del quadrato del diametro formula_3.\nPoliedro duale.\nIl poliedro duale del tetraedro \u00e8 ancora un tetraedro. Il tetraedro regolare \u00e8 l'unico dei cinque solidi platonici che \u00e8 duale di s\u00e9 stesso: gli altri quattro sono accoppiati dalla relazione di dualit\u00e0.\nSimmetrie.\nIl tetraedro ha formula_41 simmetrie: ogni permutazione dei quattro vertici \u00e8 infatti realizzata da un'unica simmetria. Il gruppo di simmetria \u00e8 quindi il gruppo formula_42 di permutazioni di formula_43 elementi, di cardinalit\u00e0 formula_44. Tra queste, formula_45 sono rotazioni intorno ad alcuni assi, mentre le altre formula_45 invertono l'orientazione dello spazio.\nLe formula_45 simmetrie rotatorie (inclusa l'identit\u00e0) formano un sottogruppo, isomorfo al gruppo alternante formula_48. L'asse di rotazione di una simmetria pu\u00f2 collegare il centro di una faccia con un vertice opposto (formula_43 possibilit\u00e0), oppure i punti medi di due spigoli opposti (formula_50 possibilit\u00e0). Intorno ad un asse del primo tipo possono essere effettuate rotazioni di 120\u00b0 o 240\u00b0, mentre intorno ad un asse del secondo tipo la rotazione \u00e8 di 180\u00b0. In totale, si ottengono quindi formula_51 rotazioni, cui va aggiunta l'identit\u00e0 per ottenere tutte le formula_45 simmetrie rotatorie.\nNumerando i vertici del tetraedro con formula_53, formula_54, formula_50 e formula_43, le rotazioni di 120\u00b0 e 240\u00b0 corrispondono alle permutazioni\novvero ai cicli di ordine formula_50. Le rotazioni di 180\u00b0 invece corrispondono alle permutazioni\nottenute come prodotto di formula_54-cicli indipendenti.\nDelle formula_45 simmetrie che non preservano l'orientazione, formula_62 sono riflessioni lungo piani: ciascun piano contiene uno spigolo e il punto medio dello spigolo opposto (come nella figura a destra). Queste corrispondono ai cicli di ordine formula_54\nInfine, le altre formula_62 simmetrie sono composizioni di riflessioni lungo piani e rotazioni, e corrispondono ai cicli di ordine formula_43\nGeneralizzazioni.\nIl simplesso \u00e8 un oggetto che generalizza la nozione di tetraedro in dimensione arbitraria. Si tratta dell'unico politopo formula_68-dimensionale avente formula_69 vertici, mentre ogni altro politopo ne ha una quantit\u00e0 maggiore. Per formula_70 il simplesso \u00e8 rispettivamente un segmento, un triangolo e un tetraedro.\nEinstein e il tetraedro.\nEsiste un curioso aneddoto riguardo Albert Einstein: ad un convegno di fisici, subissato dalle critiche per la sua \"balzana\" concezione di uno spaziotempo a quattro dimensioni, egli propose il seguente problema:\nNessuno dei presenti riusc\u00ec a posizionare su un piano gli stuzzicadenti per formare i triangoli richiesti, il che \u00e8 infatti impossibile, al che Einstein compose un tetraedro coi sei stuzzicadenti e disse:"}
{"id": "24531", "revid": "290948", "url": "https://it.wikipedia.org/wiki?curid=24531", "title": "Ottaedro", "text": "In geometria solida, l'ottaedro \u00e8 un poliedro con otto facce triangolari. L'ottaedro regolare \u00e8 uno dei cinque solidi platonici, le cui facce sono triangoli equilateri. Ha sei vertici e dodici spigoli.\nArea e volume.\nL'area formula_1 di superficie e il volume formula_2 dell'ottaedro regolare il cui spigolo ha lunghezza formula_3 e la diagonale ha lunghezza formula_4 sono date da:\nIl volume \u00e8 4 volte quello di un tetraedro regolare con spigoli di lunghezza formula_3, mentre l'area di superficie \u00e8 il doppio (poich\u00e9 \u00e8 formata da 8 triangoli equilateri, contro i 4 del tetraedro)\nL'angolo diedrale dell'otteadro regolare \u00e8 arc cos(-1/3), pari approssimativamente a 109,47122\u00b0.\nCoordinate cartesiane.\nUn ottaedro regolare nello spazio euclideo formula_8 pu\u00f2 essere traslato in modo da avere il centro nell'origine, e dopo opportune rotazioni e similitudine ha i 6 vertici in\nLa costruzione di Euclide.\nNel libro XIII dei suoi Elementi, Euclide descrive il metodo per inscrivere un ottaedro regolare in una sfera di diametro dato. La costruzione descritta da Euclide \u00e8 la seguente:\nSia formula_12 (vedi Fig. 1) il diametro della sfera data; si trovi il suo punto medio formula_13 e si tracci un semicerchio di centro formula_13 e raggio formula_15. Si alzi la perpendicolare da formula_13, determinare il punto formula_17 sulla circonferenza e infine si congiungano i punti formula_18 e formula_19.\nSi replichi la stessa costruzione sui tre piani passanti per formula_12 con angolo diedro di 90\u00b0, 180\u00b0 e 270\u00b0 rispetto al piano iniziale (Fig. 2). Si traccino infine le congiungenti fra i punti formula_21 e formula_22.\n\u00c8 chiaro che i vertici formula_23 e formula_24 si trovano sulle semicirconferenze costruite sul diametro formula_12, quindi si trovano tutti sulla superficie della sfera di pari diametro. Per costruzione gli spigoli che partono dai vertici formula_26 e formula_27 sono uguali fra loro; ma anche gli spigoli formula_21 e formula_22 hanno la stessa lunghezza: infatti tutti gli spigoli dell'ottaedro risultano essere ipotenusa di un triangolo rettangolo i cui cateti sono raggi della sfera.\nPer quanto riguarda il rapporto fra diametro della sfera spigolo dell'ottaedro inscritto, per il teorema di Pitagora il quadrato costruito sullo spigolo \u00e8 doppio del quadrato costruito sul raggio della sfera; di conseguenza il quadrato costruito sul diametro \u00e8 doppio del quadrato costruito sullo spigolo.\nPoliedro duale.\nIl poliedro duale dell'ottaedro regolare \u00e8 il cubo.\nSimmetrie.\nL'ottaedro ha 24 simmetrie rotazionali, cio\u00e8 che preservano l'orientazione dello spazio, pi\u00f9 altre 24 simmetrie che non la preservano. Il gruppo di simmetria dell'ottaedro consta quindi di un totale di 48 elementi.\nIl sottogruppo dato dalle 24 rotazioni \u00e8 isomorfo al gruppo formula_30 delle permutazioni di 4 elementi. Vi \u00e8 infatti esattamente una rotazione che realizza ogni possibile permutazione delle 4 coppie di facce opposte.\nIl gruppo totale di simmetria \u00e8 isomorfo al prodotto formula_31 di formula_30 con un gruppo ciclico con 2 elementi.\nTassellazioni.\nL'ottaedro regolare non genera da solo una tassellazione dello spazio, perch\u00e9 i suoi angoli diedrali non sono divisori di 360\u00b0. Ne genera una per\u00f2 in combinazione con il tetraedro, come mostrato in figura."}
{"id": "24532", "revid": "290948", "url": "https://it.wikipedia.org/wiki?curid=24532", "title": "Dodecaedro", "text": "In geometria solida il dodecaedro \u00e8 un poliedro con dodici facce. Generalmente con questo termine si intende per\u00f2 il dodecaedro regolare: nel dodecaedro regolare le facce sono pentagoni regolari che si incontrano in ogni vertice a gruppi di tre.\nSolido platonico.\nIl dodecaedro regolare \u00e8 uno dei cinque solidi platonici. Ha quindi un grande numero di simmetrie. Ha 20 vertici e 30 spigoli. Il suo poliedro duale \u00e8 l'icosaedro, anch'esso solido platonico.\nArea e volume.\nL'area e il volume di un dodecaedro il cui spigolo ha lunghezza formula_1 sono date rispettivamente da:\noppure approssimando:\nLa costruzione di Euclide.\nNel libro XIII dei suoi Elementi, Euclide descrive il metodo per inscrivere un dodecaedro regolare in una sfera di diametro dato. La costruzione si basa sul fatto che, scelti opportunamente 8 dei 20 vertici di un dodecaedro regolare, questi sono anche i vertici di un cubo inscritto nella stessa sfera. La costruzione di Euclide \u00e8 la seguente:\nSi inscriva un cubo nella sfera data e si considerino due facce adiacenti, ABCD e ADEF, di tale cubo (vedi Fig. 1). Siano poi T, G, L, W ed M i punti medi di EF, AD, BC, AB e CD rispettivamente e R e J i punti medi di GT e GL. Infine, si tracci il cerchio di raggio KM e centro K, determinando cos\u00ec il punto H. Con raggio HJ e centro in J si determinano i punti P e N sul segmento MW. \nSia poi H il pi\u00f9 vicino a G tra i due punti di intersezione tra la circonferenza e GL; si pu\u00f2 verificare che H divide GJ in \"media ed estrema ragione\", ovvero \u00e8 tale che il rapporto tra HJ e GJ \u00e8 la sezione aurea. Infine, sia S il punto di GT tale che GS\u00a0=\u00a0GH.\nSi tracci le semiretta uscente da S e perpendicolare alla faccia ADEF e si determini il punto della semiretta X di distanza JH (=SR) da S. Si faccia lo stesso dai punti P ed N (stavolta rispetto alla faccia ABCD), determinando i punti Y e Z. I punti A, D, X, Y, Z andranno a formare i vertici di una faccia del pentagono.\nA seguito delle istruzioni per la costruzione suddetta, Euclide dimostra con un lungo ragionamento che i punti X,\u00a0Y\u00a0e\u00a0Z, assieme ai punti A\u00a0e\u00a0D, sono i vertici di uno dei pentagoni regolari che costituiscono il dodecaedro (i cui lati sono disegnati in rosso). Eccone alcuni accenni:\nPer prima cosa occorre dimostrare che i cinque punti indicati sono complanari, cosa che si verifica facilmente guardando la proiezione laterale che compare in basso a destra nella figura 1. In tale figura sono riportati solo i punti appartenenti al piano che passa per le linee TG e GL (il punto U \u00e8 il punto medio del lato YZ del pentagono). I segmenti di lunghezza a\u00a0e\u00a0b sono stati ottenuti come sezione aurea del segmento a+b (met\u00e0 dello spigolo del cubo); tenendo presente la definizione classica di sezione aurea a\u00a0:\u00a0b\u00a0=\u00a0b\u00a0:\u00a0a+b, \u00e8 immediato che i triangoli GSX e GJU sono simili, quindi sono uguali fra loro gli angoli \u03b5. Di conseguenza, i segmenti XG e GU sono allineati su un'unica retta, e quindi i cinque punti del pentagono giacciono su un unico piano.\nIl fatto che i cinque lati del pentagono sono uguali fra loro si pu\u00f2 verificare applicando il teorema di Pitagora; a questo proposito, basta verificare che YZ \u00e8 uguale a uno qualunque degli altri lati, che sono per forza uguali fra loro: infatti ciascuno dei lati ZD, DX, XA e AY risulta essere diagonale di un parallelepipedo i cui spigoli sono a,\u00a0b\u00a0e\u00a0a+b (relativamente al lato ZD: gli spigoli del parallelepipedo di cui \u00e8 diagonale sono a=MN,\u00a0b=NZ\u00a0e\u00a0a+b=DM).\nOccorre infine verificare che gli angoli interni del pentagono siano uguali fra loro e questo pu\u00f2 essere dimostrato per via indiretta, sempre grazie al teorema di Pitagora. Si pu\u00f2 verificare infatti che le distanze di ciascun vertice dal punto centrale Q della sfera (nonch\u00e9 del cubo e del dodecaedro) sono tutte uguali fra loro, e da questo segue che i vertici del pentagono si trovano su una circonferenza il cui centro \u00e8 la proiezione del punto Q sul piano del pentagono AYZBX: quindi il pentagono stesso, avendo i lati uguali e i vertici che stanno su una circonferenza, \u00e8 regolare. Ma il fatto che le distanze dei vertici del pentagono dal centro Q della sfera sono tutti uguali dimostra anche che i vertici del pentagono stanno sulla superficie della sfera in cui si deve inscrivere il dodecaedro.\nA questo punto, per ottenere il dodecaedro basta ripetere la stessa costruzione per le 11 facce rimanenti, come mostrato in figura 2.\nStoria.\nCome gli altri solidi platonici, il dodecaedro \u00e8 stato oggetto di studio dei filosofi fin dall'antichit\u00e0. Le conoscenze in merito alle propriet\u00e0 e alle qualit\u00e0 associate a questo solido erano un segreto. Tanto che il filosofo greco di Metaponto Ippaso per il solo fatto di aver accennato alla figura venne accusato di empiet\u00e0.\nAltri si interessarono alla figura geometrica, tra cui personalit\u00e0 importanti come Pitagora e Platone. Quest'ultimo, nel Timeo, associ\u00f2 a ognuno dei 5 solidi platonici un elemento: dopo il fuoco, la terra, l'aria e l'acqua, al dodecaedro fu assegnata l'\"etere\" o \"quintessenza\" che componeva i corpi celesti e l'anima. Secondo il filosofo, il cosmo aveva la forma del dodecaedro.\nIl cielo stellato rappresentato sulla superficie di un dodecaedro regolare \u00e8 pubblicato da Richard A. Proctor nel suo\n\u201cA star atlas for the library, the school and the observatory. Showing 6,000 stars and 1,500 objects of interest, in twelve circular maps on the equidistant projection; with two coloured index plates, in their proper relative positions, including all the stars to the fifth magnitude, and the constellation figures ... London 1874\u201d\nVedi:\nhttp://www.atlascoelestis.com/Proctor%201874%20Pagina%20base.htm?fbclid=IwAR3gVp9GntMaJwrxeBQYS0Hu0HdbFCvFGyCEqvSHrfGAHLbUBhMIPI4rL7c \nTali considerazioni potrebbero essere alla base della comprensione del cosiddetto dodecaedro romano, oggetto presente in diversi musei e su cui a tutt\u2019oggi ci si interroga sulla reale funzione.\nPoliedro duale.\nIl poliedro duale del dodecaedro \u00e8 l'icosaedro.\nSimmetrie.\nIl dodecaedro possiede 120 simmetrie. Il gruppo di simmetria dell'icosaedro \u00e8 quindi fatto di 120 elementi: \u00e8 isomorfo al prodotto formula_5 del gruppo alternante formula_6 di ordine formula_7 e del gruppo ciclico di ordine 2. Le 60 rotazioni formano il sottogruppo formula_8, isomorfo ad formula_6.\nLe 60 rotazioni sono di vario tipo:\nOltre a queste, vi sono anche le rotazioni ottenute componendo pi\u00f9 volte una rotazione lungo lo stesso asse: in questo modo \u00e8 possibile ad esempio ottenere gli angoli 72\u00b0, 144\u00b0, 216\u00b0 e 288\u00b0 in una rotazione del primo tipo. Quindi vi sono formula_13 rotazioni del primo tipo (formula_14 angoli possibili per ognuna delle 6 coppie di facce opposte), formula_15 rotazioni del secondo tipo (formula_16 angoli 120\u00b0 e 240\u00b0 per ognuna delle 10 coppie di vertici opposti) e formula_17 rotazioni del terzo tipo. In totale, formula_18, cui va aggiunt\u00e0 l'identit\u00e0 per ottenere un totale di formula_19.\nL'icosaedro ha lo stesso gruppo di simmetrie. Altri solidi hanno questo gruppo di simmetria: tra questi, l'icosaedro troncato, che modellizza il pallone da calcio.\nAltre propriet\u00e0.\nIl grafo dei vertici e quello degli spigoli di un dodecaedro sono 3-colorabili, ma non quello delle facce, che \u00e8 solo 4-colorabile."}
{"id": "24533", "revid": "290948", "url": "https://it.wikipedia.org/wiki?curid=24533", "title": "Icosaedro", "text": "In geometria l'icosa\u00e8dro (dal latino \"icosahedrum\", dal greco \"eikosi\", che significa \"venti\", e \"edra\", che significa \"base\") \u00e8 un qualsiasi poliedro con venti facce. Con il termine \"icosaedro\" si intende per\u00f2 generalmente l'icosaedro regolare: nell'icosaedro regolare, le facce sono triangoli equilateri.\nSolido platonico.\nL'icosaedro regolare \u00e8 uno dei cinque solidi platonici (tetraedro, esaedro alias di cubo, ottaedro, dodecaedro, icosaedro). L'icosaedro ha 12 vertici e 30 spigoli. Il suo poliedro duale \u00e8 il dodecaedro.\nArea e volume.\nL'area della superficie \"A\" ed il volume \"V\" di un icosaedro regolare i cui spigoli hanno lunghezza \"a\" sono date dalle seguenti formule:\nLa costruzione di Euclide.\nNel libro XIII dei suoi Elementi, Euclide descrive il metodo per inscrivere un icosaedro regolare in una sfera di diametro dato. La costruzione descritta da Euclide, lievemente semplificata, \u00e8 la seguente:\nSia AB un diametro della sfera data; lo si divida nel punto C in modo che il segmento AC sia quattro volte il segmento CB (vedi Fig. 1). Si costruisca poi su AB un cerchio, si alzi la perpendicolare da C e si denoti con D uno dei due punti di intersezione tra tale perpendicolare e il cerchio. Infine, si congiungano i punti B e D: il segmento ottenuto \u00e8 il raggio di quello che Euclide chiama \"Cerchio su cui si descrive l'icosaedro\".\nSi tracci la perpendicolare al diametro AB passante per B (e giacente sul piano contenente il cerchio) e sia E uno dei due punti su tale perpendicolare tali che BD e BE abbiano uguale lunghezza. Si tracci quindi la retta passante per E e parallela ad AB e si denoti con M uno dei due punti di intersezione tra la retta e la circonferenza; infine si denoti con F l'intersezione tra AB e la parallela a BE passante per M e si traccino i segmenti FM e BM. Si ripeta quindi lo stesso procedimento partendo da A, trovando quindi il punto R antipodale ad M ed il punto G del diametro tale che AG=FB.\nLe lunghezze di tutti questi segmenti si possono ricavare semplicemente applicando il secondo teorema di Euclide e il teorema di Pitagora; di seguito forniamo i valori delle loro lunghezze, una volta supposto che la sfera di partenza avesse diametro unitario.\nDalla tabella qui sopra si evince quanto segue:\nProseguendo con la costruzione, si replichi la costruzione delle linee BM\u00a0MF,\u00a0e\u00a0AR\u00a0RG, su quattro piani passanti per AB, con angolo diedro di 72\u00b0 rispetto al piano iniziale (Fig. 2). Congiungendo in sequenza i punti M\u00a0N\u00a0O\u00a0P\u00a0Q, e R\u00a0S\u00a0T\u00a0U\u00a0V, si ottengono due pentagoni regolari inscritti nei cerchi di raggio e di centri F e G rispettivamente. Tutti i lati di questi pentagoni, come tutti i segmenti che partono dai punti A e B, hanno la stessa lunghezza, p, pari al lato del pentagono inscritto nel cerchio di raggio e (appunto il \"Cerchio su cui si descrive l'icosaedro\").\nRimane da verificare che la lunghezza delle congiungenti alternate fra i vertici dei due pentagoni sia pari a p. Sia Z il punto della circonferenza di centro G determinato prolungando il raggio RG. Chiaramente Z divide l'arco TU in due parti uguali e dunque le corde TZ\u00a0e\u00a0ZU sono uguali fra loro, e coincidono con il lato del decagono inscritto nel cerchio di raggio e. Ora gli angoli del poligono GZMF sono chiaramente tutti retti e, da quanto riportato nella tabella, si ha che i lati GF\u00a0ed\u00a0FM hanno la stessa lunghezza e quindi GZMF \u00e8 un quadrato di lato e. Da ci\u00f2 segue che il segmento TM \u00e8 l'ipotenusa del triangolo rettangolo i cui cateti sono TZ (lato del decagono inscritto nel cerchio di raggio e) e ZM (lato dell'esagono inscritto nello stesso cerchio) e quindi la lunghezza di TM coincide anch'essa con il lato del pentagono inscritto nel cerchio di raggio e.\nRicapitolando (Fig. 3), si ha:\nPoliedro duale.\nIl poliedro duale dell'icosaedro \u00e8 il dodecaedro.\nSimmetrie.\nL'icosaedro possiede 120 simmetrie. Di queste, 60 sono rotazioni, mentre le altre invertono l'orientazione dello spazio.\nIl gruppo di simmetria dell'icosaedro \u00e8 quindi fatto di 120 elementi: \u00e8 isomorfo al prodotto formula_4 fra il gruppo alternante formula_5 di ordine formula_6 ed il gruppo ciclico di ordine 2. Le 60 rotazioni formano il sottogruppo formula_7, isomorfo ad formula_5.\nIl dodecaedro ha lo stesso gruppo di simmetrie. Altri solidi hanno questo gruppo di simmetria: tra questi, l'icosaedro troncato, che modellizza il pallone da calcio."}
{"id": "24534", "revid": "47767", "url": "https://it.wikipedia.org/wiki?curid=24534", "title": "Praenomina romani", "text": "Segue un elenco dei praenomina romani."}
{"id": "24544", "revid": "109566875", "url": "https://it.wikipedia.org/wiki?curid=24544", "title": "Raga rock", "text": "Il raga rock \u00e8 un genere di musica rock in voga per qualche tempo negli anni sessanta, caratterizzato da una significativa influenza proveniente dalla musica indiana e, talvolta, dall'utilizzo del sitar, strumento tradizionale indiano (simulato spesso con una chitarra elettrificata a sei o a dodici corde).\nA lanciare questo tipo di musica fu, secondo i critici dell'epoca, il complesso californiano dei Byrds che su tale sonorit\u00e0 bas\u00f2 quasi completamente gli album \"Fifth Dimension\" del 1966 e \"The Notorious Byrd Brothers\" del 1968.\nAltri esempi di raga rock sono ravvisabili in alcuni brani dei Beatles quali \"Norwegian Wood (This Bird Has Flown)\", \"Rain\", \"Love You To\", \"Tomorrow Never Knows\", \"Within You Without You\" e in una canzone degli Yardbirds cio\u00e8 \"Heart Full of Soul\" (la prima canzone occidentale in cui compare un sitar). \nInfluenze provenienti dalla musica classica indiana sono inoltre rintracciabili in alcune composizioni dei Rolling Stones (\"Paint It Black\"), dei Velvet Underground (\"Venus in Furs\") e dei Doors (\"The End\").\nUn altro esempio puramente in stile raga rock \u00e8 la canzone \"Govinda\" dei Kula Shaker che, oltre ad avere sonorit\u00e0 tipicamente indiane, presenta un testo interamente in sanscrito."}
{"id": "24545", "revid": "1272592", "url": "https://it.wikipedia.org/wiki?curid=24545", "title": "Orco", "text": ""}
{"id": "24551", "revid": "1652635", "url": "https://it.wikipedia.org/wiki?curid=24551", "title": "Coltellino svizzero", "text": "Il coltellino svizzero, o pi\u00f9 precisamente coltello dell'esercito svizzero, \u00e8 uno strumento multifunzione.\n\u00c8 un piccolo coltello dalla lama ripiegabile dotato di molti altri attrezzi, che possono comprendere stuzzicadenti, forbici, pinzette, apribottiglie e cacciaviti.\nTutti gli attrezzi sono ripiegati all'interno del manico e vengono estratti per l'uso. Esistono molti tipi diversi di coltellino svizzero, ma non tutti sono \"autentici\", nel senso che spesso impropriamente si chiama \"coltellino svizzero\" anche qualsiasi temperino con caratteristiche analoghe, bench\u00e9 non prodotto dalle canoniche Victorinox o Wenger (volgarizzazione del marchio commerciale).\nStoria.\nNel 1891, Karl Elsener, il fondatore della Victorinox, inizi\u00f2 a rifornire l'Esercito svizzero di coltelli fabbricati in Svizzera, e non in Germania come avveniva prima. L'originale aveva il manico in legno (rispetto ai composti in metallo/plastica usati oggi), ed era dotato di una lama, un cacciavite, un apribottiglie e un punteruolo. In seguito, nel 1897, Elsener svilupp\u00f2 una versione che usava uno speciale meccanismo a molla che permetteva a pi\u00f9 utensili di essere contenuti in un manico di pari dimensioni.\nLa gamma dei modelli \u00e8 vastissima, si va dai modelli base a due lame fino a coltellini svizzeri che dispongono di cinquanta utensili. Il tipo di utensili che si possono trovare in un coltellino svizzero \u00e8 limitato solo dalle dimensioni dell'oggetto e dalla fantasia dei progettisti. Ad esempio si possono trovare vari tipi di cacciaviti, brugole, lame, altimetri, lenti d'ingrandimento, posate, limette per unghie. Negli ultimi modelli sono addirittura comparsi strumenti come i puntatori laser per le lavagne luminose e le memorie USB.\nNegli ultimi anni, accanto alla produzione del classico coltellino, Victorinox produce e commercializza anche il cosiddetto SwissTool: uno strumento multifunzione (una pinza ripiegabile con lame ed accessori a scomparsa nei manici) simile all'americano Leatherman Tool. Victorinox \u00e8 proprietaria del marchio \"Swiss Army\".\nSembra che il tradizionale colore rosso del manico sia stato scelto perch\u00e9 \u00e8 facilmente visibile se il coltello cade nella neve oltre a richiamare, assieme alla croce bianca, la bandiera svizzera.\nDescrizione.\nSino al 2013 sono due i produttori di coltellini svizzeri, ciascuno con oltre cento anni di storia alle spalle: Victorinox e Wenger, che riforniscono l'esercito svizzero con circa esemplari all'anno ( a testa). Il grosso della produzione (7 milioni di pezzi all'anno), \u00e8 riservata all'esportazione, soprattutto negli Stati Uniti. Nel 2013 Victorinox, che dal 2005 ha il controllo di Wenger, decide di trasferire nella propria gamma produttiva anche quella della societ\u00e0 controllata. I coltellini svizzeri di Victorinox e Wenger possono essere riconosciuti immediatamente dai loro loghi; la croce della Victorinox \u00e8 racchiusa in uno scudo con simmetria bilaterale, mentre quella della Wenger \u00e8 racchiusa da un diamante arrotondato con simmetria quadrilaterale."}
{"id": "24553", "revid": "2069609", "url": "https://it.wikipedia.org/wiki?curid=24553", "title": "Doping", "text": "Il doping (in italiano \"drogaggio\" o \"dopaggio\") consiste nell'uso da parte di un atleta di una sostanza illecita, di una droga o di una pratica medica a scopo non terapeutico, ma finalizzato al miglioramento dell'efficienza psico-fisica durante una prestazione sportiva (gara o allenamento), agonistica e non. II ricorso al doping avviene spesso in vista o in occasione di una competizione agonistica ed \u00e8 un'infrazione sia dell'etica dello sport, sia dei regolamenti dei comitati olimpici, sia della legislazione penale italiana. Espone ad effetti nocivi alla salute, a volte anche mortali.\nLa storia del doping inizia nell'antichit\u00e0, all'epoca delle prime Olimpiadi nella Grecia classica. Le sostanze utilizzate per il dopaggio sono varie e legate allo sviluppo della sintesi chimica, della farmacologia e della scienza medica. Esse permettono di aumentare la massa e la forza muscolare, l'apporto di ossigeno ai tessuti oppure di ridurre la percezione del dolore o di variare il peso corporeo. Possono anche consentire all'atleta che ne fa uso di risultare negativo ai controlli antidoping.\nLa lotta contro il doping degli atleti di alto livello inizi\u00f2 con la morte del ciclista danese Knud Enemark Jensen durante le Olimpiadi di Roma del 1960. Il Comitato Olimpico Internazionale (CIO) e alcune federazioni sportive internazionali e nazionali nominarono una task force medica per studiare strategie di contrasto al doping. I primi risultati si ebbero solo dopo la scoperta di un altro corridore (Ben Johnson), dopato nelle Olimpiadi di Seoul del 1988, e con la fine della guerra fredda nel 1989, quando le autorit\u00e0 politiche mondiali crearono i WADA (\"World Anti-Doping Agency\"), l'agenzia internazionale che var\u00f2 il Codice Mondiale Antidoping WADA, in seguito accettato dalle federazioni sportive nazionali.\nEtimologia.\nSono varie le possibili origini della parola \"doping\". Una \u00e8 il lemma \"doop\", bevanda alcolica usata come stimolante nelle danze cerimoniali nel XVIII secolo nel sud dell'Africa. Un'altra teoria \u00e8 che il termine derivi dall'olandese \"doops\" (una salsa densa) che entr\u00f2 nello \"slang\" americano per indicare la bevanda con la quale i rapinatori drogavano le vittime mescolando tabacco e semi della Datura stramonium, o stramonio, che contiene alcuni alcaloidi del tropano e causa sedazione, allucinazioni e confusione mentale\nFino al 1889 la parola \"dope\" era usata relativamente alla preparazione di un prodotto viscoso e denso di oppio da fumare e durante gli anni novanta del XIX secolo allarg\u00f2 il significato fino ad indicare qualsiasi sostanza narcotico-stupefacente. Nel XX secolo \u201cdope\u201d veniva anche riferito alla preparazione di droghe destinate a migliorare la prestazione dei cavalli da corsa.\nDescrizione e definizione.\nLe sostanze dopanti sono delle sostanze, sia a base naturale sia a base chimica, che aumentano le prestazioni fisiche di una persona.\nDiffusione.\nI paesi dell'Europa dell'Est (DDR in primis) hanno fatto da precursori in questo campo, applicando il doping in maniera sistematica dagli anni cinquanta agli anni ottanta, soprattutto sugli atleti che partecipavano alle Olimpiadi. Poco si sapeva degli effetti collaterali dati dalle sostanze somministrate, mentre evidenti erano i miglioramenti in termini di struttura fisica e risultati agonistici, specialmente per le donne trattate con ormoni maschili. Ci\u00f2 ha portato a gravi danni fisici e psicologici per molti sportivi, fino a costringere la pesista Heidi Krieger, visti gli ormai enormi cambiamenti nel fisico, a diventare uomo.\nCasi particolarmente clamorosi sono quello di Ben Johnson, squalificato ai Giochi olimpici di Seul nel 1988 dopo aver vinto la corsa dei 100 metri piani e stabilito il record del mondo (annullato), e quello di Marion Jones che confess\u00f2 l'uso del doping e per questo fu privata di tutte le medaglie olimpiche.\nCasi eclatanti di doping nel ciclismo su strada si sono avuti con il britannico Tommy Simpson, che mor\u00ec durante il Tour de France del 1967 sulla salita del Mont Ventoux per un arresto cardio-circolatorio causato dall'estrema fatica, da disidratazione e da sostanze dopanti assunte poco prima, e con Lance Armstrong che riusc\u00ec a vincere 7 Tour de France consecutivi dal 1999 al 2005. Dopo varie e approfondite analisi, nell'agosto 2012 si scopr\u00ec che il texano fece uso di sostanze dopanti dopo aver sconfitto un tumore; ci\u00f2 gli cost\u00f2 il bando a vita dal ciclismo. I titoli guadagnati a partire dal 1998, compreso un bronzo olimpico, furono revocati. \nAnche se impropriamente, viene ricondotto al fenomeno del doping anche il caso di Marco Pantani, escluso dal Giro d'Italia del 1999 alla vigilia della penultima tappa mentre era in testa alla classifica con un notevole vantaggio; in realt\u00e0 Pantani non risult\u00f2 positivo a sostanze dopanti, ma il suo ematocrito era superiore al valore massimo consentito e ci\u00f2 comport\u00f2 una sospensione cautelare a tutela della salute dell'atleta. In seguito vennero modificati i metodi di analisi risultati non sufficientemente precisi da punto di vista scientifico.\nNonostante i controlli, l'uso di sostanze e terapie \"dopanti\" \u00e8 diffuso non solo nello sport professionistico, ma anche in quello dilettantistico e perfino amatoriale. Attorno al fenomeno del doping c'\u00e8 un giro d'affari che in Italia \u00e8 stimato in diversi milioni di euro.\nNel 2007 un editoriale della rivista World Psychiatry commentava:\nScandali relativi a pratiche dopanti, reali o presunte, si sono verificati anche nel mondo del calcio. Dall'istituzione delle competizioni UEFA, a livello dei club e nazionali nella stagione 1955-56 i controlli antidoping erano effetuati, se la confederazione lo riteneva necessario, solo nelle finali. Dalla stagione 1987-88 tali controlli divennero obbligatori e sistematici in ogni fase delle competizioni e si svolgevano senza preavviso.\nIl primo caso giudiziario in Italia risale al 1962, anno in cui vennero squalificati numerosi giocatori di Serie A e B. Uno di questi, Franco Zaglio, afferm\u00f2 molti anni dopo che il doping era comune fra le squadre calcistiche fin dagli anni 1950. Due anni dopo uno scandalo analogo colp\u00ec il , il quale venne assolto in seconda instanza dalla giustizia sportiva. Nel 1998 l'allenatore Zden\u011bk Zeman imput\u00f2 allo staff di preparazione atletica della di avere messo in pratica presunti metodi dopanti, mentre l'allora difensore della Paolo Negro rivolt\u00f2 le accuse contro lo stesso boemo, sostenendo che Zeman aveva somministrato ai calciatori biancocelesti creatina \u2013 sostanza definita illegale dal CONI \u2013 nel periodo in cui sedeva sulla loro panchina. Nel 2000 Carlo Petrini denunci\u00f2 pratiche dopanti all'interno di , e \u2013 tre delle squadre in cui milit\u00f2 nel corso della carriera agonistica \u2013 dagli anni 1960, oltre a lanciare sospetti sui calciatori malati di sclerosi laterale amiotrofica (SLA) e diversi tipi di cancro, ipotizzando che queste patologie potessero essere state determinate dalla somministrazione sistematica di farmaci e diverse sostanze illecite. Nel 2004 Ferruccio Mazzola accus\u00f2 di doping , Roma, e Lazio per il ventennio 1960-1970. Tuttavia le denunce di Zeman, Negro, Petrini e Mazzola non sono mai state supportate da prove o sono decadute.\nRegolamentazione.\nIl CIO (Comitato Olimpico Internazionale) ha stilato un elenco di farmaci proibiti, che viene costantemente aggiornato. I regolamenti sportivi vietano il doping, specificando con precisione i tipi e le dosi dei farmaci consentiti, e mettono per iscritto l'obbligo per gli atleti di sottoporsi ai \"controlli antidoping\" che si effettuano mediante l'analisi delle urine e in alcuni casi del sangue (controlli incrociati). Gli atleti che risultano \"positivi\" alle analisi (negli ultimi anni si preferisce l'espressione \"non negativi\") vengono squalificati per un periodo pi\u00f9 o meno lungo; nei casi di recidiva si pu\u00f2 arrivare alla squalifica a vita. \nNel 1999 il CIO ha istituito un'apposita agenzia, WADA (\"World Anti-Doping Agency\") con sede a Losanna, che si occupa della lotta al doping.\nNel 2007 oltre 600 federazioni sportive internazionali hanno adottato il Codice mondiale antidoping WADA.\nLa Corte Europea dei Diritti dell\u2019Uomo con la decisione della sezione V, 18 gennaio 2018 n. 48151/11 e n. 77769/13 \u00e8 stata chiamata a pronunciarsi in materia di doping, stabilendo che i cosiddetti \"whereabout\" (informazioni fornite dagli atleti circa la propria reperibilit\u00e0) ed i test a sorpresa non violano il \u201cdiritto al rispetto della vita privata e familiare\u201d di cui all\u2019art. 8 CEDU.\nIn Italia.\nNegli ultimi anni in Italia e altri paesi il doping \u00e8 diventato un reato. Il reato di frode sportiva \u00e8 stato introdotto con l'art. 1 della Legge n. 401 del 13 dicembre 1989, in modo da superare le difficolt\u00e0 applicative del pi\u00f9 generale delitto di truffa (art. 640 codice penale). Questo provvedimento, per\u00f2, sembrava riferito soprattutto ai reati riguardanti il \"calcio scommesse\"; in questo senso si era pronunciata anche la Corte suprema di cassazione. Per risolvere la controversia e anche per la crescente sensibilit\u00e0 sociale verso il doping, il parlamento italiano eman\u00f2 una legge specifica nel 2000.\n\u00c8 infatti del 14 dicembre 2000 la legge n. 376 \"Disciplina della tutela sanitaria delle attivit\u00e0 sportive e della lotta contro il doping\"&lt;ref name=\"Legge 376/2000\"&gt; Legge 14 dicembre 2000, n. 376, pubblicata nella Gazzetta Ufficiale n. 294 del 18 dicembre 2000&lt;/ref&gt;, che consente un'individuazione precisa del fenomeno doping e permette di colpire pi\u00f9 efficacemente una pratica che in precedenza era sanzionabile solo sul piano sportivo. La definizione di doping \u00e8 data dall'art. 1 comma 2 che recita:\nCon l'art.3 la legge istituisce presso il Ministero della salute la Commissione per la vigilanza ed il controllo sul doping e per la tutela della salute nelle attivit\u00e0 sportive, stabilisce nell'art.4 che il controllo sanitario sulle competizioni e sulle attivit\u00e0 sportive individuate dalla Commissione \u00e8 svolto da laboratori accreditati e pagati dal CIO, ma sottoposti alla vigilanza dell'Istituto superiore di sanit\u00e0. Con l'art.7 la legge stabilisce che le confezioni di tutti i farmaci in commercio, ma inseriti nella lista di quelli con effetto dopante, devono recare un apposito contrassegno di \"doping\" e nel foglio illustrativo la sezione \"Precauzioni per coloro che praticano attivit\u00e0 sportiva\". Dal punto di vista penale la legge 376/2000 commina la reclusione da tre mesi a tre anni e una sanzione pecuniaria sia a chiunque procura ad altri, somministra, assume o favorisce l'utilizzo di sostanze dopanti sia a chi adotta o si sottopone alle pratiche mediche al fine di alterare le prestazioni agonistiche degli atleti (art.9). Viene punito anche chi commercia i farmaci o le sostanze con effetto dopante attraverso canali diversi dalle farmacie aperte al pubblico. La pena \u00e8 aumentata se dall'uso deriva un danno per la salute in caso di soggetti minorenni, se il fatto \u00e8 commesso da un componente o da un dipendente del CONI o di una federazione sportiva nazionale, di una societ\u00e0, di un'associazione o di un ente riconosciuti dal CONI (art.9).\nL'uso terapeutico di alcune delle sostanze, comprese nella lista di quelle dopanti, per la cura di patologie di cui un atleta pu\u00f2 essere affetto \u00e8 ovviamente permesso. L'art 1 della stessa legge recita:\nDisposizioni analoghe per l'uso terapeutico dei farmaci negli sportivi sono stabilite anche dalla \"World Anti-Doping Agency\".\nIl 23 ottobre 2007 viene approvata l'introduzione del passaporto biologico, un documento che registra il profilo personale (valori del sangue e delle urine) di ciascun ciclista, con lo scopo di evitare i falsi positivi ai controlli in laboratorio anti-doping; in questo modo possono essere confrontati i dati biologici di ciascun atleta nel corso del tempo..\nNel 2015 in Italia \u00e8 stata costituita l'Organizzazione nazionale antidoping (NADO Italia).\nLista sostanze e metodi proibiti.\nOltre alla sostanza, \u00e8 necessario considerare anche le dosi somministrate, che di solito superano di molto le dosi utilizzate in terapia medica per le stesse sostanze.\nLa lista delle sostanze proibite per il 2015 \u00e8 stata resa pubblica il 20 settembre 2014 dal \"World Anti-doping Agency\".\nSostanze e metodi proibiti sempre (durante e fuori delle competizioni):\nSostanze proibite durante le competizioni:\nSostanze proibite in sport particolari:\nCaffeina e nicotina sono incluse nel programma di monitoraggio del 2015, ma non sono considerate sostanze proibite."}
{"id": "24556", "revid": "239497", "url": "https://it.wikipedia.org/wiki?curid=24556", "title": "Carloforte", "text": "Carloforte (\"U P\u00e0i\u017ee\", ossia \"Il Paese\" in ligure tabarchino, \"Carluforti\" in sardo campidanese) \u00e8 un comune italiano di abitanti della provincia del Sud Sardegna.Il territorio comunale comprende l'isola di San Pietro nella sua interezza e alcune isole minori che la circondano, al largo della sub-regione del Sulcis-Iglesiente, in Sardegna; l'isola \u00e8 situata a circa 10\u00a0km dalla costa sudoccidentale sarda e costituisce, insieme alla vicina isola di Sant'Antioco e ad altri isolotti e scogli vicini alle sunnominate due isole, l'Arcipelago del Sulcis. Carloforte \u00e8 anche un comune onorario della citt\u00e0 metropolitana di Genova e fa parte del circuito dei \"I borghi pi\u00f9 belli d'Italia\".\nStoria.\nPreistoria e storia antica.\nL'isola di San Pietro fu frequentata dall'uomo sin dal periodo prenuragico e nuragico come testimoniato dalla presenza di domus de janas e nuraghi (Papassina, Bricco del Polpo, Laveria, Le Lille). Intorno all'VIII secolo a.C. i fenici edificarono un insediamento stabile, Inosim (\"isola degli sparvieri\"), dotato di un porto, nei pressi dell'odierna Torre di San Vittorio. L'isola fu successivamente occupata dai punici; il loro insediamento con resti di fortificazioni, un tempio e una necropoli \u00e8 stato individuato nella parte nord dell'odierno abitato di Carloforte.\nStoria moderna e contemporanea.\nCarloforte \u00e8 un'isola linguistica ligure in quanto l'isola di San Pietro fu colonizzata, dopo secoli di abbandono, nel 1738 da pegliesi provenienti da Tabarka, isola oggi collegata alla costa tunisina.\nCarloforte, unico centro abitato dell'isola, fu realizzata su progetto dell'architetto e ingegnere piemontese Augusto de la Vall\u00e9e o Augusto de La Vallea. In attesa del suo completamento i profughi giunti da Tabarca sostarono un paio di giorni a Cagliari e, successivamente due settimane, nei fabbricati della tonnara \"Su Pranu\" di Portoscuso. Tutto quello che avevano (effetti personali, vestiti, materassi, coperte ecc.) lo avevano portato da Tabarka. Per la loro sussistenza, costruzione della chiesa e delle prime case il Duca pag\u00f2 tutto quanto era loro necessario.\nGli abitanti di Carloforte conservano ancora intatto il dialetto dei loro avi liguri che per il comune passaggio nell'isola tunisina di Tabarka \u00e8 detto \"tabarchino\". Gli abitanti di Carloforte sono detti carlofortini o carolini; parlando di s\u00e9 stessi, in termini di etnia, si definiscono tabarchini.\nI suoi abitanti partirono nel 1542 da Pegli, oggi quartiere di Genova, giungendo da Pegli stesso e dai vicini paesi della riviera ligure, e al seguito dei Lomellini, cospicuo casato genovese dedito ai traffici che aveva avuto concessioni territoriali in quei luoghi, si insediarono sulla costa tunisina nell'isolotto di Tabarka presso il confine con l'Algeria, dove pescarono corallo e si dedicarono a traffici e commercio fino al 1738; vennero per questo definiti \"tabarchini\".\nNegli ultimi anni a Tabarka era diminuito il corallo ed erano continue le loro disavventure politico-commerciali con i diversi \"rais\" governanti i territori del Nord Africa; la concessione dei Lomellini era diventata meno redditizia ed erano aumentati i dissidi con i \"rais\" che li rendevano liberi o viceversa li facevano schiavi a seconda di chi regnava a Tunisi o ad Algeri in quel momento.\nPer questo motivo, stanchi di queste vessazioni, nel 1738 alcuni tabarchini, con a capo Agostino Tagliafico, chiesero al Re Carlo Emanuele III di Savoia, un luogo per continuare in tranquillit\u00e0 i loro commerci, soprattutto di spezie e stoffe pregiate, con il resto del Mediterraneo. Il Re acconsent\u00ec alla loro richiesta e gli concesse, mediante una regolare infeudazione, l'isola degli Sparvieri (\"Accipitrum Insula\"), allora deserta, oggi chiamata isola di San Pietro.\nIn onore del Re, a cui i nuovi abitanti eressero una statua nella piazza principale del paese e come segno di riconoscimento e fedelt\u00e0, il paese si chiam\u00f2 Carloforte (Forte di Carlo) e a san Carlo Borromeo fu dedicata la chiesa parrocchiale, il re don\u00f2 per l'occasione un pregiato quadro raffigurante il santo patrono, ancora oggi nell'abside della parrocchiale.\nI primi periodi della colonizzazione furono durissimi per la presenza di aree insalubri, con conseguenti vere e proprie epidemie, che decimarono la popolazione; in seguito a bonifiche del territorio la colonia riusc\u00ec a migliorare le proprie condizioni e a prosperare, fu di supporto l'arrivo di altri coloni da Tabarka, e di un gruppo di famiglie provenienti direttamente dalla Liguria.\nUn'ampia zona paludosa bonificata presso il paese fu allestita a salina, che risult\u00f2 essere molto redditizia.\nUn secondo insediamento di coloni provenienti da Tabarka si ebbe nel 1770 nella vicina isola di Sant'Antioco, sul lato prospiciente all'isola di San Pietro, dove fu fondato il paese di Calasetta.\nNel 1798 Carloforte sub\u00ec una feroce incursione piratesca: pi\u00f9 di novecento suoi abitanti furono catturati e tenuti schiavi a Tunisi per cinque anni. Durante questo periodo uno dei carlofortini catturati, Nicola Moretto, rinvenne sulla spiaggia di Nabeul, vicino a Tunisi, una statua lignea che si ritenne rappresentante la Madonna (sicuramente la polena di una nave, portata sulla spiaggia dal mare). Il ritrovamento fu considerato miracoloso, diede conforto e costitu\u00ec fatto di coesione, dando origine al culto della \"Madonna dello Schiavo\" quale protettrice dei tabarkini. Successivamente gli schiavi furono liberati, pagando un oneroso riscatto, dal re Carlo Emanuele IV di Savoia. Al momento della liberazione la piccola statua della Madonna fu portata anch'essa a Carloforte e per accoglierla fu costruita l'omonima chiesa della \"Madonna dello Schiavo\".\nLe persecuzioni piratesche per\u00f2 continuarono ancora per diversi anni, fino a quando il fenomeno fu definitivamente represso in tutto il Mediterraneo. A testimonianza delle incursioni barbaresche restano ancora alcuni tratti di mura di cinta a difesa del paese, la dotazione di forti e diverse torri di avvistamento.\nPochi anni prima, nel 1793, la cittadina era stata invasa dai francesi nelle fasi post-rivoluzionarie che travagliarono l'Europa: l'isola fu definita \"isola della libert\u00e0\" dagli occupanti.\nCon l'avvento della breve dominazione francese (durata pochi mesi: 8 gennaio - 26 maggio) una parte della popolazione inneggi\u00f2 ai nuovi principi sociali di libert\u00e0, fraternit\u00e0 e uguaglianza della rivoluzione, altri furono avversi, ci furono di conseguenza disordini e conflitti nel paese; in tale periodo convulso i sostenitori del re rimossero la statua del re sardo, tentando di nasconderla, seppellendola il pi\u00f9 presto possibile (i rivoluzionari erano ovviamente nemici del re sardo) perch\u00e9 non fosse deturpata sostennero molti, o si dice anche per dimostrare ai nuovi conquistatori francesi e dei loro sostenitori di essere dalla loro parte, altri sostennero maliziosamente che sarebbe stato utile conservarla per rimetterla al suo posto una volta allontanati i francesi dall'isola, come infatti poi avvenne.\nComunque nei ristretti tempi concessi prima dell'arrivo della soldataglia francese, la buca faticosamente scavata in fretta sotto il piedistallo, si rivel\u00f2 non abbastanza profonda, dato che dopo aver calato al statua nella buca il braccio della statua rimase emergente; non essendo possibile risollevare la statua per fare la buca pi\u00f9 profonda, il braccio fu spezzato intenzionalmente con un colpo di mazza, affinch\u00e9 nulla sporgesse, e non ci fosse alcun segno visibile del seppellimento.\nLa statua fortunosamente salvata, non deturpata, ma col braccio destro spezzato, \u00e8 cos\u00ec ancora oggi, come si pu\u00f2 vedere, ritornata sul piedistallo nella piazza del lungomare della cittadina, a ricordo e testimonianza di quel convulso e non edificante momento storico.\nNegli anni '60 del XIX secolo l'Isola diventa un importante centro dell'economia mineraria del Sulcis e dell'Iglesiente: a differenza di altre realt\u00e0 Carloforte aveva un porto ben organizzato dove potevano attraccare dei battelli mercantili, pertanto i tabarchini divennero trasportatori di minerale, detti galanzieri, che recuperano dalle cave della costa, portandolo in citt\u00e0, su barche a vela latina, conosciute come \"galanza\". Tale lavorazione veniva in gran parte fatta a mano con ceste di circa 50 kg portate dagli uomini sulle spalle. Visto il lavoro duro e spesso poco pagato, prese mano un movimento socialista capitanato da Giuseppe Cavallera che sfoci\u00f2 negli scioperi del 1897 e 1899 a Carloforte. L'estrazione mineraria prosegu\u00ec fino agli anni '70 del XX secolo, quando viene chiusa totalmente.\nIl 10 novembre 2004 Carloforte \u00e8 stato riconosciuto come comune onorario dalla provincia di Genova in virt\u00f9 dei legami storici, economici e culturali con il capoluogo ligure e, in particolare, col suo quartiere Pegli, luogo di partenza della emigrazione. Nel 2006 questo riconoscimento fu dato anche alla vicina citt\u00e0 di Calasetta.\nCarloforte vive tutti gli anni celebrazioni di gemellaggio con Pegli. Anche l'architettura, la cultura, i costumi, gli usi di Carloforte sono di tipo strettamente ligure.\nUna parte minore di popolazione proveniente dall'esodo da Tabarca si diresse alla costa spagnola nei pressi di Alicante, fondando il villaggio di Nova Tabarca dove la esigua popolazione attuale, che in parte ha mantenuto i cognomi originali, conserva ancora alcuni termini di linguaggio e costumi dalla comunit\u00e0 d'origine, ma nel tempo sta perdendo le sue caratteristiche linguistiche a vantaggio dell'uso dello spagnolo o del catalano-valenciano; si pensa che uno sparuto gruppo di famiglie si sia anche diretto verso Bonifacio, nella parte meridionale della Corsica (Bonifacio), dove preesisteva una comunit\u00e0 autonoma della Repubblica di Genova ceduta poi ai Francesi.\nLa popolazione carlofortina porta con s\u00e9 diversi personaggi dell'arte, della cultura, della politica, delle armi, delle arti e mestieri sin dal 1738 per passare attraverso l'epoca sabauda fino ai giorni nostri. Parte della popolazione \u00e8 dispersa in diverse citt\u00e0 di tutto il mondo, soprattutto portuali, non solo per necessit\u00e0 ma per vocazione marinaresca, e molti ritornano da anziani alla terra d'origine. Ad oggi ancora sussistono forti legami tra le parentele divise tra Carloforte e le famiglie diffuse nell'intera riviera Ligure, e anche alcune che erano rimaste nel Nord Africa (sino agli anni cinquanta del Novecento). Oggi si contano numerosi luoghi in cui vi sono piccole comunit\u00e0 di residenti carlofortini, per citarne alcuni oltre che in Sardegna e nell'Italia peninsulare, negli USA, in Francia, Germania, Spagna, Marocco, Tunisia, Argentina, Australia, Uruguay, Per\u00f9, Cile, Gibilterra, nella Boca di Buenos Aires e a Bonifacio in Corsica. Pur di cultura e linguaggio liguri, le caratteristiche specifiche dei tabarchini, pur restando comprensibili agli altri liguri di altre regioni, sono da questi riconosciute come ben distinguibili per le loro particolarit\u00e0.\nSimboli.\nLo stemma del comune si blasona:\nL\u2019attuale stemma di Carloforte nasce dal ritrovamento di un documento presso l\u2019Archivio di Stato di Cagliari databile fra il 1738 ed il 1739 dove risulta una bozza descritta come uno scudo sannitico con croce sabauda, un grifone alato nel cantone sinistro a ricordo delle origini liguri, una torre e una tipica barca carlofortina, a ricordo delle origini marinare. A seguito delle ricerche di Gerolamo Simeone e Salvatore Borghero, con Delibera del Consiglio comunale n. 38 del 31 marzo 2007 fu avviato l\u2019iter per la sua adozione che venne approvata con D.P.R. del 29 ottobre 2012. Fino a quel momento, dal secondo dopoguerra, il Comune aveva utilizzato per consuetudine uno stemma non ufficiale che recava una torre su una collina su sfondo azzurro.\nMonumenti e luoghi d'interesse.\nArchitetture religiose.\nChiesa dei Novelli Innocenti.\nAntecedente alla colonizzazione dell'isola, vi fu eretta in memoria dei giovani e bambini facenti parte della cosiddetta \"Crociata dei fanciulli\" che part\u00ec da Marsiglia nel 1212. Due delle sette navi che componevano la flotta affondarono al largo dell'isola di San Pietro, tutti i naufraghi perirono e alcuni vi furono sepolti. La chiesa dei Novelli Innocenti fu eretta in memoria di essi per volere del Papa Gregorio IX. La piccola chiesa ridotta a rudere fu restaurata dai tabarchini all'epoca della colonizzazione. \u00c8 ubicata nella parte sud dell'abitato.\nChiesa della Madonna dello Schiavo.\nDedicata alla omonima Madonna, \u00e8 ubicata nella centralissima Via XX Settembre e accoglie la statua venerata dai carlofortini esuli in Tunisia. \u00c8 detta anche chiesetta del \"Previn\" (\"il pretino\") in memoria di don Nicol\u00f2 Segni, il sacerdote giovanissimo che volle essere prigioniero insieme agli schiavi carlofortini in Tunisia. In onore della Madonna dello Schiavo un nome molto diffuso fra le figlie femmine nelle famiglie carlofortine era in passato \"Schiavina\".\nArchitetture civili.\nTorre San Vittorio.\nLa torre San Vittorio sorge a sud dell'abitato di Carloforte, in zona detta Spalmadureddu. Costruita nel 1768 rappresenta l'avamposto difensivo a sud della cittadina carolina. All'originale progetto si apportarono delle modifiche: l'aggiunta di tre corpi alla torre centrale e la costruzione di una scala esterna. Interamente costruita con blocchi di trachite locale, in onore del sovrano Vittorio Amedeo III la torre prese il nome di San Vittorio.\nCessate le necessit\u00e0 difensive, la torre fu venduta a privati cittadini. Nel 1889 la torre fu espropriata dal \"Ministero della pubblica istruzione\" al fine di utilizzarla per la ricerca scientifica. Nel 1898 la torre fu convertita, mediante apposite modifiche strutturali, a osservatorio astronomico. Vi fu istituita una delle cinque stazioni internazionali per lo studio della precessione degli equinozi con lo studio di piccole variazioni dell'inclinazione dell'asse terrestre.\nNel 2016 gli interni della Torre San Vittorio sono stati riaperti alla cittadinanza grazie alla riconversione degli spazi a Museo Multimediale che tratta la storia dell'isola di San Pietro dalla sua formazione geologica fino allo sbarco di Tagliafico. Il progetto \u00e8 nato dalla collaborazione tra il Mu.MA \u2013 Istituzione Musei del Mare e delle Migrazioni di Genova e il Comune di Carloforte sfruttando lo storico rapporto che tutt'oggi esiste tra l'isola e Genova.\nCineteatro Giuseppe Cavallera.\nNoto come \"U Palassiu\" (\"il palazzo\"), \u00e8 un edificio monumentale costruito negli anni venti del Novecento dai lavoratori di Carloforte organizzati nella Lega di Battellieri. Ospita un teatro ed \u00e8 soggetto a vincolo come \"bene architettonico di interesse nazionale\". Si trova nella centrale via Roma.\nArchitetture militari.\nMura di cinta.\nA seguito delle incursioni barbaresche Carloforte fu protetta da un sistema di mura con vari fortini che circondava tutto l'agglomerato urbano. Una parte delle mura \u00e8 ancora esistente nel quartiere alto del paese (il cosiddetto \"Castello\"), in essa \u00e8 presente ancora la \"Porta del Leone\" cos\u00ec chiamata per la scultura di una testa di leone inserita nelle mura.\nAltro.\nMonumento a Carlo Emanuele III.\nIl monumento a Carlo Emanuele III di Savoia \u00e8 ubicato nella piazza omonima sul lungomare. Costituito da un gruppo marmoreo di tre statue con al centro il sovrano, fu eretto in segno di riconoscenza al re. La statua centrale \u00e8 chiamata affettuosamente \"Pittaneddu\" dai carlofortini. Le statue sono opera dello scultore genovese Bernardo Mantero. Il monumento fu inaugurato il 16 luglio 1786 con la messa in loco della statua centrale, le statue laterali furono erette nel 1788 in occasione del cinquantesimo anniversario della fondazione di Carloforte.\nMiniere.\nNel territorio comunale di Carloforte sono presenti le seguenti miniere dismesse:\nSociet\u00e0.\nLingue e dialetti.\nIl tabarchino, lingua tradizionalmente parlata nei comuni di Carloforte e Calasetta, ha origine direttamente dal ligure e fa parte del \"Genoise d'Otre Mer\", vale a dire la lingua parlata nei secoli nella Repubblica Genovese, anche dai suoi abitanti dei possedimenti nei territori d'oltremare, che sin dall'anno 1000 in poi si insediarono presso tutte le rotte marittime controllate dalla Repubblica. Oggi la civilt\u00e0 dei \"Genoise d'Otre Mer\" \u00e8 tutelata come minoranza etnica e linguistica e si trovano comunit\u00e0 simili in Turchia, Sardegna, Francia, Spagna, Sicilia.\nLa rada di San Pietro, per la sua posizione, ha avuto una notevolissima importanza da sempre nei periodi storici, e la lingua del \"Genoise d'Otre Mer\" parlata ancora oggi a San Pietro \u00e8 forse l'ultimo baluardo di quella epoca e conserva tutti gli elementi caratteristici della lingua d'origine, ma per effetto della scuola obbligatoria in italiano e della proibizione del dialetto a cavallo tra l'Ottocento e il Novecento nonch\u00e9 per la presenza di parte della popolazione non di origine tabarchina residente sin dalle prime fasi della colonizzazione, oggi alcuni termini (soprattutto sostantivi) sono diventati desueti seppure a volte ancora utilizzati da chi conosce il tabarchino antico, soprattutto da studiosi e paradossalmente da chi si \u00e8 allontanato dalla madre patria. Il tabarchino o \"Genoise d'Otre Mer\" conserva ancora molti termini antichi ma ne contiene anche tanti di origine francese, a testimonianza dei possedimenti della Repubblica nel Nizzardo e dei contatti commerciali tra la repubblica e i territori tra Francia e Spagna. Per esempio la numerazione \u00e8 molto simile a quella francese attuale, i biscotti sono chiamati \"galette\" (tuttora usato anche in genovese) oppure il denaro viene definito in tabarchino \"argent\", cos\u00ec come in francese. Altri termini, come per esempio \"massacan\", muratore, tuttora usato in genovese, sono \noggi in disuso, sostituiti dai derivati dall'italiano, come \"murat\u00f9\".\nCuriosa e comprensibile per via del clima in terra d'Africa \u00e8 la quasi totale perdita dei sostantivi originali liguri per \"neve\", \"ghiaccio\" e \"gelo\", ricuperati in seguito dall'italiano. \nI termini assimilati dal francese spesso non coincidono con quelli assimilati dal dialetto ligure-genovese di eguale origine.\nA causa della costante caratteristica di sradicamento culturale subito, in cui la lingua ha costituito un importante presidio identificativo, il tabarchino \u00e8 ricchissimo di motti e modi di dire, a volte conservati gelosamente dall'antico, altre volte del tutto originali e creati autonomamente, attinenti alla realt\u00e0 specifica passata e presente, fino a costituire una sorta di \"slang\" che permette la condivisione culturale e la reciproca identificazione; anche alcuni termini di origine diversa dal tabarchino, spesso volutamente deformati, sono assimilati e incorporati in questo slang.\nIl dialetto tabarchino ha una forte pressione omologante, gli individui parlanti altri dialetti o per esempio la lingua sarda che intendono inserirsi nella situazione culturale tabarchina subiscono, come azione considerata necessaria, una forte pressione per l'acquisizione del linguaggio tabarchino, la cui conclusione pu\u00f2 condizionare l'inserimento. Nonostante la relativa esiguit\u00e0 numerica totale dei parlanti \u00e8 perci\u00f2 definibile un dialetto \"forte\".\nL'80% della popolazione di Carloforte usa correntemente l'idioma tabarchino.\nCultura.\nMedia.\nTelevisione.\nCarloforte continua ad essere la sede principale delle riprese della serie televisiva prodotta dalla Lux Vide \"L'isola di Pietro\", con Gianni Morandi, trasmessa su Canale 5 nel 2017 e nel 2018. La terza serie \u00e8 andata in onda tra ottobre e novembre 2019.\nEventi.\nLa Madonna dello schiavo, patrona di Carloforte.\nLa Madonna \u00e8 una piccola statua in legno, probabilmente una piccola polena di un veliero portata sulla spiaggia dai marosi. Essa fu trovata dal giovane schiavo tabarchino Nicola Moretto nella spiaggia di Nabeul, presso Tunisi, il 15 novembre 1800. Il ritrovamento della \"Madonnina Nera\" fu accolto come un segnale divino dagli schiavi in terra d'Africa, ma soprattutto come esortazione e conforto per sopportare le tribolazioni e le persecuzioni.\nPortata nell'isola di San Pietro nella loro emigrazione dagli schiavi liberati, la Madonnina \u00e8 rimasta un fortissimo simbolo di fede ma, al di fuori del significato strettamente religioso, anche di libert\u00e0 e di forte unione solidale della comunit\u00e0.\nLa festa della Madonna dello Schiavo \u00e8 senza dubbio quella pi\u00f9 sentita dalla comunit\u00e0 carolina e da diversi anni questa festa si rinnova anche a Pegli l'ultima domenica di novembre.\nAlla Madonna dello Schiavo \u00e8 dedicata la omonima chiesa ubicata in via XX Settembre, ove la statua \u00e8 venerata.\nSan Pietro, patrono dei pescatori e dell'omonima isola.\nLa devozione a San Pietro risale alle origini della colonia. Il culto per il santo protettore dei corallari e dei tonnarotti verteva attorno alla chiesetta delle Fontane, di impianto duecentesco, ma ristrutturata nel XVIII secolo. Ancora oggi il 29 giugno \u00e8 festa solenne per Carloforte.\nI festeggiamenti si concludono a sera con una suggestiva processione a mare e, successivamente, spettacolo pirotecnico a tempo di musica.\nLa devozione religiosa svolse importante funzione per propiziarsi la benedizione divina nelle imprese di mare, data la forte tradizione marinara della popolazione, e nella calata della Tonnara, importantissima risorsa dei secoli passati, impresa a cui partecipava tutta la popolazione.\nSagra del Cus Cus Tabarchino.\nLa sagra del Cus Cus Tabarchino \u00e8 una manifestazione gastronomica che si svolge a Carloforte nella seconda parte di aprile. \nGirotonno.\nIl Girotonno \u00e8 una manifestazione culturale e gastronomica che si svolge sull'isola di San Pietro nel periodo della mattanza dei tonni, tra la fine di maggio e l'inizio di giugno.\nCr\u00eauza de m\u00e4.\n\"Cr\u00eauza de m\u00e4 - Musica per film\" \u00e8 una manifestazione trattante le musiche presenti nei film che si svolge a Carloforte.\nEssa fa parte dell'iniziativa \"Le isole del cinema\" che si compone di quattro manifestazioni tra cui \"Pensieri e parole\" (isola dell'Asinara), \"La valigia dell'attore\" (isola La Maddalena), \"Una notte in Italia\" (isola di Tavolara) e appunto \"Cr\u00eauza de m\u00e4\" a Carloforte.\nCarloforte Music Festival.\nIl Carloforte Music Festival si tiene dal 2013 tra la fine di agosto e i primi di settembre ed \u00e8 ospitato nel Teatro Mutua. Sotto la direzione del Maestro Andrea Tusacciu, pianista e direttore d'orchestra che vive e opera a Bruxelles, la manifestazione porta a Carloforte i migliori giovani interpreti della musica classica non solo europea. Tra gli artisti ospitati ricordiamo Anna Tifu, Philippe Raskin, i Berliner Camerata.\nCucina.\n\u00c8 frutto di coerente fusione di culture intermediterranee.\nGeografia antropica.\nSuddivisioni storiche.\nI rioni storici del comune sono i seguenti:\nFrazioni.\nIl comune di Carloforte, per motivi culturali, non ha frazioni.\nEsistono numerose localit\u00e0, tra queste: La Punta, Faro di Capo Sandalo, Isola dei Ratti, Isola Piana, La Caletta, Tacca Rossa, Tonnare e Villamarina.\nAmministrazione.\nGemellaggi.\nCarloforte \u00e8 gemellata con le seguenti citt\u00e0:\nSport.\nCalcio.\nLa principale squadra di calcio della citt\u00e0 \u00e8 l'A.S.D.Verde Isola(fondata nel 2018)che milita nel campionato di Prima Categoria.\nI colori sociali sono il giallo e il verde.\nPallacanestro.\nLo sport della pallacanestro affonda le sue radici a Carloforte nel periodo della seconda guerra mondiale. Attualmente \u00e8 il Centro Giovanile Pallacanestro Carloforte (fondato nel 1977) a portare avanti questa tradizione con la partecipazione di oltre 150 atleti, con squadre sia maschili che femminili. La formazione maschile \u00e8 arrivata a giocare la serie C regionale (e attualmente affronta la Promozione), mentre quella femminile, negli anni 2000 ha raggiunto anche la serie B nazionale (attualmente affronta il campionato MSP). I colori sociali sono il bianco e l'azzurro."}
{"id": "24562", "revid": "2128848", "url": "https://it.wikipedia.org/wiki?curid=24562", "title": "Duomo di Reggio Emilia", "text": "La cattedrale o duomo di Reggio Emilia, dedicata a santa Maria Assunta, \u00e8 un edificio religioso situato in piazza Prampolini nel centro storico della citt\u00e0 emiliana. Essa \u00e8 la chiesa madre della diocesi di Reggio Emilia-Guastalla. La cattedrale \u00e8 di impianto romanico, oggetto di numerose ricostruzioni e modifiche nel corso dei secoli.\nStoria.\nI primi documenti che attestano l'esistenza della cattedrale risalgono alla met\u00e0 del IX secolo, tuttavia essa gi\u00e0 doveva sorgere nel 451, anno in cui il vescovo di Reggio Favenzio partecip\u00f2 ad un sinodo a Milano. A causa delle incursioni perpetrate dagli Ungari, che avevano causato la morte del vescovo Azzo, l'imperatore Ludovico III concesse al vescovo Pietro la costruzione di mura attorno al palazzo episcopale ed alla cattedrale. Il 26 dicembre 1228 croll\u00f2 la torre campanaria. Nel 1268, sotto il vescovado di Guido da Fogliano, fu costruito il tiburio ottagonale, ossia l'attuale torre campanaria, e all'abside venne data una forma curvilinea. Nel 1522 venne collocata sul tiburio l'enorme statua in rame a sbalzo della Madonna col Bambino, opera di Bartolomeo Spani. Nel 1544 venne commissionata a Prospero Sogari, detto \"il Clemente\", la costruzione della nuova facciata. Essa venne iniziata qualche tempo dopo, tuttavia, a causa della carenza di risorse, venne presto interrotta. Nel 1557 vennero collocate sulla porta maggiore le statue di Adamo ed Eva, opere sempre dello Spani. Nel 1599 l'architetto senese Cosimo Pugliani modific\u00f2 sensibilmente gli interni, inglob\u00f2 infatti l'antica struttura romanica in una trabeazione dorica. La cupola fu disegnata nel 1623 dall'abate Messori, architetto locale che progett\u00f2 anche la cupola della Chiesa dei Ss. Pietro e Prospero. Le volte a botte delle navate furono realizzate nel 1778 da Giuseppe Barlaam Vergnani. Nel 1832, a causa di un forte terremoto, il tiburio venne abbassato di alcuni metri. Negli anni '60 del '900 le importanti pitture romaniche poste sulla facciata vennero staccate e poste al riparo dagli agenti atmosferici nel Museo Diocesano.\nDescrizione.\nLa facciata.\nL'attuale facciata si presenta incompiuta, con un rivestimento cinquecentesco progettato da Prospero Sogari detto Il Clemente al primo livello. La parte inferiore \u00e8 difatti costituita da lesene incornicianti nicchie con le statue di quattro santi (Grisante, Venerio, Daria e Gioconda) protettori della citt\u00e0.\nLa parte superiore della facciata, di impronta romanica, \u00e8 probabilmente frutto del cosiddetto restauro Malaguzzi e risale all'anno 1275 circa.\nGli affreschi duecenteschi (Cristo Pantocratore e Angeli) che adornavano la facciata fino agli anni '50 sono ora conservati nel rinnovato Museo Diocesano.\nSul portale principale sono poste due statue, di ispirazione michelangiolesca, raffiguranti Adamo ed Eva, opera di Prospero Sogari detto Il Clemente. Al di sopra della facciata il tiburio accoglie la grande statua cinquecentesca in bronzo dorato della Madonna con Ges\u00f9 Bambino ed i committenti, i coniugi Fiordibelli. Anch'essa \u00e8 opera di Bartolomeo Spani ed \u00e8 datata 1522.\nL'interno.\nL'interno \u00e8 a croce latina e misura 73,30 metri di lunghezza. \u00c8 a tre navate con arcate a tutto sesto su pilastri e con tre absidi semicircolari. Nel centro della croce s'erge la grande cupola; due cupole minori ornano le cappelle absidali. Il transetto e il capocroce poggiano sulla cripta.\nL'interno fu rinnovato a partire dall'anno 1599 dall'architetto senese Cosimo Pugliani ed \u00e8 un sunto della scultura reggiana dei secoli XV e XVI. Tra gli scultori pi\u00f9 importanti si segnalano Bartolomeo Spani e Prospero Sogari detto il Clemente; del primo la Cattedrale conserva numerosi monumenti sepolcrali e, nel Museo Diocesano, gli importanti reliquiari a busto dei santi Crisante e Daria.\nLe cappelle.\nSono inoltre presenti opere di Augusto Mussini, detto fra' Paolo (\"Ges\u00f9 tra i cardi\"), Carlo Bononi, Francesco Vellani, Sebastiano Vercellesi e Orazio Talami.\nNei recenti restauri sono state ritrovate tracce di affreschi tre-quattrocenteschi in varie zone della navata e della cripta. In particolare nella Cappella del Santissimo Sacramento sono stati rinvenuti affreschi degli anni '30 del cinquecento, opera del pittore reggiano Giovanni Giarola, allievo del Correggio.\nGli affreschi della cupola sono di Francesco Fontanesi (1779), scenografo e pittore reggiano che coordin\u00f2 la costruzione del Teatro La Fenice di Venezia nel 1789 facendo parte della commissione giudicante i progetti.\nSi segnala infine il coro ligneo tardogotico e il ricco reliquiario di San Caterina, la cui raffinata decorazione si richiama alla scuola francese.\nA seguito di scavi archeologici, effettuati nell'ambito del complessivo restauro della Cattedrale, \u00e8 stato recentemente ritrovato un mosaico romano raffigurante scene pagane (IV secolo d.C.) di notevoli dimensioni, probabilmente il pi\u00f9 importante esempio musivo del periodo tardo romano in area emiliana. Il mosaico (\"Tesserae Versicolores\") \u00e8 stato staccato e restauraurato, ed \u00e8 oggi custodito e visibile presso il Museo Diocesano.\nNegli anni 2005-2011 sono stati compiuti lavori di adeguamento liturgico di carattere innovativo e sperimentale, con la partecipazione di noti artisti contemporanei: Jannis Kounellis, Hidetoshi Nagasawa, Ettore Spalletti, Claudio Parmiggiani."}
{"id": "24570", "revid": "124272119", "url": "https://it.wikipedia.org/wiki?curid=24570", "title": "Sopot", "text": "Sopot (in tedesco: \"Zoppot\") \u00e8 una citt\u00e0 polacca situata tra Danzica e Gdynia, insieme alle quali costituisce la cosiddetta Tripla Citt\u00e0. Si stende su un'area di 17,3\u00a0km\u00b2 e ha 42.800 abitanti (2001).\nDescrizione.\nNegli anni novanta del XX secolo Sopot si \u00e8 sviluppata velocemente grazie al turismo e a un'efficiente amministrazione. Dopo la riforma amministrativa del 1999 Sopot \u00e8 stata riconosciuta in via eccezionale come distretto, nonostante questa nomina venga normalmente attribuita a citt\u00e0 con una popolazione superiore ai 100.000 abitanti. La citt\u00e0 di Sopot \u00e8 conosciuta soprattutto per il Festival della Canzone che si tiene al teatro all'aperto Opera Le\u015bna e per il molo (il pi\u00f9 lungo d'Europa con una struttura in legno).\nStoria.\nNel luogo in cui attualmente si trova la cittadina di Sopot viene segnalata la presenza di un insediamento urbano dall'VIII secolo alla prima met\u00e0 del X secolo. Sopot viene menzionata per la prima volta in un documento del 1283, e precisamente nell'atto di donazione del principe di Pomerania M\u015bciwoj II in favore del monastero cistercense di Oliwa. Sopot venne riconosciuta ufficialmente come citt\u00e0 nel 1902.\nNegli anni 1919-1939 Sopot si venne a trovare entro i confini della Citt\u00e0 Libera di Danzica. Dal 1945 al 1975 la citt\u00e0 \u00e8 stata sede di un distretto. Nello stesso periodo la citt\u00e0 ha fatto parte del voivodato di Danzica."}
{"id": "24574", "revid": "363629", "url": "https://it.wikipedia.org/wiki?curid=24574", "title": "Astronomia a raggi X", "text": "I raggi X sono una forma di radiazione elettromagnetica con lunghezza d'onda molto inferiore a quella visibile, compresa circa tra i 102 e 10\u22122 \u00c5ngstr\u00f6m.\nEssi, come tutta la radiazione elettromagnetica con lunghezza d'onda pari e inferiore a quella dell'ultravioletto (circa 3800 A), vengono fermati dall'atmosfera terrestre, fattore indispensabile per la vita sul pianeta ma che costringe questo tipo di osservazioni ad essere svolte solo oltre determinate quote, poco pi\u00f9 elevate dell'altezza massima raggiunta dall'aviazione civile, raggiungibili da palloni sonda o da osservatori e rivelatori orbitanti.\nL'astronomia a raggi X ha permesso di definire le caratteristiche delle Pulsar, e di indagare tutti i tipi noti di stelle collassate (nane bianche, stelle di neutroni, supernovae, buchi neri...), oppure resti di stelle e galassie attive che accelerano particelle ad altissime energie grazie a intensi campi magnetici. Gli studi hanno tuttora molte frontiere aperte sia riguardo all'ampliamento delle osservazioni descritte, che alla definizione della struttura interna delle stelle in funzione della loro massa.\nL'Italia, con Bruno Rossi e il Premio Nobel per la Fisica del 2002 Riccardo Giacconi, definiti il \"nonno ed il padre dell'astronomia a raggi X\", si \u00e8 particolarmente distinta per l'apporto dato a questa frontiera dell'astronomia.\nStoria.\nL'avvio di questa branca dell'astronomia porta una forte impronta italiana. Bruno Rossi infatti, gi\u00e0 collaboratore di Enrico Fermi nel progetto Manhattan inizi\u00f2 a occuparsi nel 1946 di fisica dei raggi cosmici mentre insegnava al MIT e in particolare di raggi X. Nel 1958 con la nascita dell'American Science &amp; Engineering (AS&amp;E), Bruno Rossi ne entr\u00f2 a far parte come presidente del consiglio di amministrazione e consulente scientifico e l'anno successivo chiam\u00f2 a lavorare anche Riccardo Giacconi. Tra i primi successi sperimentali si annovera il lancio del primo razzo sonda munito di rivelatori per raggi X nel 1962. Il team di questo progetto oltre a Giacconi includeva, Herb Gursky, Frank Paolini, e Bruno Rossi. Con questa missione si rilev\u00f2 la prima sorgente cosmica di raggi X al di fuori del sole, Scorpius X-1 nella costellazione dello Scorpione.\nL'astronomia X ottenne un grande successo con il lancio del primo satellite interamente dedicato ai raggi X, Uhuru, lanciato nel 1970 col quale si esegu\u00ec una prima mappatura delle sorgenti X dello spazio. Si scopr\u00ec cos\u00ec che l'universo \u00e8 pieno di oggetti che emettono raggi X, dai buchi neri alle pulsar, alle stelle binarie. \u00c8 infatti dopo questa missione, che l'astronomia X assume pieno titolo tra la comunit\u00e0 scientifica internazionale. Fu presto chiaro che, per meglio comprendere i segreti del cielo, invece di rilevare semplicemente i raggi X, sarebbe stato utile compiere osservazioni con un telescopio sensibile ai raggi X. Lo sviluppo di tale telescopio inizi\u00f2 con l'ingresso nel team AS&amp;E di Giuseppe Vaiana, che assunse la direzione del programma di Astronomia X solare e della costruzione del primo telescopio. Nel 1973 venne lanciato lo Skylab, il laboratorio spaziale americano diretto da Vaiana che, oltre a vari esperimenti scientifici, port\u00f2 avanti l'osservazione del Sole e della corona nei raggi X. Nel 1978 venne mandato finalmente in orbita l'osservatorio Einstein, il primo telescopio spaziale a raggi X. Seguirono le importanti scoperte del ROSAT e del satellite Chandra.\nIl cielo a raggi X.\nSono molti gli oggetti del profondo cielo ad emettere raggi X. Dai gruppi di galassie ai buchi neri presenti nel nucleo delle galassie attive (AGN) sino alla luna che riflette i raggi X emessi dal sole.\nRivelatori e telescopi.\nI telescopi per raggi X.\nQuello che si ottiene dai telescopi sensibili a queste lunghezze d'onda non \u00e8 propriamente un'immagine, ma una mappa ricostruita delle intensit\u00e0 e direzioni da cui provengono i segnali. La difficolt\u00e0 maggiore che si incontra nella progettazione di simili telescopi \u00e8 che, a causa della forte penetrazione della radiazione, non possiamo ottenere un effetto di riflessione totale convogliando tutti i raggi nel fuoco grazie ad un semplice specchio parabolico o sferico perpendicolare alla sorgente, come si fa per i telescopi ottici. L'unico modo per convergere i raggi in un unico fuoco \u00e8 quello di operare con angoli di incidenza molto piccoli (di solito intorno agli 1,5 gradi). Per fare ci\u00f2 sono necessari pi\u00f9 specchi, ed in generale sono utilizzati \"set\" di specchi parabolici e iperbolici disposti secondo uno schema tubolare. \nLa prima apparizione di questo metodo avvenne nel 1978, quando fu applicato al progetto HEAO2, l'osservatorio Einstein.\nUna volta convogliata la radiazione nel fuoco, si utilizzano strumenti quali i contatori proporzionali ed i CCD (Charge Coupled Device), entrambi capaci di contare ogni singolo fotone X, e registrare cos\u00ec l'intensit\u00e0 globale del segnale ricostruendo un'immagine a raggi X.\nI contatori proporzionali.\nI contatori proporzionali sono generalmente usati per la rivelazione di raggi X di bassa energia dell'ordine di pochi keV e di elettroni di bassissima energia. Di solito i gas utilizzati nel rivelatore sono mantenuti a pressione atmosferica, ma possono essere utilizzate pressioni pi\u00f9 alte per poter accrescere la densit\u00e0 e quindi l'efficienza del rivelatore. Il principio di funzionamento \u00e8 il seguente: in assenza di campo elettrico gli elettroni e gli ioni liberati dal passaggio della radiazione si diffondono uniformemente, urtando le molecole di gas e perdendo gran parte della loro energia. In presenza di un campo elettrico, gli elettroni e gli ioni liberati dalla radiazione sono accelerati lungo le linee del campo verso l'anodo e il catodo rispettivamente. Questa accelerazione \u00e8 interrotta dalle collisioni con le molecole del gas.\nLa velocit\u00e0 detta di deriva in un gas \u00e8 molto pi\u00f9 elevata per gli elettroni che per gli ioni. Sotto l'azione del campo elettrico, gli elettroni vengono accelerati verso l'anodo e gli ioni verso il catodo. Se l'anodo non \u00e8 costituito da un'unica piastra, ma da una griglia di fili incrociati, \u00e8 possibile allora ottenere le due coordinate del punto in cui il fotone si manifesta per poi costruire un'immagine."}
{"id": "24592", "revid": "72396", "url": "https://it.wikipedia.org/wiki?curid=24592", "title": "PROJ", "text": "PROJ (precedentemente PROJ.4) \u00e8 un programma open source (con una licenza di tipo MIT), usato da riga di comando (soprattutto in ambito Unix, GNU/Linux, ecc.), con lo scopo di trasformare coordinate geografiche in coordinate cartesiane secondo le regole della proiezione cartografica.\nViene usato da altri software (GIS) e progetti opensource, quali: GRASS, MapServer, PostGIS, Thuban, OGDI e OGRCoordinateTransformation.\nEsempio.\n proj +proj=utm +lon_0=112w +ellps=clrk66 \u00abEOF\n 111.5W 45d15'33.1\"\n -111d30 45d15.551666667N\n 111d30'000w +45.25919444444\n EOF\nEffettua una proiezione trasversa di Mercatore usando il 112-esimo meridiano ovest e l'ellissoide Clarke 1866.\nLe tre righe con i dati, mettono in evidenza come le coordinate possano essere scritte in differenti modi."}
{"id": "24608", "revid": "1904508", "url": "https://it.wikipedia.org/wiki?curid=24608", "title": "Duchi di Modena e Reggio", "text": "I duchi di Modena e Reggio furono i signori del Ducato di Modena e Reggio, uno degli antichi Stati italiani legato alla dinastia Este e nato nel 1597 con la fine del Ducato di Ferrara. Nel 1796 divenne parte della Repubblica Cispadana e nel 1814, con la restaurazione, ebbe una breve vita come ducato degli Asburgo-Este che fin\u00ec col suo ultimo sovrano, Francesco V d'Austria-Este, nel 1859. \nMarchesi di Ferrara, Modena e Reggio.\nGi\u00e0 Obizzo II d'Este era stato signore di Modena dal 1288 al 1293, ma suo figlio Azzo VIII non era riuscito a mantenerne il controllo. Suo nipote Obizzo III riprese la citt\u00e0 dopo un assedio durato quasi un anno. Lui, suo fratello Niccol\u00f2 I e i loro eredi furono proclamati \"perpetui et generales domini civitatis, districtus, territorii et totius episcopatus Mutine\".\nDuchi di Ferrara, Modena e Reggio.\nNel 1452 Borso d'Este ottenne dall'imperatore Federico III d'Asburgo il titolo di duca di Modena e Reggio e nel 1471 papa Paolo II lo nomin\u00f2 duca di Ferrara. Da quel momento inizi\u00f2 formalmente il Ducato di Ferrara, Modena e Reggio. \nNel 1598 papa Clemente VIII non concesse a Cesare d'Este la successione nel ducato di Ferrara poich\u00e9 non venne ritenuto l'erede legittimo di Alfonso II d'Este, che era morto senza figli. Essendo Ferrara feudo papale gli Este dovettero lasciare l'antica capitale e trasferire la loro corte a Modena, perch\u00e9 intanto l'imperatore Rodolfo II d'Asburgo aveva accettato la successione di Cesare per i territori legati alla corona. Nel 1598 quindi cess\u00f2 di esistere il Ducato di Ferrara, Modena e Reggio ed inizi\u00f2 il Ducato di Modena e Reggio. Questo momento storico di passaggio di poteri a Ferrara fu definito devoluzione di Ferrara allo Stato Pontificio.\nDuchi di Modena e Reggio.\nIl ducato si restrinse quindi alle province di Modena e Reggio, territorialmente contigue, con Modena capitale. Nel corso delle vicende belliche dei due secoli successivi furono poi \u00abassorbiti\u00bb piccoli ducati contigui quali Mirandola, Correggio e Novellara e, per via matrimoniale, il Ducato di Massa e Carrara.\nDominio napoleonico.\nIl ducato continu\u00f2 la sua esistenza fino al 1796, quando divenne parte della Repubblica Cispadana creata da Napoleone Bonaparte.\nIl territorio fu poi incorporato nella Repubblica Cisalpina (1797-1802), quindi nella Repubblica Italiana (1802-1805) e infine nel Regno d'Italia (1805-1814).\nDuchi di Modena e Reggio.\nNel 1814 venne ripristinato sotto la dinastia Asburgo-Este, poich\u00e9 la figlia di Ercole III, Maria Beatrice d'Este, aveva sposato il terzogenito di Maria Teresa d'Austria, Ferdinando. Nel 1829 gli fu aggiunto il ducato di Massa e Carrara e nel 1847 il ducato di Guastalla. Il ducato di Modena e Reggio fu poi definitivamente annesso al Regno di Sardegna nel 1859."}
{"id": "24609", "revid": "792802", "url": "https://it.wikipedia.org/wiki?curid=24609", "title": "Ducato di Modena e Reggio", "text": "Il Ducato di Modena e Reggio, con capitale Modena, fu uno degli antichi Stati italiani. Fu sotto dominio estense dal 1452 al 1796 e asburgico-estense dal 1814 al 1859.\nGeografia.\nNel 1859 confinava a nord con il Regno Lombardo-Veneto, ad est con lo Stato Pontificio del bolognese e della Romagna, a sud oltre la catena montuosa dell'appennino settentrionale con il Granducato di Toscana e, in seguito ai territori acquisiti di Massa e Carrara, con la Liguria ed il mar Ligure, ad ovest con il Ducato di Parma e Piacenza. La capitale era Modena.\nStoria.\nOrigine: domini estensi.\nIl longobardo Ducato di Modena nasce probabilmente alla fine del VI secolo in seguito alla riorganizzazione longobarda delle strutture civili da tempo perdute in seguito al collasso di Roma di un secolo prima. Nel corso dei secoli il Ducato subisce diverse alluvioni causate dagli affluenti del Po, il fiume Secchia ed il Panaro e nel X secolo una grande alluvione modifica il corso del Po al confine con il Ducato di Mantova. Il libero comune di Modena aderisce alla Lega lombarda contro Federico Barbarossa nel 1167 e nel 1288, a causa di lotte intestine fra le nobili famiglie locali, rinuncia alla libert\u00e0 comunale con il riconoscimento dell'autorit\u00e0 di Obizzo II d'Este, marchese di Ferrara. Un anno dopo anche Reggio si offr\u00ec ad Obizzo II che riport\u00f2 Modena e Reggio all'amministrazione della signoria di origine ducale, come feudatario dell'imperatore Rodolfo I, mentre il Ducato di Ferrara divenne feudatario del regno del Papa.\nNel 1452 Borso d'Este (1413-1471) ricevette dall'imperatore Federico III il titolo di duca di Modena e Reggio e nel 1471 dal Papa Paolo II il titolo di duca di Ferrara.\nPerdita di Ferrara.\nIl 27 ottobre 1597 mor\u00ec il duca Alfonso II d'Este, che non aveva avuto figli ed aveva designato per testamento il cugino Cesare d'Este come suo erede e successore. Questi per\u00f2 non venne riconosciuto da papa Clemente VIII poich\u00e9 non era discendente legittimo del duca defunto ma di Alfonso I d'Este e di Laura Dianti. La bolla papale di papa Pio V escludeva dalle successioni nei feudi pontifici i discendenti naturali, quindi il feudo di Ferrara gli venne negato. Per Modena e Reggio Emilia, feudi imperiali, la situazione era diversa, e l'imperatore Rodolfo II consider\u00f2 legittima la successione degli Este di Montecchio e pertanto l'investitura a Cesare venne concessa.\nClemente VIII scomunic\u00f2 Cesare quando si proclam\u00f2 duca e invi\u00f2 le sue truppe comandate dal primo legato pontificio, il cardinale Pietro Aldobrandini, suo nipote, a Faenza in Romagna. \nCesare di fronte alla scomunica papale e alla presenza dell'esercito pontificio nel territorio confinante del bolognese e della Romagna tent\u00f2 un'ultima mediazione affidata a Lucrezia d'Este, che tuttavia si rivel\u00f2 una scelta sbagliata e port\u00f2 ad un accordo che toglieva agli Este ogni possibilit\u00e0 di mantenere la capitale a Ferrara. Cesare fu costretto a spostare la sua corte a Modena e fu attuata la devoluzione del ducato di Ferrara allo Stato della Chiesa. Ferrara divenne una provincia di confine dello Stato Pontificio, e da quel momento la vita culturale ed economica della citt\u00e0, che aveva vissuto momenti di grandissimo splendore, sub\u00ec un arresto.\nXVII secolo.\nVicende belliche successive fecero acquisire agli Este la sovranit\u00e0 sul Ducato della Mirandola, il Principato di Correggio e la Contea di Novellara, in precedenza stati autonomi. Dagli inizi del XV secolo era entrata a far parte del Ducato anche buona parte della Garfagnana.\nNel 1796 il ducato venne occupato da Napoleone il quale, denunciando per inadempienza e fellonia l\u2019armistizio concluso col principe, disciolse lo Stato, il cui territorio divenne parte della Repubblica Cispadana.\nXIX secolo.\nIl controllo napoleonico del territorio continu\u00f2 con le successive evoluzioni: dapprima Repubblica Cisalpina, in seguito Repubblica Italiana, poi Regno d'Italia. Buona parte dei beni ecclesiastici furono venduti ai privati: il ceto dei \"gabellieri\", che si era arricchito sotto il Ducato, fu pronto ad acquistare le terre migliori. Il papa aveva posto la scomunica per gli acquirenti: anche per questo fu la borghesia ebrea a diventare proprietaria di larghe estensioni di terra agricola.\nA questo periodo risalgono le spoliazioni napoleoniche del Ducato di Modena. Il 14 ottobre 1796 Napoleone entro a Modena con due nuovi commissari (Garrau e Saliceti) che si recarono pi\u00f9 volte a setacciare le gallerie delle medaglie e la galleria del palazzo ducale per prelevare la collezione di cammei e pietre dure incise. Il 17 ottobre, dopo aver prelevato dalla biblioteca ducale numerosissimi manoscritti e libri antichi, vennero consegnati 1213 esemplari: 900 monete romane imperiali in bronzo, 124 monete dalle colonie romane, 10 monete d'argento, 31 contornati, 44 monete di citt\u00e0 greche, 103 monete dei pontefici che furono inviati alla Bibliotheque Nationale di Parigi e da allora l\u00ec conservati. Vennero spediti al Louvre 1.300 disegni trovati nelle collezioni estensi, 16 cammei in agata, 51 pietre dure e diversi vasi in cristallo di rocca, che vi si trovano ancor iggi. Il 20 ottobre vennero requisiti i busti di Lucio Vero e Marco Aurelio, un disegno della colonna traiana e un altro coi busti degli imperatori. Lo stesso avvenne per numerosissimi dipinti della scuola emiliana, quali la \"Pala dei Santi protettori della citt\u00e0 di Modena\" (1651) e il \"San Paolo\" (1644) del Guercino, \"La purificazione della Vergine\" di Guido Reni, \"L'apparizione della Vergine\" (1592) di Annibale Carracci, \"Il sogno di Giobbe\" (1593) del Cigoli, il \"Cristo deriso\" del Giambologna, che vennero esposti al Louvre e che sono pi\u00f9 stati restituiti.\nIl Congresso di Vienna ripristin\u00f2 il Ducato, assegnandolo a Francesco IV di Asburgo-Este, che nel 1829 eredit\u00f2 dalla madre - in nome della quale li aveva comunque amministrati fin dalla Restaurazione - anche i territori del Ducato di Massa e Carrara, ottenendo cos\u00ec uno sbocco sul mare Tirreno. Con il pacifico trattato di Firenze, nel 1847 al Ducato fu incorporata la provincia di Guastalla, prima appartenente al Ducato di Parma e Piacenza, e si arriv\u00f2 quindi alla massima espansione territoriale.\nInsurrezione del 1831.\nNel 1831, quando era duca Francesco IV d'Asburgo-Este, la popolazione si sollev\u00f2, con una insurrezione da cui emerse la figura di Ciro Menotti; tale insurrezione va inserita nei moti del 1830-1831. \nInsurrezione del 1848.\nIl 21 marzo 1848 Francesco V d'Austria-Este, in seguito ad una insurrezione risorgimentale inquadrabile nella Primavera dei popoli, abbandon\u00f2 la citt\u00e0, promettendo per\u00f2 l'adozione di uno statuto.\nFine del Ducato.\nIl Duca di Modena e Reggio regn\u00f2 fino all'11 giugno 1859, quando per l'avanzata delle truppe piemontesi deve ritirarsi, lasciando un governo di reggenza per due giorni, poi sostituito da una Giunta municipale e dal 20 giugno dal dittatore Farini col quale il ducato termin\u00f2 la sua esistenza nel giugno 1859 al termine della seconda guerra d'indipendenza italiana; La dinastia fu dichiarata ufficialmente decaduta il 20 agosto e il suo territorio fu unito a Parma, Piacenza, Bologna, Ferrara e alla Romagna il 30 novembre 1859 per ordine del dittatore Carlo Farini, divenendo il nucleo delle Province Unite del Centro Italia, annesse dopo pochi mesi al Regno di Sardegna nel 1860. L'esercito estense, che aveva seguito in gran parte il duca in esilio in Veneto con i suoi 4.500 uomini, fu sciolto dallo stesso duca il 24 settembre 1863.\nDuchi di Ferrara, Modena e Reggio.\nDuca di Modena e Reggio fu il titolo che nel 1452 Borso d'Este ottenne dall'imperatore Federico III d'Asburgo per la casata estense, mentre nel 1471 ottenne da papa Paolo II quello di duca di Ferrara, e cos\u00ec Ferrara divenne capitale del ducato. \nLa citt\u00e0 emiliana ritorno ad essere pieno possedimento papale con la devoluzione allo Stato Pontificio avvenuta con papa Clemente VIII nel 1597 e la conseguente rinuncia del duca Cesare d'Este ai diritti dinastici per problemi legati alla successione legittima.\nI suoi sovrani, dunque, tutti appartenenti alla dinastia Este, poi divenuta Asburgo-Este, portarono il titolo di duca.\nRappresentanze estere.\nNel corso del XIX secolo il ducato di Modena e Reggio aveva accreditato i propri ambasciatori presso le corti dell'Impero d'Austria, della Francia e dello Stato Pontificio. A Modena invece erano presenti le rappresentanze di Austria, Francia, Ordine di Malta, Prussia, Regno Unito, Regno di Sardegna, Regno delle Due Sicilie, Stato Pontificio e Svezia-Norvegia. \nA Carrara era presente un'agenzia consolare degli Stati Uniti d'America. Vi erano invece consolati modenesi a Bastia, Ferrara, Genova, Livorno, Trieste e Venezia.\nGeografia antropica.\nSuddivisioni amministrative.\nInizi.\nPer tutto il XVIII secolo lo stato estense continu\u00f2 ad essere amministrato come una unione degli antichi principati che lo componevano, ognuno mantenendo proprie magistrature e organi amministrativi:\nEt\u00e0 della Restaurazione.\nDopo le annessioni napoleoniche, anche questo stato italiano fu pesantemente influenzato dalla riorganizzazione amministrativa francese, che istitu\u00ec prefetture e province. In base a ci\u00f2 il vecchio ordinamento feudale preesistente al 1796 non venne ripristinato. Furono istituite le tre province di Modena, Reggio e della Garfagnana, alle quali si assommer\u00e0 nel 1816 quella della Lunigiana. Il territorio del ducato venne poi suddiviso in \"municipalit\u00e0\" (Modena e Reggio), \"reggenze\" e \"comunit\u00e0\". Questo ordinamento verr\u00e0 poi sostituito da quello del 1830, che istituir\u00e0 i comuni di I^ classe, superiori ai 7.000 abitanti e governati da un podest\u00e0, ed i comuni di II^ classe, inferiori ai 7.000 abitanti ed amministrati da un sindaco.\nNel 1833 il Ducato risultava suddiviso in cinque province e 59 comuni:\nDopo il trattato di Firenze.\nNel 1859 il Ducato Estense era suddiviso in sei province, ognuna guidata da un\"'Intendenza\":\nLe province di Modena e Reggio avevano il rango di \"Intendenze Generali\". Ogni provincia era suddivisa in comuni, i quali ammontavano in totale al numero di 68. I comuni erano divisi in tre classi: prima, seconda e terza. I comuni di prima e seconda classe erano governati da un podest\u00e0. Quelli di terza erano amministrati da un sindaco. Solamente Modena e Reggio erano comuni di prima classe.\nInfrastrutture e trasporti.\nStrade.\nLe principali vie terrestri di comunicazione, sino al 1859, furono la via Emilia, la via per Brescia, la strada ducale di Lunigiana, la via Giardini, la via Vandelli e la traversa Pontremolese. Il ducato era collegato anche alla via Aurelia.\nFerrovie.\nNel ducato non si manifest\u00f2 interesse per una ferrovia che attraversasse il suo territorio ed unisse Milano a Bologna, mentre si era propensi a pensare a vie ferroviarie che permettessero di arrivare a Lucca e Livorno.\nNegli anni '50 dell'Ottocento tuttavia si inizi\u00f2 a dibattere della questione: il 23 maggio 1859 (la II Guerra di Indipendenza era gi\u00e0 in corso dal 29 aprile), si tenne il viaggio di inaugurazione della ferrovia da Reggio a Modena con a bordo il Duca Francesco V ed un reparto di Dragoni che gli facevano da guardia del corpo, pronti ad ogni evenienza. Il Duca lasci\u00f2 Modena l'11 di giugno. Quando il 21 luglio 1859 venne completata la ferrovia Milano-Bologna il ducato di Modena e Reggio era gi\u00e0 finito (l'armistizio di Villafranca era stato firmato pochi giorni prima).\nPorti.\nCon l'acquisizione nel 1829 del ducato di Massa e Carrara, Modena pot\u00e9 ottenere un piccolo sbocco sul mar Tirreno. Lungo la costa vi erano due porti: Avenza nel territorio di Carrara e San Giuseppe nel territorio di Massa.\nReligione.\nLa religione predominante nel Ducato di Modena e Reggio era quella cattolica romana. Vi erano cinque episcopati e un'abbazia \"nullius\", suddivisi in 755 parrocchie. Le diocesi erano quelle di:\nIl 22 agosto 1855 la bolla \"Vel ab antiquis\" di papa Pio IX elev\u00f2 la diocesi di Modena, che precedentemente era stata suffraganea di Ravenna (V-XVI secolo) e poi di Bologna, a sede arcidiocesana metropolitana, con giurisdizione sulle altre diocesi suddette. La \"Provincia Ecclesiastica Estense\" cos\u00ec nata coincideva con il territorio del ducato.\nAlcune parrocchie del Ducato erano dipendenti da sedi episcopali esterne allo Stato, quelle di Parma, Sarzana, Lucca e Pontremoli.\nErano presenti sul territorio estense anche alcune comunit\u00e0 ebraiche. Le principali erano quelle di Modena, Reggio, Scandiano, Finale, Correggio, Carpi, Novellara e Brescello.\nForze armate.\nLe forze armate del ducato di Modena e Reggio erano costituite dalle \"Reali Truppe\", coordinate dal Ministero della Guerra. Nel 1859 erano composte da circa 4.300 soldati di professione ed a ferma prolungata e circa 13.000 riservisti. \nDurante la seconda guerra d'indipendenza le truppe modenesi seguirono Francesco V nella sua fuga nel Lombardo-Veneto venendo immediatamente riorganizzate nella Brigata Estense. Questo corpo, prese parte, senza per\u00f2 combattere, alla battaglia di Solferino. Dopo la firma della pace di Zurigo il reparto rimase acquartierato in Veneto insieme all'ormai ex-duca. Sotto le pressioni dei comandanti militari austriaci, la Brigata Estense fu ufficialmente sciolta il 24 settembre 1863.\nMonete e francobolli.\nNumismatica.\nNel Ducato di Modena e Reggio era adottato il sistema monetario francese, ma, dopo l'unione doganale con l'Impero d'Austria era impiegato anche quello austriaco. Erano usate anche le antiche monete locali quali il soldo, il bolognino e il tallero modenese. A partire dalla Restaurazione, il Ducato di Modena cessa di coniare monete.\nFilatelia.\nNel 1852 il Ducato di Modena emise i suoi primi francobolli, a disegnarli fu Tommaso Rinaldi."}
{"id": "24619", "revid": "1442080", "url": "https://it.wikipedia.org/wiki?curid=24619", "title": "Gavi", "text": "Gavi (, pronunciato o in ligure, \"Gavi\" in piemontese) o Gavi Ligure (ufficiale), \u00e8 un comune italiano di abitanti della provincia di Alessandria in Piemonte, situato sulla destra del torrente Lemme alla confluenza con il rio Neirone. Dista a pochi minuti da Novi Ligure, circa 40\u00a0km da Alessandria, 60\u00a0km da Genova e 140\u00a0km da Torino.\nIl comune, uno dei principali del Novese, ha il riconoscimento di bandiera arancione e d\u00e0 il nome all'omonimo Cortese di Gavi DOCG.\nStoria.\nRitrovamenti di reperti in pietra levigata fanno risalire la presenza dell'uomo nelle terre di Gavi a oltre 2000 anni fa. Il nome deriva probabilmente dall'esistenza della stazione neolitica di Cavatium da cui il latino Gavium. Si ritiene che Gavi ospitasse un presidio romano a difesa della via Postumia.\nDopo la caduta dell'Impero romano d'Occidente fu occupato da una trib\u00f9 gota che forse gli diede il nome (dall'antico germanico gau, trib\u00f9 e sede della trib\u00f9 , che al genitivo fa esattamente gawi), poi anche dagli ungari e dai saraceni e secondo la leggenda, una loro principessa, Gavia (o Gavina), avrebbe stabilito la propria dimora nel castello del luogo. Pare fosse di origine francese ed infatti la pi\u00f9 vecchia via del borgo sotto il castello si chiama Monserito (da Mon Cheri).\nIl primo documento ufficiale che menziona Gavi risale all'anno 972 ed \u00e8 conservato nell'Archivio di Stato di Genova.\nNotizie storiche certe sul Castello di Gavi si hanno verso l'anno Mille. In quel periodo Gavi apparteneva alla famiglia degli Obertenghi. Da questi discese il ramo di marchionato che dal XII secolo assunse il titolo di Marchesi di Gavi, alleati del Barbarossa, che possedeva una parte del castello e che pare qui si rifugi\u00f2 dopo la battaglia di Legnano. L'Imperatore ritenne pi\u00f9 prudente rifugiarvi la famiglia quando torn\u00f2 in Italia nel 1177 per recarsi a Venezia.. La citt\u00e0 entr\u00f2 ben presto nelle mire della Repubblica di Genova per la sua posizione strategica nell'entroterra ligure, sulle pi\u00f9 importanti vie di comunicazione verso la pianura padana.\nNel 1202, il comune fu formalmente ceduto alla Repubblica di Genova. Passato sotto il dominio dei Visconti, salvo una breve parentesi francese, e in seguito ai Guasco di Alessandria, torn\u00f2 in mano genovese nel 1528, con l'avvento al potere di Andrea Doria. Per lungo periodo Gavi rimase sotto la dominazione della Repubblica di Genova.\nData la sua strategica posizione di confine, Gavi ed in particolar modo la sua fortezza si trovarono coinvolte nella maggior parte dei conflitti che interessavano la Repubblica ed il confinante Ducato di Savoia, poi Regno di Sardegna. Durante l'epoca napoleonica il Forte fu occupato dall'esercito francese, nelle cui file militava tra gli altri Ugo Foscolo.\nLa sconfitta di Napoleone e la conseguente cessione della Repubblica di Genova al Regno di Sardegna come conseguenza degli accordi del Congresso di Vienna, e la riorganizzazione del Regno d'Italia a seguito del Risorgimento, provocarono il successivo trasferimento amministrativo di Gavi, che venne aggregata alla Provincia di Alessandria (1859).\nIl 7 giugno 2007 il suo territorio \u00e8 stato ridotto di dimensione con la cessione al comune di Arquata Scrivia della frazione di Sottovalle, non raggiungibile direttamente dal capoluogo ma solo attraverso Carrosio o Arquata Scrivia.\nIl monumento storico che pi\u00f9 identifica la storia del paese \u00e8 il Forte di Gavi, notevole esempio di architettura militare, costruito dai genovesi tra il 1540 e il 1673 sui resti di un castello preesistente, avvalendosi dell'opera dell'architetto militare Vincenzo Maculani (detto fra' Fiorenzuola). Questa fortezza \u00e8 il pi\u00f9 importante avamposto difensivo medioevale di tutto il Basso Piemonte.\nSimboli.\nLo stemma del comune di Gavi \u00e8 stato riconosciuto con decreto del capo del governo del 7 aprile 1933.\nMonumenti civili.\nForte di Gavi.\nStorica fortezza di tipo prettamente difensivo costruita dai genovesi su un preesistente castello di origine medioevale. \u00c8 di propriet\u00e0 demaniale ed \u00e8 adibito a struttura museale.\nPalazzo municipale.\nSulla sinistra della Chiesa sorge il palazzo municipale, in cui risiedevano \"ab antiquo\" i Consoli e il Podest\u00e0, che amministravano la cosa del Comune. Non si sa nulla della sua data di fabbricazione, e certamente attraverso i secoli sub\u00ec numerosi rimaneggiamenti. Esiste ancora nel portico lo stemma comunale (scudo a tre fasce) che era impresso anche sulle tre porte del Borgo: Pedaggio, Borgonuovo e Chiappa. Nell'anno 1589 fu rifabbricata, ridotta e restaurata la sala Consiliare. Infatti, nel 1853 mentre si praticava una nicchia per collocarvi il busto del cittadino benemerito avv. Gaetano Romano (fondatore della scuola gratuita cui destin\u00f2 l'intero suo patrimonio di 50.000 lire, scuola ancora esistente in cui hanno sede le Elementari); si rinvenne una pietra di cava del paese che accennava appunto ai lavori del 1589.\nIl Portino.\nGavi era un tempo completamente cinta da mura, oggi smantellate tranne per alcuni tratti ancora visibili che scendono dal Forte e che dalla Cappella della Madonna della Guardia in Borgonuovo costeggiano la citt\u00e0 verso occidente. Dell'antico sistema difensivo non resta oggi che il Portino, unica porta superstite di quelle che permettevano l'ingresso nella citt\u00e0. L'epoca di edificazione \u00e8 incerta, ma comunque inquadrabile intorno al secolo XIII. Il materiale con cui \u00e8 costruito \u00e8 pietra calcarea, a differenza della pi\u00f9 diffusa arenaria negli edifici di Gavi.\nCasa di Angelo Francesco Lavagnino.\nFuori dal centro storico, sulla via che conduce a Carrosio \u00e8 situata la casa del compositore Angelo Francesco Lavagnino, che spicca per la presenza sulla facciata di stemmi e bassorilievi medievali.\nMonumenti religiosi.\nSantuario di Nostra Signora della Guardia.\nIl Santuario di Nostra Signora della Guardia, a croce greca, fu costruito dalla popolazione del luogo nel 1861, su un'altura che domina la zona. Conserva al suo interno la bella statua lignea di N.S. della Guardia, costruita nel 1746, ex voto di un gaviese, Giacomo Bertelli, che aveva avuto l'abitazione miracolosamente risparmiata dai bombardamenti, durante l'assedio austro-piemontese.\nChiesa di San Giacomo Maggiore.\nChiesa parrocchiale, appartenente all'Arcidiocesi di Genova, costruita in stile romanico con pietre di arenaria tratte da una cava nei pressi del forte. Viene citata per la prima volta nelle cronache il 15 agosto 1172, quando i consoli di Alessandria vi giurarono fedelt\u00e0 ai marchesi di Gavi. \u00c8 stata rimaneggiata nel '600 e nel '700; ulteriori restauri furono condotti nel XX secolo. La chiesa \u00e8 sovrastata da un tiburio che funge da campanile. L'impianto \u00e8 di tipo \"basilicale\" a tre navate, con la centrale elevata sulle altre, ripartite internamente da colonne. La facciata \u00e8 ornata da una serie di archetti ciechi, ed \u00e8 movimentata al centro da un imponente portale strombato, sormontato da un rosone e da una bifora. Nella lunetta dell'architrave \u00e8 rappresentata l'Ultima Cena.\nConvento di Nostra Signora delle Grazie della Valle.\nIl convento francescano di Valle, situato fuori porta, costruito nel XVIII secolo su un preesistente ospizio per i pellegrini dedicato a S. Bernardino, conserva la statua del santo e un dipinto della Vergine risalenti al XV secolo, un gruppo ligneo rappresentante \"L'estasi di S. Francesco\" e una statua marmorea di S.Bovo del 1702. All'interno sono visitabili la sacrestia con mobili settecenteschi e il chiostro con logge al primo piano.\nOratorio dei SS. Giacomo e Filippo (Bianchi).\n\u00c8 il pi\u00f9 antico degli oratori. I capitoli della sua confraternita, composti nel 1723 e approvati nel 1736, affermano essere la confraternita antichissima per tradizione. Istituita circa 400 anni prima dei capitoli, risale al 1200, all'epoca in cui erano attive in tutta Italia le processioni dei Flagellanti e dei Disciplinati. Di queste una pass\u00f2 in quell'anno a Gavi tramite Voltaggio e Genova.\nLa chiesetta dell'Oratorio ha una sola e ampia navata. Nel 1595 il celebre pittore G. Agostino Ridolfi, come attesta ancora un'iscrizione in fondo alla chiesa, vi affresc\u00f2 tutt'intorno la Passione di Ges\u00f9 Cristo.\nNel 1825 la Confraternita viene aggregata alla Arciconfraternita di Morte e Orazione di Roma con l'incarico di seppellire gratuitamente i morti poveri, indossando la cappa nera; conservando l'uso della cappa bianca per le funzioni ordinarie. Questa Confraternita aveva anche in comune con la Confraternita dei Rossi, sorta pi\u00f9 tardi, il Monte del grano per anticipare la semente ai contadini. Aveva inoltre accanto un Ospedale, \"non ricco ma sufficiente per i poveri del Comune\".\nOratorio di Nostra Signora dell'Assunta (Turchini).\nChiesa ad una sola navata che risale al 1575 le cui mura e volte portano affreschi in buono stile. L'Oratorio \u00e8 ricco di arazzi e paramenti preziosi: possiede pure alcuni tabarini per cappe pregevolissimi. Inoltre, nella chiesa \u00e8 contenuta una statua in legno dell'Assunta, opera del gaviese Bartolomeo Carrega, discepolo del Montecucco.\nLa Confraternita aveva come Istituto di Carit\u00e0 il Monte di Piet\u00e0 per il prestito senza interesse su semplice pegno, che risaliva a tempi antichissimi.\nLe cappe utilizzate per le funzioni ordinarie sono di color turchino.\nOratorio della SS. Trinit\u00e0 (Rossi).\nLe prime notizie su questa Confraternita sono del 1601: in quell'anno quattordici terziari dell'Ordine dei Minimi di San Francesco da Paola chiesero all'arcivescovo di Genova di poter fondare una confraternita dedicata alla Trinit\u00e0. Nel 1609 venne aggregata all'Arciconfraternita di Roma, sebbene non ne abbia goduto i benefici che tra il 1691 ed il 1723. Verso il 1600 Marco Elia Fossati fond\u00f2 la Cappella e l'attuale chiesa venne edificata in sostituzione di quella.\nNella chiesa dei Rossi esiste una bella tela di S. Agostino nonch\u00e9 una statua in legno che rappresenta la SS. Trinit\u00e0, opera dello scultore gaviese Norberto Montecucco.\nLa Confraternita si occupava del Monte del grano, che aveva per anticipare la semente ai contadini, in comune con la Confraternita dei Bianchi: inoltre, ospit\u00f2 la statua di Nostra Signora della Guardia durante la costruzione del Santuario.\nLa Pieve di Santa Maria di Lemoris o di Lemme.\nSituata sulla strada per San Cristoforo, era l'antica chiesa principale, costruita prima del 1000 forse sui resti di un preesistente tempio longobardo-bizantino, su una roccia sporgente sul Lemme, a strapiombo sull'ampia ansa creata dal fiume. Da tempo sconsacrata e abbandonata, nel sito rimangono i resti della facciata e della campata centrale con l'abside (originariamente era a tre navate). Sostituita in seguito dalla parrocchiale di San Giacomo.\nRimangono tracce di affreschi con una lacunosa Madonna con Bambino e un san Pietro, presumibilmente risalenti al XII-XIII secolo.\nSociet\u00e0.\nEvoluzione demografica.\nNota: I dati includono la frazione di Sottovalle che dal 2007 appartiene al comune di Arquata Scrivia.\nEconomia.\nLocalit\u00e0 di villeggiatura estiva, fonda la sua economia sul turismo e sul commercio locale.\nImportante l'attivit\u00e0 agricola della coltivazione della vite e produzione del vino; Gavi \u00e8 infatti uno dei luoghi di produzione del vino omonimo, DOCG.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "24626", "revid": "46480", "url": "https://it.wikipedia.org/wiki?curid=24626", "title": "Precessione degli equinozi", "text": "La precessione degli equinozi risulta da un movimento della Terra che fa cambiare in modo lento ma continuo l'orientamento del suo asse di rotazione rispetto alla sfera ideale delle stelle fisse.\nL'asse terrestre subisce una precessione (una rotazione dell'asse attorno alla perpendicolare all'eclittica, simile a quella di una trottola) a causa dell'interazione di due fattori: la forma non perfettamente sferica della Terra (che \u00e8 approssimativamente uno sferoide oblato, sporgente all'equatore) e le forze gravitazionali della Luna e del Sole che, agendo sulla sporgenza equatoriale, cercano di allineare l'asse della Terra con la perpendicolare al piano dell'eclittica.\nIl risultato \u00e8 un moto di precessione che compie un giro completo ogni anni circa, periodo noto anche con il nome di anno platonico, durante il quale la posizione delle stelle sulla sfera celeste cambia lentamente, determinando l'avvicendarsi delle diverse ere astrologiche. Di conseguenza, anche la posizione dei poli celesti cambia: tra circa 13 000 anni sar\u00e0 Vega e non l'attuale Polaris, nota comunemente col nome di Stella Polare, a indicare il polo nord sulla sfera celeste.\nLa precessione non \u00e8 perfettamente regolare, perch\u00e9 la Luna e il Sole non si trovano sempre nello stesso piano e si muovono l'una rispetto all'altro, causando una variazione continua della forza agente sulla Terra. Questa variazione influisce anche sul moto di nutazione terrestre.\nPrecessione planetaria.\nPremessa.\nPrima di entrare nello specifico, conviene tenere presente i seguenti punti.\nMoto di precessione dell'asse terrestre.\nLa precessione dell'asse terrestre \u00e8 dovuta, come gi\u00e0 detto, a due fattori: la forma non perfettamente sferica della Terra, che presenta un rigonfiamento all'equatore a seguito della rotazione su s\u00e9 stessa e la presenza di corpi celesti che producono una coppia gravitazionale su tale rigonfiamento.\nSe la Terra fosse perfettamente sferica nessun corpo celeste potrebbe esercitare una coppia gravitazionale su di essa: per\u00f2, a causa del rigonfiamento equatoriale, la Luna e il Sole producono una coppia gravitazionale che tende a raddrizzare la Terra, ossia a far coincidere il piano equatoriale con il piano dell'eclittica (e, di conseguenza, l'asse di rotazione con la perpendicolare all'eclittica). \u00c8 questa coppia (l'equivalente del colpetto dato alla trottola descritta sopra) che provoca la precessione \"in senso orario\" dell'asse di rotazione terrestre. Poich\u00e9 essa \u00e8 dovuta all'effetto combinato di Luna e Sole, viene pi\u00f9 propriamente chiamata \"precessione lunisolare\".\nAnche gli altri pianeti del sistema solare, in misura nettamente minore, esercitano una attrazione sulla Terra, dando vita alla cosiddetta \"precessione planetaria\": quest'ultima \u00e8 trascurabile rispetto alla precessione lunisolare.\nL'effetto della precessione lunisolare \u00e8 di 50,37\" (0\u00b0 0' 50,37\") all'anno \"in senso orario\" (di cui 30\" all'anno per esclusiva influenza lunare), mentre la precessione planetaria \u00e8 di 0,11\" (0\u00b0 0' 0,11\") all'anno \"in senso antiorario\": pertanto, la precessione totale risulta essere di circa 50,26\" all'anno in senso orario.\nL'asse terrestre descrive quindi una circonferenza completa in circa 25786 anni.\nPrecessione oraria dell'asse terrestre.\nIl fatto che il moto di precessione della Terra sia orario mentre quello di rotazione su se stessa sia antiorario non \u00e8 in contrasto con l'esempio della trottola. Infatti, se la Terra fosse diritta e una forza provasse a inclinarla, allora essa svilupperebbe un moto di precessione antiorario, nello stesso verso quindi della rotazione su s\u00e9 stessa, proprio come nel caso della trottola.\nIn questo caso, per\u00f2, si verifica la situazione opposta: la Terra \u00e8 inclinata e una forza tende a raddrizzarla, facendo nascere un moto di precessione \"orario\", contrario al verso antiorario di rotazione della Terra. Ci\u00f2 \u00e8 una diretta conseguenza della seconda equazione cardinale nella sua forma semplificata. Si supponga per semplicit\u00e0 che sulla Terra agisca solo il Sole, senza considerare la Luna e gli altri pianeti. Direzione e verso del vettore momento agente sulla Terra (a causa della sua forma oblata e dell'attrazione gravitazionale solare) sono gli stessi del vettore derivata del momento angolare terrestre. Ci\u00f2 vuol dire che, istante per istante, la punta del vettore momento angolare terrestre (diretta verso il polo Nord), tende a spostarsi seguendo direzione e verso del vettore momento agente sulla Terra. Nel caso della trottola, il vettore momento agente sul corpo (generato dalla coppia formata da forza peso e reazione vincolare) \u00e8 opposto a quello appena descritto, pertanto i due moti di precessione avvengono in sensi opposti.\nDifferenza anno solare/anno siderale.\nSi faccia riferimento alla figura sotto: in essa, al solstizio d'estate, la Terra si trova a sinistra rispetto al Sole, inclinata verso quest'ultimo di 23\u00b027', standogli perfettamente di fronte. Supponiamo che la Terra, dopo \"circa\" un anno, abbia descritto un'orbita di 360\u00b0 intorno al Sole, portandosi nuovamente a sinistra: anche se continua a essere inclinata di 23\u00b027' essa per\u00f2 non sta perfettamente di fronte al Sole come succedeva l'anno prima. Infatti, a causa del moto di precessione occorso in senso orario, la Terra \u00e8 girata un po' a destra: dal punto di vista del Sole \u00e8 come se la Terra guardasse alla sua sinistra. Se si vuole considerare il punto in cui la Terra torna a stare esattamente di fronte al Sole non bisogna arrivare a 360\u00b0: bisogna, invece, considerare 360\u00b0 meno una piccola frazione di grado (50\"). Di conseguenza, la Terra guarder\u00e0 direttamente verso il Sole dopo aver descritto 359\u00b059'10\" e non 360\u00b0, come evidenziato dalla figura. A causa del moto di precessione dell'asse terrestre, l'anno sidereo \u00e8 di 20 minuti e 24,6 secondi pi\u00f9 lungo dell'anno tropico.\nIl tempo impiegato dalla Terra per ruotare di 360\u00b0 intorno al Sole corrisponde all'anno siderale, mentre quello impiegato per compiere 359\u00b059'10\" corrisponde all'anno solare o tropico: quest'ultimo \u00e8 quello che, comunemente, viene chiamato anno.\nIl calendario gregoriano, da noi in vigore, si basa sull'anno tropico e non su quello siderale: esso, quindi, tiene conto della precessione degli equinozi e garantisce che il solstizio d'estate capiti sempre lo stesso giorno dell'anno, cosa che non succederebbe se si basasse sull'anno siderale. D'altronde, poich\u00e9 l'equinozio \u00e8 dato da una reciproca posizione Terra/Sole, non avrebbe senso rifarsi all'anno siderale, poich\u00e9 esso dipende da una rotazione completa di 360\u00b0 della Terra intorno al Sole e non dal ripresentarsi della reciproca posizione tra i due corpi celesti.\nEffetti della precessione.\nSpostamento degli equinozi.\nLa \"linea degli equinozi\" \u00e8 quella che congiunge il punto in cui si verifica l'equinozio di primavera con quello in cui si verifica l'equinozio d'autunno. Come accade per i solstizi, anche gli equinozi si spostano di 50,26\" l'anno in senso orario o, equivalentemente, di 1\u00b0 ogni 71,6 anni circa. La linea degli equinozi quindi si sposta nel tempo girando in senso orario e compiendo un giro completo di 360\u00b0 in circa 25800 anni: la Terra, di conseguenza, assume inclinazioni opposte ogni 12.900 anni circa.\n\u00c8 proprio dal fatto che la linea degli equinozi si anticipa di anno in anno che l'intero fenomeno prende il nome di \"precessione degli equinozi\": il termine \"precessione\" deriva dal latino e significa precedere, appunto a ricordare che gli equinozi ogni anno si presentano spazialmente con un leggero anticipo rispetto all'anno precedente. Difatti, poich\u00e9 ci\u00f2 che determina un equinozio \u00e8 la durata eguale fra il d\u00ec (ore di luce) e la notte (ore di oscurit\u00e0), esso si verifica quando la Terra e il Sole si trovano reciprocamente in posizione tale da consentire questo fenomeno: la precessione modifica esclusivamente la posizione sull'orbita in cui si verifica l'equinozio (dimensione spaziale), ma esso permane sempre nella stessa data (dimensione temporale).\nLa precessione fa s\u00ec che il ciclo delle stagioni - associato all'anno tropico e pari al tempo richiesto per ritornare nello stesso solstizio o equinozio, della durata di 365 giorni, 5 ore, 48 minuti e 46 secondi - sia di circa 20 minuti pi\u00f9 breve del tempo necessario alla Terra per ritornare nella stessa posizione rispetto alle stelle fisse - associato all'anno siderale e pari al tempo richiesto dalla Terra per compiere una rotazione di 360\u00b0, della durata di 365 giorni, 6 ore, 9 minuti e 9 secondi.\nGi\u00e0 il calendario giuliano si basava sull'anno tropico cos\u00ec da far cadere l'inizio di una stagione sempre nello stesso giorno: era per\u00f2 un po' pi\u00f9 lungo di un anno tropico reale perch\u00e9 inseriva un anno bisestile ogni 4 anni e quindi portava ad avere un anno medio di 365 giorni e 6 ore, ossia circa 11 minuti pi\u00f9 di quanto avrebbe dovuto essere.\nL'eccedenza accumulatasi nei secoli divenne di 10 giorni alla fine del XVI secolo: fu allora adottato il calendario gregoriano, cos\u00ec chiamato perch\u00e9 voluto da papa Gregorio XIII e secondo il quale gli anni \"centenari\" (quelli che finiscono per \"00\") non divisibili per 400 non vengono pi\u00f9 considerati bisestili. Ad esempio, il 1600 e il 2000 sono stati bisestili perch\u00e9 divisibili per 400 ma non lo sono stati pi\u00f9 il 1700, 1800 e 1900 che prima, con il calendario giuliano, lo sarebbero stati.\nIn pratica, nell'arco di 400 anni, il calendario gregoriano toglie tre anni bisestili \"centenari\", portando la durata media dell'anno a 365 giorni, 5 ore, 49 minuti e 12 secondi: rispetto all'anno tropico \u00e8 ancora un po' lungo ma non di 11 minuti come nel calendario giuliano, bens\u00ec di soli 26 secondi.\nSpostamento dei poli.\nLa precessione dell'asse terrestre comporta che esso punti nel tempo in direzioni diverse: attualmente, il polo nord della sfera celeste, la proiezione sulla sfera celeste dell'asse terrestre in direzione del Polo Nord, si trova a meno di 1\u00b0 dalla non molto luminosa stella Polare, la cui magnitudine apparente \u00e8 infatti di solo 1,97: il momento di maggior vicinanza alla direzione del polo si \u00e8 avuto nel 2017.\nNel 3000 a.C., l'asse terrestre puntava sulla ancor pi\u00f9 debole Thuban nella costellazione del Dragone: con una magnitudine apparente di 3,67, essa \u00e8 cinque volte meno luminosa della Polaris e risulta del tutto invisibile nelle odierne, illuminate aree urbane.\nTra circa 12.000 anni, invece, toccher\u00e0 alla brillantissima Vega assumere il ruolo di stella polare.\nIl polo sud si trova in una porzione di cielo particolarmente sgombra di stelle brillanti. L'attuale stella polare sud \u00e8 che \u00e8 di magnitudine 5,5 e quindi a malapena visibile a occhio nudo anche sotto un cielo particolarmente scuro.\nCambiamento delle coordinate.\nAnche se la precessione dell'asse terrestre (e quindi la rotazione della volta celeste) avviene lentamente, il livello di precisione con cui lavorano gli astronomi \u00e8 tale che essa deve essere presa in considerazione se non si vuole che le posizioni delle stelle risultino sbagliate. Gli astronomi devono quindi specificare l'\"epoca\" alla quale le coordinate di un corpo celeste sono riferite. Durante la maggior parte del XX secolo \u00e8 stata usata l'epoca 1950, mentre oggi si usa l'epoca 2000. In pratica, si danno le posizioni delle stelle come erano durante l'anno specificato e si applica poi un fattore correttivo (usando formule standardizzate) per tener conto della differenza tra l'anno dell'epoca e la data odierna.\nSpostamento delle costellazioni.\nCambiando le coordinate delle stelle, cambiano anche quelle delle costellazioni da esse convenzionalmente composte. Tale cambiamento, quindi, interessa anche lo zodiaco, che \u00e8 la fascia della sfera celeste che contiene i percorsi apparenti del Sole, della Luna e dei principali pianeti, suddivisa appunto in costellazioni.\nNell'astrologia occidentale l'anno zodiacale, suddiviso in 12 segni rappresentativi di altrettante costellazioni, inizia all'equinozio di primavera, nel punto in cui il piano dell'eclittica interseca il piano equatoriale terrestre (detto punto vernale o punto gamma), caratterizzato dal passaggio del Sole dall'emisfero australe a quello boreale.\nLa precessione degli equinozi ha fatto s\u00ec che i segni zodiacali, una volta coincidenti con le zone di cielo occupate dalle rispettive costellazioni, siano oggi in realt\u00e0 spostati di una trentina di gradi: tra l'inizio di un certo segno zodiacale e l'entrata del Sole nella costellazione con lo stesso nome passa circa un mese. Considerando, infatti, che la fascia zodiacale copre 360\u00b0 e supponendo, per semplicit\u00e0, che le dodici costellazioni dello zodiaco siano uniformemente distribuite, si ha che ciascuna di queste ultime si estende approssimativamente per 30\u00b0: negli ultimi 2150 anni, la precessione ha spostato gli equinozi (e i solstizi) proprio di 30\u00b0, provocando il ritardo di un mese.\nQuesto mutamento determina l'avvicendarsi delle diverse ere astrologiche. Alcuni astrologi, tuttavia, quando una tavola astrologica indica che un certo pianeta \"entra\" in un segno, continuano per comodit\u00e0 a riferirsi al settore di cielo occupato dalla costellazione col nome del segno precedente: per esempio, nel periodo considerato dell'Ariete, il Sole si trova in realt\u00e0 nella precedente costellazione dei Pesci.\nPrecessione: il calendario.\nNel calendario giuliano ogni anno l'equinozio si verificava leggermente in anticipo rispetto alla data dell'anno precedente. Il calendario gregoriano, invece, \u00e8 quasi perfettamente sincronizzato con l'anno tropico per cui l'equinozio di primavera ha sempre luogo il 21 marzo. Nel calendario gregoriano, quindi, si verifica un'apparente recessione delle costellazioni zodiacali. Il Sole, cio\u00e8, entra in una costellazione ogni anno leggermente pi\u00f9 tardi dell'anno prima.\nStoria.\nBabilonesi.\nSecondo Albategnius, gli astronomi caldei distinguevano l'\"anno tropico\", stimato in 365 giorni, 5 ore, 49 minuti e 30 secondi, dall'\"anno siderale\", stimato in 365 giorni, 6 ore e 11 minuti e quindi dovevano essere a conoscenza della precessione.\nSi \u00e8 inoltre discusso del fatto che l'astronomo Kidinnu avesse ipotizzato la precessione gi\u00e0 nel 315 a.C.: tuttavia, non ci sono indicazioni che egli avesse realmente raggiunto una tale conclusione e quindi si \u00e8 propensi a scartare l'idea che l'astronomo babilonese sia stato il primo scopritore del fenomeno.\nEgizi.\nAltri sostengono che la precessione fosse nota agli antichi Egizi prima di Ipparco.\nAlcune costruzioni (come quelle nel complesso templare di Karnak) sarebbero allineate verso punti dell'orizzonte in cui certe stelle sorgevano o tramontavano in momenti chiave dell'anno. Quando, trascorso qualche secolo, la precessione rendeva gli allineamenti obsoleti, i templi venivano nuovamente ricostruiti per tenere conto delle nuove orientazioni. \u00c8 da notare tuttavia che il fatto che l'allineamento di una stella fosse diventato obsoleto non necessariamente significava che gli Egizi avessero compreso il meccanismo dello spostamento delle stelle nel cielo al passo di 1\u00b0 ogni 72 anni: ci\u00f2 nonostante, ipotizzando che registrassero la data della ricostruzione dei templi, \u00e8 plausibile supporre che avessero notato, sia pure approssimativamente, il fenomeno della precessione.\nUn altro esempio a sostegno della conoscenza del fenomeno da parte degli Egizi \u00e8 dato dallo Zodiaco presente nel tempio di Hathor a Dendera della tarda et\u00e0 tolemaica (periodo storico dell'Egitto che va dal 305 a.C. al 30 a.C., non correlato al nome di Claudio Tolomeo menzionato pi\u00f9 avanti): si ritiene che tale mappa registri la precessione degli equinozi.\nAd ogni modo, anche ammesso che gli Egizi conoscessero la precessione, tale fatto non \u00e8 stato tramandato in alcun testo astronomico.\nIpparco.\nAnche se Aristarco di Samo possedeva valori distinti per l'\"anno tropico\" e l'\"anno siderale\" gi\u00e0 nel 280 a.C., la scoperta della precessione \u00e8 solitamente attribuita all'astronomo greco Ipparco di Nicea, intorno al 130 a.C., il quale ne diede una spiegazione nella sua opera \"Sullo spostamento dei segni solstiziali ed equinoziali\"; l'opera di Ipparco \u00e8 andata perduta, ma il metodo da lui adottato \u00e8 descritto nell'\"Almagesto\" di Claudio Tolomeo, astronomo del II secolo.\nIpparco misur\u00f2 la longitudine dell'eclittica della stella Spica e di altre stelle luminose durante un'eclissi lunare. Egli aveva gi\u00e0 sviluppato un metodo per calcolare la longitudine del Sole in ogni momento del giorno e della notte: bastava quindi sommare a questo dato altri dati opportuni per ricavare la posizione di una stella. Pens\u00f2 allora di basarsi sulle eclissi lunari che si verificano sempre di notte (quando anche le stelle sono visibili per poterle misurare), durante un plenilunio, in corrispondenza dell'allineamento Luna-Terra-Sole: al culmine dell'eclissi, la Luna \u00e8 esattamente a 180\u00b0 dal Sole. A Ipparco bast\u00f2 semplicemente misurare l'arco longitudinale che separava Spica dalla Luna proprio al culmine dell'eclissi: a questo valore, egli somm\u00f2 la longitudine che presentava il Sole in quel momento grazie al metodo che aveva sviluppato, pi\u00f9 180\u00b0 per la longitudine della Luna, in esatta opposizione al Sole. Trov\u00f2 cos\u00ec che Spica era circa 6\u00b0 a ovest del punto dell'equinozio autunnale. Confrontando le sue misurazioni con quelle di Timocari di Alessandria (contemporaneo di Euclide) e di Aristillo (III secolo a.C.), autori del primo catalogo stellare del mondo occidentale di cui si abbia traccia, not\u00f2 che la longitudine di Spica era diminuita di circa 2\u00b0 in pi\u00f9 di 150 anni. Ipotizz\u00f2 che solo le stelle dello zodiaco si fossero spostate nel tempo: Tolomeo la chiam\u00f2 \"prima ipotesi\", ma non riport\u00f2 altre successive ipotesi che Ipparco avrebbe successivamente avanzato. Considerando lo spostamento misurato di 2\u00b0 in 150 anni, Ipparco stim\u00f2 la precessione in 48\" l'anno, molto vicino al valore effettivo di 50,26\" e senz'altro migliore della stima di 36\" fatta tre secoli dopo da Tolomeo.\nIpparco inoltre studi\u00f2 la precessione nell'opera \"Sulla lunghezza dell'anno\". Usando le osservazioni degli equinozi e dei solstizi, not\u00f2 che la lunghezza dell'\"anno tropico\" era di 365+1/4-1/300 giorni, ovvero 365 giorni, 5 ore, 55 minuti e 12 secondi; avendo stimato che la velocit\u00e0 di precessione era non inferiore a 1\u00b0 in un secolo, calcol\u00f2 la durata dell'\"anno sidereo\" in 365+1/4+1/144 giorni, ovvero 365 giorni, 6 ore e 10 minuti.\nTolomeo.\nIl primo astronomo a continuare il lavoro di Ipparco sulla precessione fu Claudio Tolomeo nel II secolo. Tolomeo misur\u00f2 la longitudine di Regolo, Spica e altre stelle luminose ma senza basarsi sulle eclissi di Luna come aveva fatto Ipparco.\nPrima del tramonto, egli misur\u00f2 l'arco longitudinale che separava la Luna dal Sole. Poi, dopo il tramonto, misur\u00f2 l'arco longitudinale che separava la Luna dalla stella in considerazione. Us\u00f2 il metodo che aveva sviluppato Ipparco per calcolare la longitudine del Sole e oper\u00f2 delle correzioni per tener conto del moto della Luna e della sua parallasse durante il tempo intercorso tra la misura fatta prima del tramonto e quella dopo il tramonto.\nTolomeo confront\u00f2 i suoi dati con quelli di Ipparco, Menelao di Alessandria, Timocari e Agrippa, e scopr\u00ec che tra l'epoca di Ipparco e la sua (circa 265 anni), le stelle si erano spostate di 2\u00b0 40', ossia 1\u00b0 in un secolo (36\" l'anno contro i 50,26\" l'anno attualmente accertati equivalenti a 1\u00b0 in 72 anni).\nOsserv\u00f2 inoltre che la precessione riguardava tutte le stelle fisse e non solo quelle vicino all'eclittica, come ipotizzato da Ipparco.\nAltri astronomi dell'antichit\u00e0.\nLa maggioranza degli astronomi dell'antichit\u00e0 non fa menzione della precessione. Alcuni, come il filosofo Proclo, ne rifiutarono l'esistenza, mentre altri, come Teone di Alessandria, accettarono le teorie di Tolomeo.\nTeone nel suo commentario alle tavole manuali di Tolomeo racconta che Tolomeo aveva scartato un'altra teoria, proposta da \"antichi astrologi\", secondo la quale il punto gamma, dopo aver raggiunto nel 158 a.C. il punto zodiacale a 8\u00b0 di arco in Ariete avrebbe cominciato a recedere di 1\u00b0 ogni 80 anni fino a portarsi in Ariete 0\u00b0. Raggiunta questa posizione il punto gamma sarebbe ritornato alla posizione precedente e cos\u00ec via seguendo un moto oscillatorio periodico, che venne chiamato \"trepidazione\". Chi fossero questi antichi astrologi non viene detto, ma verosimilmente secondo Neugebauer si tratta di greci posteriori a Ipparco di Nicea. Gli astronomi arabi, invece, ipotizzarono che si trattasse di astrologi caldei contribuendo cos\u00ec a generare l'erronea credenza che i babilonesi conoscessero la precessione.\nIn Estremo Oriente, Yu Xi, vissuto nel IV secolo a.C., fu il primo astronomo cinese a menzionare la precessione: egli stim\u00f2 la sua velocit\u00e0 nell'ordine di 1\u00b0 ogni 50 anni.\nDal Medioevo in poi.\nNel Medioevo, gli astronomi considerarono la \"trepidazione\" come un moto delle stelle fisse che si aggiungeva alla precessione e non alternativo a esso come aveva ipotizzato Teone: tale teoria \u00e8 attribuita all'astronomo arabo Th\u0101bit ibn Qurra.\nLa prima interpretazione moderna della precessione come conseguenza della variazione dell'orientazione dell'asse terrestre si deve a Niccol\u00f2 Copernico (\"De revolutionibus orbium coelestium\", del 1543): il fenomeno era dovuto all'ondeggiamento dell'asse terrestre intorno alla normale al piano dell'eclittica, fermo restando l'angolo relativo di 23\u00b0 27'.\nLa spiegazione fisica della precessione in termini di interazione gravitazionale fra la Terra e gli altri corpi del sistema solare, in particolare la Luna e il Sole, fu dovuta a Isaac Newton e fu riportata nella \"Philosophiae Naturalis Principia Mathematica\" del 1687.\nLa teoria di Newton prevedeva anche che il moto di precessione fosse accompagnato da lievi oscillazioni periodiche sia della velocit\u00e0 di precessione sia della obliquit\u00e0, oscillazioni ribattezzate complessivamente come nutazione e dovute al fatto che le forze agenti sulla Terra non sono costanti: esse furono poi effettivamente osservate dall'astronomo inglese James Bradley nella prima met\u00e0 del XVIII secolo. Le oscillazioni avevano per\u00f2 ampiezza molto maggiore di quanto aveva previsto Newton; il fisico inglese aveva infatti sottostimato il contributo della Luna alla precessione.\nA Newton si deve anche il primo tentativo nella storia di applicazione del fenomeno precessionale per la datazione di eventi storici, come testimoniato dalla sua opera postuma \"The Chronology of Ancient Kingdoms, Amended\" del 1728.\nLa trattazione matematica rigorosa dei moti di precessione e nutazione si deve ai matematici del XVIII secolo, fra i quali spiccano i nomi di Jean Baptiste Le Rond d'Alembert e di Eulero."}
{"id": "24630", "revid": "122067794", "url": "https://it.wikipedia.org/wiki?curid=24630", "title": "Shigeru Miyamoto", "text": "\u00c8 noto per aver ideato e spesso supervisionato le serie \"Mario\", \"Donkey Kong\", \"The Legend of Zelda\", \"Pikmin\", \"Star Fox\", \"F-Zero\" e molte altre per l'azienda giapponese Nintendo (direttore creativo). \u00c8 considerato uno dei padri dei videogiochi e ne \u00e8 spesso considerato il pi\u00f9 grande ideatore al mondo. Le sue opere sono caratterizzate da raffinati meccanismi di controllo e mondi interattivi che incoraggiano il giocatore a scoprire le caratteristiche del gioco e del mondo virtuale in cui \u00e8 immerso.\nAttualmente \u00e8 amministratore e direttore generale del Nintendo Entertainment Analysis and Development (EAD), il settore corporativo di Nintendo. Assunto a Nintendo (a quel tempo una compagnia produttrice di giocattoli) come artista, nel 1980 gli venne affidato il compito di realizzare uno dei loro primi coin-op (macchine da sala-giochi funzionante a gettoni): ne risult\u00f2 il gioco \"Donkey Kong\", pubblicato nel 1981, che ebbe un enorme successo, ed uno dei suoi personaggi, Mario (al tempo chiamato \"Jumpman\"), divenne la mascotte dell'azienda di Kyoto. \nMiyamoto divenne rapidamente uno dei migliori produttori di videogiochi dell'azienda Nintendo e da allora ha realizzato per essa una lunga serie di titoli originali, molti dei quali rivestono un ruolo importante nei risultati finanziari e nell'immagine dell'azienda nel mondo.\nIn contrasto con gli standard nell'industria videoludica, Miyamoto si dimostra riluttante nel riciclare e rimaneggiare titoli esistenti, e spesso si rifiuta di creare un seguito di un videogioco senza apportare significativi miglioramenti o evoluzioni rinfrescando cos\u00ec l'esperienza di gioco. Tutto ci\u00f2 \u00e8 espressione della filosofia Nintendo chiamata \"Nintendo Difference\" (\"la differenza Nintendo\"). Negli ultimi anni Miyamoto ha collaborato in molti dei videogiochi prodotti da Nintendo, o sue sussidiarie, e lasciando in particolare un segno del suo genio innovativo nella serie \"Pikmin\". Attualmente Miyamoto \u00e8 impegnato nello sviluppo di titoli per la console Nintendo Switch.\nBiografia.\nShigeru Miyamoto \u00e8 nato a Sonobe-cho, Ky\u014dto, Giappone. Da ragazzo Miyamoto amava disegnare, dipingere ed esplorare il paesaggio attorno casa sua. Nel 1970 si iscrisse al Kanazawa Munici College of Industrial Arts and Crafts (collegio industriale di arti e mestieri) e si diplom\u00f2 5 anni dopo, bench\u00e9 egli rimarchi che i suoi studi si siano protratti pi\u00f9 del dovuto perch\u00e9 seguiva le lezioni solamente per la met\u00e0 del tempo. Nel 1977 Miyamoto armato del diploma in disegno industriale si incontr\u00f2 con Hiroshi Yamauchi - un amico di suo padre, a capo della Nintendo Giapponese. Yamauchi assunse Miyamoto come artista, e lo assegn\u00f2 come apprendista al dipartimento di progettazione.\nNel 1979 aiut\u00f2 Nintendo nello sviluppo di \"Radar Scope\", un gioco arcade che nelle speranze dell'azienda avrebbe dovuto essere il primo di una lunga serie di successi. Se in Giappone il gioco and\u00f2 bene, in America dove Nintendo lo esport\u00f2 alla fine del 1980 si trasform\u00f2 in un enorme flop. Per mantenersi a galla, Nintendo of America aveva disperatamente bisogno di un gioco di successo. Hiroshi Yamauchi assegn\u00f2 a Miyamoto - la sola persona disponibile - il compito di creare il gioco che avrebbe affondato o portato agli altari l'azienda. Dopo essersi consultato con alcuni ingegneri della compagnia (Miyamoto aveva poca esperienza di programmazione), e aver composto da solo la musica con una piccola tastiera elettronica, cre\u00f2 \"Donkey Kong\", nel 1981.\n\"Donkey Kong\" ebbe un enorme successo. Dei tre personaggi creati per questo gioco da Miyamoto - Donkey Kong, Mario, e Pauline - Mario \u00e8 quello che ha avuto pi\u00f9 successo, e fin dal suo debutto in \"Donkey Kong\" \u00e8 apparso in pi\u00f9 di 100 giochi suddivisi in oltre una dozzina di piattaforme di gioco. Miyamoto \u00e8 spesso citato come produttore nei titoli di coda nei giochi di Mario. Le poche eccezioni includono la serie \"Super Mario Land\", nella quale egli non ebbe alcun ruolo attivo nello sviluppo. In alcuni titoli viene accreditato come \"Miyahon\", pseudonimo derivato dalla lettura alternativa del kanji \u672c. Altre invenzioni di Miyamoto sono i tasti L/R (tasti Left/Right posti sul retro dei gamepad) e il control stick analogico, che sono attualmente delle dotazioni standard dei gamepad.\nNel luglio del 2015, in seguito alla morte di Satoru Iwata, ha assunto con Genyo Takeda il ruolo di amministratore delegato ad interim di Nintendo, fino alla nomina di Tatsumi Kimishima, avvenuta nel settembre dello stesso anno.\nImpatto.\nShigeru Miyamoto venne definito dalla rivista Time lo \"Steven Spielberg dei videogiochi\" e \"il padre dei videogiochi moderni\", mentre il \"Daily Telegraph\" lo defin\u00ec il pi\u00f9 importante game designer della storia. GameTrailers lo dichiar\u00f2 il pi\u00f9 influente creatore di videogiochi di tutti i tempi. Miyamoto ha significativamente influenzato molti aspetti del medium videoludico. Il \"Daily Telegraph\" dichiar\u00f2 che Miyamoto \u00e8 il responsabile della creazione dei pi\u00f9 innovativi e celebri lavori in campo videoludico. Molti dei lavori di Miyamoto, infatti, hanno concepito nuovi modi di intendere un videogioco e di interagire con esso.\nI videogiochi da lui creati hanno quasi sempre ricevuto plausi dalla critica, e spesso sono considerati tra i pi\u00f9 grandi videogiochi della storia, come \"The Legend of Zelda\" e \"\" o \"Super Mario Bros.\" e \"Super Mario 64\". I giochi di Miyamoto hanno anche ottenuto uno straordinario successo di vendite, diventando alcuni tra i videogiochi pi\u00f9 venduti della storia e motivo del successo di Nintendo stessa in questo campo. Nel 1999, i giochi da lui prodotti, superarono le vendite di 250 milioni di unit\u00e0. La rivista \"The New Yorker\", dichiar\u00f2 che Miyamoto contribu\u00ec ad affermare il successo delle console per videogiochi, creando le serie che ne decretarono il successo sul mercato, definendolo inoltre il motivo del successo della Nintendo.\nInfluenza nel campo videoludico.\nIl titolo pi\u00f9 celebre e influente creato da Miyamoto \u00e8 \"Super Mario Bros.\", al quale viene creditato il merito di aver resuscitato l'industria dei videogiochi. Il \"Daily Telegraph\" defin\u00ec \"Super Mario Bros.\" il videogioco che ha gettato le basi a tutti i videogiochi futuri. Il suo protagonista, l'idraulico Mario, venne definito dalla rivista \"The New Yorker\" il primo eroe popolare della storia dei videogiochi, il quale ha avuto un impatto e un'influenza tale da poter essere paragonato a Topolino. GameSpot defin\u00ec la saga di \"The Legend of Zelda\", altro brand di culto partorito dalla mente di Miyamoto, una delle 15 pi\u00f9 influenti saghe di videogiochi della storia, per aver ufficialmente gettato le basi al concetto di open world e di esperienza di gioco non lineare nel mondo videoludico, introducendo in oltre la possibilit\u00e0 di salvare i propri progressi e aprendo la strada alle successive serie action-adventure e ruolistiche di successo, come \"Metroid\" o \"Final Fantasy\".\nNel 2009, la rivista \"Game Informer\" defin\u00ec \"The Legend of Zelda\", primo titolo della serie, il pi\u00f9 grande videogioco della storia, mettendolo al primo posto nella lista dei \"200 migliori videogiochi della storia\". Il videogioco \"Star Fox\", pubblicato su Super Nintendo nel 1993, port\u00f2 al successo il 3d nel mondo videoludico, proponendo una grafica inusuale per l'epoca, fatta di poligoni tridimensionali, e aprendo la strada a tutti i successivi giochi in tre dimensioni per console. Grazie al successo ottenuto dal gioco in questione, \"Star Fox\" divenne una saga, e il suo personaggio principale, il volpino Fox McCloud, apparve in altri titoli Nintendo, come la saga di \"Super Smash Bros.\".\nTitoli come \"Super Mario 64\" o \"\", hanno lasciato un profondo impatto nel campo delle avventure in tre dimensioni, proponendo per la prima volta, nel caso di \"Super Mario 64\", un mondo in tre dimensioni completamente esplorabile con un sistema di controllo profondo (grazie alla levetta analogica) e innovativo unito a un sistema di controllo della telecamera molto dinamico e intuitivo, e, come nel caso di \"Ocarina of Time\", rivoluzionando completamente il sistema di combattimento in un gioco di avventura in tre dimensioni, grazie alla possibilit\u00e0 di bloccare la mira sul bersaglio da affrontare, e il modo di interagire del giocatore con il mondo di gioco e i personaggi non giocanti che lo popolano. Il Nintendo Wii, la cui creazione vide Miyamoto giocare il ruolo di principale game designer, fu la prima console della storia con un sistema di controlli di movimento wireless.\nAccoglienza della critica.\nI videogiochi di Miyamoto hanno ricevuto molti plausi dalla critica, e spesso sono considerati tra i migliori della storia. I titoli appartenenti alla serie \"The Legend of Zelda\", hanno ottenuto vastissimo consenso e omaggi da parte della critica: ', \u00e8 oggi considerato uno dei migliori videogiochi della storia e uno dei titoli di punta della console Super Nintendo. ' \u00e8 ricordato all'unanimit\u00e0 come uno dei pi\u00f9 grandi videogiochi di tutti i tempi. \"\" fu universalmente acclamato dalla critica, e la versione per Nintendo Wii, divenne il terzo titolo ad ottenere i maggiori consensi per la console in questione. Molti furono i critici che diedero a questo gioco il punteggio massimo. I giochi della serie \"Mario\" hanno ottenuto un grande successo di critica, e alcuni di essi, come \"Super Mario Galaxy\", \"Super Mario Galaxy 2\" e \"Super Mario Odyssey\", sono i giochi maggiormente votati dalla critica.\nAccoglienza del pubblico.\nI videogiochi di Miyamoto hanno ottenuto un grande successo di pubblico, diventando i giochi Nintendo pi\u00f9 venduti e conosciuti. La serie di videogiochi \"Mario\", \u00e8 il franchise videoludico di maggior successo e pi\u00f9 venduto della storia. Grandissimo successo di vendite hanno ottenuto anche le serie spin-off di \"Mario\", come \"Mario Kart\" o \"Mario Party\". Grande successo di vendite ha ottenuto anche la serie \"The Legend of Zelda\". Miyamoto produsse inoltre il quarto videogioco pi\u00f9 venduto della storia, \"Wii Sports\".\nPremi e riconoscimenti.\nNel videogioco per PC Daikatana, il nome del protagonista, Hiro Miyamoto, \u00e8 un omaggio a Miyamoto. Satoshi Tajiri, il creatore della serie \"Pok\u00e9mon\", riconosce in Miyamoto il suo mentore, citandolo come sua maggiore influenza. Per questo motivo, in Giappone, il personaggio di Gary Oak della serie Pok\u00e9mon, \u00e8 chiamato Shigeru.\nNel 1998, Miyamoto fu la prima persona ad essere introdotta nella \"Academy of Interactive Arts and Sciences' Hall of Fame\". Nel 2006, Miyamoto fu eletto Chevalier (cavaliere) dell'ordine francese \"Ordre des Arts et des Lettres\" dal ministero della cultura francese Renaud Donnedieu de Vabres. Il 28 novembre 2006, Miyamoto fu rappresentato nella rivista Time come \"60 Years of Asian Heroes\".\nNel 2007, il \"Time\" lo scelse come una delle 100 persone pi\u00f9 influenti dell'anno, e nel 2008 raggiunse la cima della lista con un totale di voti.\nIl 7 marzo del 2007, ricevette il \"Lifetime Achievement Award\" al Game Development Choice Awards per la creazione di \"Super Mario\", \"Donkey Kong\", \"The Legend of Zelda\", il Nintendo DS e il Nintendo Wii. GameTrailers e IGN posizionarono Miyamoto al primo posto nelle loro liste dei \"10 pi\u00f9 grandi creatori di videogiochi della storia\" e dei \"100 pi\u00f9 grandi creatori di videogiochi della storia\".\nIl 19 marzo 2010, Miyamoto divenne un collega dei BAFTA alla British Academy Video Games Awards. Nel 2012, Miyamoto fu il primo creatore nel campo dell'intrattenimento interattivo ad essere riconosciuto con la pi\u00f9 alta onorificenza della Spagna, vedendosi consegnare il Premio Principe delle Asturie nella categoria Comunicazione e Umanit\u00e0.\nIn un sondaggio sui migliori sviluppatori di videogiochi pubblicato da Develop, Miyamoto fu scelto come \"Ultimate Development Hero\"."}
{"id": "24633", "revid": "7", "url": "https://it.wikipedia.org/wiki?curid=24633", "title": "W.B. Yeats", "text": ""}
{"id": "24636", "revid": "1318658", "url": "https://it.wikipedia.org/wiki?curid=24636", "title": "Arduino d'Ivrea", "text": "Biografia.\nNel 955 circa nacque Arduino, figlio, secondo una ipotesi tradizionale, del conte Dadone di Pombia. La sua ascendenza dagli Anscarici non \u00e8 certa (si veda la pagina del padre per approfondire). Spos\u00f2, secondo una leggenda storiografica, in data non precisata Berta degli Obertenghi, probabilmente figlia di Oberto II. Secondo alcuni studiosi probabilmente il padre Dadone sarebbe da identificare con il \"comes Dato Mediolanensis\" presente nel 967 a una dieta ravennate dell'Imperatore Ottone I.\nMarchese di Ivrea.\nIl marchese d'Ivrea Corrado Cono fu trasferito al ducato di Spoleto, Camerino e Pentapoli delle Marche fra il 990 e il 996. L'imperatore Ottone III individu\u00f2 il successore in Arduino, e, intorno al 990 Arduino fu nominato marchese della marca di Ivrea e nel 991 conte di palazzo. La marca comprendeva i comitati di Ivrea, Vercelli, Novara, Vigevano, Pombia, Burgaria e la zona pavese della Lomellina.\nTra il 997 e il 999 Arduino ebbe forti contrasti con i vescovi di Ivrea e di Vercelli.\nVenuto a guerra aperta nel febbraio del 997 con il vescovo di Vercelli Pietro, il marchese assedi\u00f2 la citt\u00e0 e infine entr\u00f2 in Vercelli con i suoi vassalli minori, incendiando il Duomo e causando la morte del vescovo.\nA Ivrea il vescovo Warmondo per due volte scomunic\u00f2 Arduino; vi furono tumulti, saccheggi e uccisioni.\nNel 999 il nuovo papa Silvestro II, appena salito al soglio pontificio per volere di Ottone III, convoc\u00f2 Arduino a Roma e lo scomunic\u00f2 di fronte al Sinodo e allo stesso imperatore.\nTornato nella sua Marca, Arduino si strinse ai suoi vassalli, invest\u00ec, probabilmente, il figlio Arduino II d'Ivrea della carica di marchese e cacci\u00f2 dalle loro sedi i vescovi di Ivrea e Vercelli.\nL'imperatore Ottone, con l'intercessione del pontefice che scomunic\u00f2 i due marchesi, sollev\u00f2 dall'incarico Arduino II, conferendo la reggenza della marca al cugino Olderico Manfredi, incaricato anche di sedare la ribellione anscarica (detta anche arduinica). Questa ulteriore scomunica non pose tuttavia fine alla lotta di Arduino.\nOlderico non riusc\u00ec nel suo intento, anzi, la ribellione dei conti italiani si allarg\u00f2 al punto che l'imperatore dovette tornare in Italia per sedare la rivolta.\nNel frattempo l'imperatore consegn\u00f2 con diploma del 9 luglio 1000 la carica comitale di Ivrea al vescovo Warmondo ed alcune terre degli anscarici al vescovo Leone di Vercelli e al marchese Olderico Manfredi (Pavia, tolta ai marchesi Obertenghi, le Contee di Asti ed Acqui, tolte agli Aleramici).\nRe d'Italia.\nNel 1002, approfittando della morte di Ottone III, un nutrito gruppo di vassalli ostili al potere imperiale e contrari a Olderico Manfredi fecero eleggere Arduino re d'Italia, nella basilica di San Michele Maggiore a Pavia, dal vescovo della citt\u00e0.\nIl clero, nella figura di Arnolfo arcivescovo di Milano, temendo nuovamente per il proprio potere, chiam\u00f2 in Italia Enrico II, succeduto ad Ottone III, offrendogli la Corona ferrea.\nEnrico in un primo tempo (1002) invi\u00f2 truppe in Italia con a capo Ottone Duca di Carinzia e Marchese di Verona per far deporre ad Arduino lo scettro. Tuttavia, grazie ad alcune abili mosse di Arduino, l'esercito di Ottone venne bloccato alle Chiuse dell'Adige nella valle del Brenta (attuale Val Sugana) e sconfitto, dopo aver cercato di accerchiare il nemico, tra il 1002 e il 1003. Arduino, secondo alcune fonti, conquist\u00f2 cos\u00ec anche il titolo di Marchese di Verona.\nVisto tale rovescio militare per le milizie dei vescovi e le truppe imperiali, Enrico nel 1004 cal\u00f2 in Italia con un poderoso esercito.\nDopo aver sconfitto Arduino alle chiuse della Valsugana, costringendolo a ripiegare nella sua Marca, l'imperatore gli tolse il titolo regale, facendosi a sua volta incoronare a Pavia re d'Italia nonostante le proteste violente della folla.\nI pavesi, che non tolleravano il dominio tedesco, si ribellarono e costrinsero l'imperatore a fuggire dalla citt\u00e0.\nPer dieci anni, tra il 1004 e il 1014, Arduino cerc\u00f2 di mantenere la corona d'Italia, non riconoscendo l'incoronazione di Enrico II, tanto da emettere diplomi regi e coniando una sua moneta. La forte opposizione dei vescovi e di alcuni conti e marchesi fedeli all'imperatore non gli permise per\u00f2 di esercitare la sua autorit\u00e0 su molte terre del regno. Egli cerc\u00f2 anche di contrastare il potere dell'arcivescovo Arnolfo, caldeggiando la nomina all'episcopato di Asti del fratello di Olderico, Alrico.\nNel 1007, attaccato nelle sue terre, Arduino si rifugi\u00f2 nella roccaforte di Sparone, nell'Alto Canavese tra la Val Soana e la Valle dell'Orco. Mentre era costretto a Sparone i suoi vassalli compirono una serie di incursioni su Novara, Vercelli e Como. Arduino, asserragliato, riusc\u00ec a sostenere vittoriosamente l'assedio tra il 1004 ed il 1005 condotto dal vescovo Leone di Vercelli. Segue un periodo di scarse informazioni storiche.\nEnrico II, che nel frattempo si era dovuto occupare di Boleslao di Polonia, scese nuovamente in Italia nel 1013; l'anno successivo fu solennemente proclamato imperatore a Roma da papa Benedetto VIII e riusc\u00ec a domare le resistenze dei nobili romani suoi avversari (ed alleati di Arduino).\nTornato Enrico II in Germania, Arduino riprese le armi e si mosse alla conquista di Vercelli, Novara e Pavia, ma la forte opposizione del marchese Bonifacio di Toscana e dell'arcivescovo di Milano Arnolfo, unita ad una grave infermit\u00e0 sopraggiunta, lo costrinsero a deporre le insegne reali e a negoziare i possedimenti della contea di Pombia per i suoi eredi.\nRitiro e morte.\nSi ritir\u00f2 nell'abbazia di Fruttuaria a San Benigno Canavese, costruita nei primi anni dell'XI secolo da Guglielmo da Volpiano, alla quale era molto legato avendone appoggiato l'edificazione con un diploma del gennaio 1005.\nIl 14 dicembre 1015 Arduino mor\u00ec nell'abbazia di Fruttuaria e fu tumulato nell'altare maggiore della chiesa abbaziale, ove per secoli fu venerato da monaci e pellegrini.\nLa sua figura.\nLa cultura e la storiografia romantica hanno reso popolare la figura di Arduino di Ivrea, vedendo in lui un esponente precoce della lotta per la liberazione dell'Italia dalle catene della dominazione straniera, attribuendo un significato simbolico alla sua nomina a re d'Italia. In realt\u00e0 non c'era in lui nessuna coscienza nazionale.\nPer contro, la Chiesa, memore delle sanguinarie scorribande di Arduino contro i vescovi di Ivrea e di Vercelli, aveva teso in passato a ridimensionarne la statura politica e militare, vedendo nelle sue gesta la mera brama di potere e la mancanza di rispetto per le prerogative ecclesiastiche.\nLa figura di Arduino esce da tali opposte interpretazioni, quando la si inquadra nel contesto storico del X-XI secolo e delle acerrime lotte per il potere che coinvolsero l'intera struttura feudale ai tempi dell'impero romanico-germanico degli Ottoni. Risulta per altro verso che Arduino ebbe buoni rapporti con vescovi e abati della sua area d'influenza.\nDiscendenza Anscarica d'Ivrea.\nDal matrimonio di Arduino d'Ivrea con Berta degli Obertenghi nacquero tre figli:\nLe vicende delle spoglie mortali di Arduino.\nSulle spoglie di re Arduino si \u00e8 tramandata - veri o falsi che siano i particolari - la seguente storia (raccontata anche dallo scrittore Giuseppe Giacosa).\nVerso la seconda met\u00e0 del XVII secolo, il cardinale Ferrero, abate di Fruttuaria, considerava indegno il fatto che le ossa di Arduino, scomunicato in vita dal vescovo d'Ivrea, fossero conservate come preziose reliquie sotto l'altare maggiore dell'abbazia e venisse loro tributato un vero e proprio culto, come se fosse un santo. Decise dunque di violare il sepolcro e di seppellire in terra sconsacrata le ossa che si erano conservate. Ma un pio frate si incaric\u00f2 di spiare l'abate, di segnare il luogo della sepoltura. Molti anni dopo il conte Filippo di Agli\u00e8, che vantava un'antica discendenza da re Arduino, fu messo al corrente del luogo della sepoltura; fece allora esumare nuovamente le nobili spoglie ordinando di trasportarle nel suo castello di Agli\u00e8 ove rimasero sino al 1764. In quell'anno il castello pass\u00f2 ai Savoia, ai quali nulla importava delle spoglie di Arduino. Ma la sorte dispose che la marchesa Cristina di Saluzzo Miolans, moglie del marchese Giuseppe di San Martino, ex proprietario del castello, fosse anche amante riamata del conte Francesco Valperga di Masino.\nRacconta il Giacosa che: \nCristina, per amore di Francesco e per dispetto verso i Savoia, fece in modo di introdursi nel Castello Ducale di Agli\u00e8, trafugare la cassetta con i resti di Arduino e trasportarla al Castello di Masino, presso i suoi \"legittimi\" discendenti. Nella cappella di questo castello (ora di propriet\u00e0 del F.A.I.) le spoglie mortali di re Arduino riposano finalmente in pace ancora oggi.\nLa storia si inserisce con evidenza nelle strategie di nobilitazione dinastica perseguite con frequenza nel passato e testimonia la grande popolarit\u00e0 di cui ha continuato a godere in Canavese la figura di re Arduino, sospesa tra storia e leggenda.\nLa figura di Arduino nel folclore del Canavese.\nLa passione per le rievocazioni storiche medievali - che ha connotato la cultura romantica e che si \u00e8 tramandata sino ai nostri giorni - si manifesta nel Canavese in numerose feste in costume. Tra esse vanno ricordate:\nNel 2011 nasce il \"Patto Arduinico\", un progetto di ricostruzione storica promosso da Associazione Culturale Speculum Historiae di Torino, il Gruppo Storico La Motta di Sparone ed il Gruppo Storico Rievocando Fruttuaria di San Benigno Canavese al fine di rievocare ed approfondire le vicende della zona del Canavese nell'XI secolo, incentrata sulla storia di Arduino e altri personaggi come Guglielmo da Volpiano e Libania di Busano.\nUna cos\u00ec ampia diffusione di manifestazioni folcloristiche (che coinvolgono amministrazioni locali, associazioni e gruppi in costume) va spiegata facendo riferimento a quella che \u00e8 stata nel tempo la costruzione del mito di Re Arduino. \nLa genesi del mito (dopo secoli di \" damnatio memoriae\") \u00e8 da collocarsi verso il XIV secolo quando i \"Conti del Canavese\" - vale a dire i conti di Valperga, di San Martino ed altri - rivendicarono, per ragioni di prestigio e di legittimazione dei loro domini, una discendenza da Arduino, ultimo signore della Marca d'Ivrea.\nConsolidatosi nel Canavese il dominio dei Savoia, con la storiografia del XVII secolo, pi\u00f9 attenta alla autorevolezza delle fonti, le ragioni per sviluppare il mito di Re Arduino sono quelle di \"ricordare che principi italiani avevano dal Piemonte retto legittimamente gran parte dell'Italia settentrionale\". Arduino diventa cos\u00ec l'indomito combattente che si oppose ed os\u00f2 sfidare l'imperatore germanico.\n\u00c8 ovviamente con il Risorgimento che tale messaggio \"patriottico\" trova pi\u00f9 vasto ascolto: le vicende di Arduino incoronato re d'Italia vengono esaltate al di l\u00e0 del loro reale significato storico. A tale esaltazione patriottica si connette la cultura romantica del XIX secolo (che trova un valido esponente in Canavese nella figura di Giuseppe Giacosa) che si compiace di un Medioevo leggendario fatto di castelli, armature e coraggiosi cavalieri."}
{"id": "24648", "revid": "547034", "url": "https://it.wikipedia.org/wiki?curid=24648", "title": "Numero CAS", "text": "Il numero CAS \u00e8 un identificativo numerico che individua in maniera univoca una sostanza chimica. Il \"Chemical Abstracts Service\", una divisione della American Chemical Society, assegna questi identificativi a ogni sostanza chimica descritta in letteratura. Oltre 63 milioni di composti hanno ricevuto un numero CAS e circa vengono aggiunti ogni giorno. La maggior parte dei database molecolari permettono di fare ricerche in base al numero CAS.\nIl numero CAS \u00e8 costituito da tre sequenze di numeri separati da trattini. Il primo gruppo \u00e8 costituito da un numero variabile di cifre, fino a sei, il secondo da due cifre, mentre il terzo e ultimo gruppo \u00e8 costituito da una singola cifra che serve da codice di controllo. I numeri sono assegnati in ordine progressivo e non hanno quindi nessun significato chimico. Il codice di controllo viene calcolato moltiplicando ciascuna cifra da destra a sinistra per un numero intero progressivo (la cifra pi\u00f9 a destra va moltiplicata per 1, quella immediatamente a sinistra per 2 e cos\u00ec via), sommando i vari termini e calcolando poi il modulo 10 della somma cos\u00ec ottenuta. Per esempio il numero CAS dell'acqua \u00e8 7732-18-5 e il codice di controllo (5) \u00e8 dato da \nSe una molecola ha pi\u00f9 isomeri a ciascun isomero sar\u00e0 assegnato un numero CAS differente. Per esempio il numero CAS del D-glucosio \u00e8 50-99-7 mentre quello del L-glucosio \u00e8 921-60-8. In alcuni casi particolari a una intera classe di composti \u00e8 stato assegnato un unico numero CAS; per esempio tutte le alcol deidrogenasi hanno come numero CAS 9031-72-5.\nCollegamenti esterni.\nPer ottenere il numero CAS di un composto di cui si conosce la formula chimica o la struttura \u00e8 possibile fare ricorso a uno dei seguenti database utilizzabili gratuitamente:\nIl seguente sito invece contiene i numeri CAS delle sostanze semplici:"}
{"id": "24657", "revid": "547034", "url": "https://it.wikipedia.org/wiki?curid=24657", "title": "Fratelli Cervi", "text": "I sette fratelli Cervi, ossia Gelindo (nato il 7 agosto 1901); Antenore (1906); Aldo (15 febbraio 1909); Ferdinando (1911); Agostino (11 gennaio 1916); Ovidio (13 marzo 1918) ed Ettore (2 giugno 1921), erano i figli di Alcide Cervi (1875-1970) e di Genoeffa Cocconi (1876-1944) e appartenevano a una famiglia di contadini con radicati sentimenti antifascisti. Dotati di forti convincimenti democratici e cattolici (il padre era iscritto ai giovani dell'ACI), presero attivamente parte alla Resistenza e presi prigionieri, furono torturati e poi fucilati dai fascisti il 28 dicembre 1943 nel poligono di tiro di Reggio Emilia. La loro storia \u00e8 stata raccontata, fra gli altri, dal padre Alcide Cervi.\nLe origini familiari e il contesto sociale.\nAgostino, padre di Alcide, fu uno dei capi della rivolta contro la tassa sul macinato del 1869, venne arrestato finendo in carcere per sei mesi. Spos\u00f2 nel contempo Virginia Cocconi e dal matrimonio nasceranno tre figli: Pietro, Emilio e Alcide. Un quarto figlio, Ettore, sar\u00e0 adottato. Alcide spos\u00f2 nel 1899 Genoeffa Cocconi e dall'unione verranno al mondo 9 figli nell'arco di 20 anni, sette maschi e due femmine. In ordine di nascita Gelindo, Antenore, Diomira, Aldo, Ferdinando, Rina, Agostino, Ovidio ed Ettore; tutti loro avranno i natali a Campegine.\nNel 1920 Alcide lascia la casa paterna per stabilirsi con la sua famiglia in un appezzamento di terreno a Olmo di Gattatico. Dopo cinque anni si trasferiscono nuovamente, questa volta in un appezzamento di terreno in zona Quartieri nella tenuta denominata \"Valle Re\" appartenente alla contessa Levi SottoCasa, che giuridicamente fa parte del comune di Campegine. La famiglia si sposta ancora nel 1934 prendendo in affitto un podere in zona Campi Rossi, nel comune di Gattatico, facendo con quest'ultimo trasferimento il salto di qualit\u00e0 perch\u00e9 passa dalla conduzione in mezzadria a quella appunto in affitto.\nIl nucleo familiare \u00e8 caratterizzato dalla forte personalit\u00e0 della madre Genoeffa e dalla volont\u00e0 di progredire di alcuni figli. La tendenza \u00e8 comunque quella di prendere di comune accordo le decisioni pi\u00f9 importanti. Tale coesione e contemporaneamente la spinta all'innovazione, mediata da elementi che sono i custodi dell'unit\u00e0 familiare, saranno basilari sia per lo sviluppo in senso tecnico che avr\u00e0 l'azienda agricola sia per la monolitica scelta di adesione alla Resistenza.\nL'evoluzione della famiglia Cervi \u00e8 perfettamente congruente con un modello di sviluppo delle famiglie contadine di queste localit\u00e0 che, nel periodo fra l'Ottocento e il Novecento (con l'accelerazione dei tempi avvenuta dopo la prima guerra mondiale), vede trasformarsi la struttura gerarchizzata e autoritaria (tipica della famiglia contadina degli anni precedenti) verso forme di organizzazioni di massa per la difesa del lavoro legate all'ideologia socialista e che si concretizzano in cooperative, case del popolo, mutue, leghe di resistenza, camere del lavoro, cio\u00e8 in quegli strumenti organizzativi che saranno basilari nelle lotte per il rinnovo dei patti agrari.\nTutta questa autocoscienza di classe ormai distaccata dal concetto di famiglia patriarcale singola (anche se la singola famiglia mantiene la parte sana di questa tradizione) \u00e8 strettamente correlata a una modernizzazione dei mezzi e dei metodi di produzione nell'agricoltura e alla forte adesione in tali zone agricole alla Resistenza, che si manifesta in forme generalizzate e non come caso isolato della famiglia Cervi.\nPer quanto riguarda i Cervi, comunque, il nuovo consiste (visto che il contratto d'affitto permette di lavorare l'appezzamento e la cascina secondo le regole dell'affittuario e non del padrone) nel portare avanti idee d'avanguardia nella conduzione dei campi e delle stalle. Non si accontentano pi\u00f9 di sopravvivere come i loro vecchi: per uscire dalla povert\u00e0 e dallo sfruttamento comprendono che bisogna usare il cervello oltre ai muscoli. Pertanto, pur avendo a disposizione un podere non florido, si impegnano a trasformarlo radicalmente anche e soprattutto tramite i nuovi studi sull'agricoltura reperiti su libri e opuscoli. Nonostante la scarsa alfabetizzazione della campagna, i Cervi sono in grado di leggere, e non solo per lavoro, ma anche per il proprio piacere, per cui incrementano senza sosta la loro biblioteca casalinga, di cui fanno parte fra l'altro libri sull'apicoltura, la metodica per ottimizzare la crescita del frumento e dell'uva. Sono oltretutto libri di una certa consistenza, visto il periodo.\nDa una parte i giovani della famiglia, ovvero i fratelli, seguono corsi di formazione professionale inerenti al lavoro della campagna, dall'altra il padre ottiene riconoscimenti scritti per l'ottima conduzione della terra gestita dalla famiglia. Il simbolo della modernit\u00e0 dell'azienda familiare si pu\u00f2 sintetizzare nel trattore Balilla, acquistato nel 1939, che Luciano Casali ha inserito come titolo di un corposo articolo dedicato alla famiglia Cervi.\nUna famiglia antifascista.\nNato nel 1875 da Agostino e Virginia Cervi, Alcide Cervi si unisce sin da giovanissimo al movimento che diventer\u00e0 poi il Partito popolare, ed \u00e8 tuttavia fortemente influenzato dalla teoria del \"socialismo umanitario\" di Camillo Prampolini.\nNel 1934, stabilitosi con la famiglia nel podere di Campi Rossi nel comune di Gattatico, inizia l'attivit\u00e0 di affittuario di un fondo in pessime condizioni che ben presto, grazie all'aiuto dei figli, render\u00e0 pienamente produttivo. In questa realt\u00e0 Alcide si occupa della vendita dei prodotti della fattoria. All'inizio della seconda guerra mondiale casa Cervi diventa un vero e proprio luogo del dissenso militante contro il fascismo e la guerra. Insieme ai figli maschi, Alcide costituisce la cosiddetta \"Banda Cervi\", dedita alla lotta partigiana.\nLa partecipazione alla Resistenza.\nL'incontro con \"Facio\".\nI sette fratelli Cervi si incontrano con \"Facio\" (ovvero Dante Castellucci) proprio prima dei fatti che portano alla caduta del fascismo nel 1943. Quest'ultimo assumer\u00e0 il comando della brigata partigiana \"Guido Picelli\" diventando quasi una leggenda quando, con un gruppetto partigiano formato da solo 8 uomini, costringer\u00e0 alla fuga un centinaio di nazifascisti dopo che la ristretta pattuglia partigiana, gi\u00e0 circondata dai nemici, ne aveva ucciso e ferito un rilevante numero. Verso la fine della guerra fu fucilato dai suoi stessi compagni con la controversa accusa di furto.\nLa \"banda\" Cervi.\nPoco tempo dopo il cascinale della famiglia Cervi sar\u00e0 porto sicuro per antifascisti e partigiani feriti nonch\u00e9 per i prigionieri di guerra stranieri sfuggiti ai nazifascisti. Fra questi, Anatolij Tarassov, cui \u00e8 dedicata una via a Reggio Emilia, soldato sovietico fatto prigioniero e successivamente instradato in un campo di prigionia italiano. Da qui riusc\u00ec a fuggire assieme al tenente Viktor Pirogov, trovando rifugio nella cascina dei Cervi. I due ex soldati dell'Armata Rossa scriveranno un libro sulla loro vicenda e sulla famiglia Cervi dal titolo \"Sui monti d'Italia\". Tarassov fu catturato insieme ai Cervi la notte del 25 novembre 1943 e incarcerato a Verona, da dove fugg\u00ec assieme ad altri sovietici per poi agire contro i nazifascisti in ordine sparso nella zona di Reggio Emilia e Modena, costituendo una brigata partigiana di cui divenne il commissario politico. Il tenente Pirogov, col nome di battaglia \"Modena\", divenne invece il comandante delle operazioni militari della brigata sovietica.\nMolti altri ex prigionieri sovietici trovarono rifugio presso la famiglia Cervi, come Misha Almakai\u00e8v, Nikolaj Armeiev e Alexander Aschenco. Costoro combatterono tutti al fianco dei fratelli Cervi. Armeniev riuscir\u00e0 a sfuggire alla cattura e si unir\u00e0 alla banda \"Modena\" mentre Aschenco, catturato coi Cervi, tradir\u00e0, diventando delatore dei nazifascisti: il suo tradimento coster\u00e0 parecchio alla Resistenza della zona dal momento che conosceva a fondo la rete strutturata dalla famiglia Cervi; individuato, Aschenco verr\u00e0 giustiziato dai GAP il 15 novembre del 1944 in piazzale Fiume a Reggio Emilia. Fra gli altri componenti che agirono in strettissimo contatto con i Cervi vi furono John David Bastiranse, paracadutista sudafricano (nato nel 1923 e catturato con i Cervi, se ne perderanno le tracce), John Peter De Freitas (nato nel 1921, paracadutista sudafricano anch'egli, evaso dal campo di concentramento di Grumello del Piano a Bergamo, scomparir\u00e0 per alcuni anni dopo la sua cattura con i Cervi. Riapparir\u00e0 nel dopoguerra informando la famiglia Cervi che in qualche maniera \u00e8 riuscito a tornare al suo paese sano e salvo), Samuel Boone Conley (nato nel 1914, paracadutista irlandese, catturato con i Cervi e di cui non si sapr\u00e0 pi\u00f9 nulla).\nFra gli arrestati durante la cattura dei Cervi, nel rapporto giudiziario conseguente, compare anche Luigi Landi, nato a Cadelbosco di Sopra vicino a Reggio Emilia, che aveva gi\u00e0 subito condanne per motivi politici e che sopravviver\u00e0 alle torture inflittegli dai nazifascisti in Villa Cucchi, e infine don Pasquino Borghi, medaglia d'oro della Resistenza, che fu tra i primi, se non il primo, a collaborare alla strutturazione della \"Banda Cervi\" ospitando la banda presso la canonica della sua parrocchia di Tapignola, sull'alto Appennino reggiano.\nCon i Cervi verr\u00e0 fucilato un altro membro della banda, ovvero Quarto Camurri, nato a Guastalla. Rimarr\u00e0 a combattere coraggiosamente fino alla fine accanto ai Cervi condividendone la tragica sorte.\nAmici e sostenitori della \"Banda Cervi\".\nAmici dei Cervi sono i membri della famiglia Sarzi, originari dei dintorni di Mantova: Lucia, nata nel 1920, Otello, del 1922, e Gigliola, del 1931. Collaboreranno strettamente con i Cervi durante la Resistenza. La loro storia \u00e8 quella di una famiglia di gente di teatro con compagnia propria, le cui posizioni avverse al fascismo porteranno, dopo vari interventi della censura, allo scioglimento della compagnia stessa da parte del regime. Sono pertanto teatranti ambulanti e Otello, fervente antifascista, non nasconde le proprie idee che dichiara apertamente nelle varie localit\u00e0 che sono visitate dalla compagnia. Sul finire degli anni trenta deve riparare in Svizzera dove incomincia un'attivit\u00e0 di cospirazione clandestina con i fuoriusciti repubblicani. Otello e Lucia vengono arrestati nel 1940 per un incauto scambio epistolare e, anche se rilasciati, sono ormai schedati come sovversivi.\nOtello, irriducibile e tenace antifascista, si rifiuta di fare il saluto romano e si dichiara di ideologia bolscevica, subendo cos\u00ec un nuovo arresto a Parma. Confinato a Sant'Agata di Esaro, inizia la sua fase di antifascismo militante tramite contatti con giovani antifascisti locali e incontra Dante Castellucci, ancora militare e ivi in licenza. Questo incontro diverr\u00e0 focale per le iniziative antifasciste di Otello, il quale prende contatti con i gruppi di Resistenza che si vanno strutturando nella Val d'Enza. \u00c8 il 1941 e Lucia incontra Aldo Cervi, il pi\u00f9 determinato e \"ferrato\" del gruppo Cervi, per dar inizio alla lotta antifascista dei 7 fratelli. Dal 1942 Aldo e Lucia operano all'interno della rete clandestina antifascista che fa capo al Partito Comunista Italiano. Al ritorno dalla Russia Dante Castellucci, il futuro comandante Facio, e i cospiratori antifascisti si riuniscono alla vigilia della caduta del fascismo nel 1943. Il 10 ottobre la Banda Cervi, con Otello, Facio e i rifugiati sfuggiti dai campi di concentramento nazifascisti, \u00e8 gi\u00e0 in montagna a combattere.\nL'epilogo.\nPer diverse settimane il gruppo dei Fratelli Cervi riesce a mantenere un'intensa attivit\u00e0 militare contro i fascisti, ma successivamente, nella notte tra il 24 e il 25 novembre 1943, durante un rastrellamento, nell'abitazione dei Cervi viene sorpreso dalle pattuglie fasciste un disertore della MVSN, insieme ad alcuni partigiani russi, a Dante Castellucci e a Quarto Camurri. Catturati dopo un breve scontro a fuoco, vengono trasportati nel carcere politico dei Servi a Reggio Emilia e l\u00ec custoditi. I russi e Dante Castellucci, che si era fatto passare per cittadino francese, sono invece trasferiti nel carcere di Parma. Il 14 dicembre 1943, a Cavriago, fu ucciso il colonnello Giovanni Fagiani della MVSN e ferita la figlia Vera che rimase cieca. Appoggiato dagli altri dirigenti del PFR di Reggio Emilia, il Capo della Provincia Enzo Savorgnan riusc\u00ec a impedire ogni rappresaglia e oper\u00f2 per far rilasciare tutti i rastrellati di quei giorni, attirandosi le critiche dei fascisti pi\u00f9 estremisti.. A seguito di questo omicidio fu divulgato per la citt\u00e0 la minaccia di ricorrere alla rappresaglia in caso di uccisioni di altri fascisti.\nIl 27 dicembre avvenne l'uccisione da parte dei partigiani del segretario comunale di Bagnolo in Piano Davide Onfiani e il 28 dicembre i sette fratelli Cervi e Camurri furono fucilati per rappresaglia. Secondo un testo dell'Anpi di Reggio Emilia del 1982, la decisione venne presa da Savorgnan; Giorgio Pisan\u00f2, in \"Storia della guerra civile in Italia\", scrive invece che l'ordine fu emanato - all'insaputa di Savorgnan - dagli intransigenti del PNF locale. In un documento della direzione fascista di Reggio Emilia recuperato nel dopoguerra, compare la lista dei sette nomi che qualche dirigente (qualcuno azzarda Mussolini stesso) aveva evidenziato con una parentesi riportando accanto la scritta \"sette fratelli?\" sottolineata di rosso, quasi a esprimere perplessit\u00e0 per la decisione.\nL'8 gennaio del 1944 un bombardamento alleato apre ad Alcide una via per fuggire dal carcere di San Tommaso dove era stato trasferito: tornato a casa, non viene subito informato della morte dei figli ma, anche quando apprender\u00e0 la tragica notizia, riuscir\u00e0 a riprendersi dal durissimo colpo. Il 14 novembre 1944 Genoeffa Cocconi muore per le conseguenze di un infarto avuto un mese prima, il 10 ottobre 1944, quando i fascisti tornarono nuovamente a dar fuoco alla casa dei Cervi, nella quale erano rimasti due vecchi, quattro donne e undici bambini. \"Genoeffa quando vide le fiamme, risent\u00ec quella notte, quegli spari, quei figli con le mani alzate nel cortile, e gli addii, e il furgone che parte. Cos\u00ec cadde di colpo e il cuore non resse, le era venuto l'infarto. Rimase a letto un mese [..] mor\u00ec il 14 novembre, senza avere conoscenza\" (Alcide Cervi, i miei sette figli, pag. 88). Solo nell'ottobre del 1945 Alcide Cervi potr\u00e0 far s\u00ec che venga celebrato un funerale solenne per i suoi figli. Nel pomeriggio del 28 ottobre, dopo la manifestazione di affetto dei cittadini emiliani, i feretri dei fratelli sono portati al cimitero di Campegine. In questa occasione pap\u00e0 Cervi pronuncer\u00e0 la celebre frase: \"dopo un raccolto ne viene un altro\".\nPer il suo impegno partigiano e per quello dei suoi figli, gli fu consegnata una medaglia d'oro creata dallo scultore Marino Mazzacurati. La medaglia reca da un lato l'effigie di Alcide Cervi e dall'altro un tronco di quercia tra i cui rami spezzati compaiono le 7 stelle dell'orsa. Durante la consegna, Alcide pronunci\u00f2 un discorso di cui sono ancora ricordate queste parole: \"Mi hanno sempre detto... tu sei una quercia che ha cresciuto sette rami, e quelli sono stati falciati, e la quercia non \u00e8 morta... la figura \u00e8 bella e qualche volta piango... ma guardate il seme, perch\u00e9 la quercia morir\u00e0, e non sar\u00e0 buona nemmeno per il fuoco. Se volete capire la mia famiglia, guardate il seme. Il nostro seme \u00e8 l'ideale nella testa dell'uomo\". Il 27 marzo 1970, all'et\u00e0 di 95 anni, Alcide Cervi si spegne: oltre 200.000 persone si riuniranno a Reggio Emilia per salutarlo per l'ultima volta.\nIl ricordo.\nTutti e sette i fratelli sono stati decorati con Medaglia d'argento al valor militare. Ai fratelli Cervi sono state dedicate molte vie in varie citt\u00e0 italiane, a Rovigo un grande piazzale, a Verona una via nel quartiere di Borgo Milano, a Nonantola (MO) e a Collegno (TO) una scuola elementare, a Stradella (PV) una scuola dell'infanzia, a Ceriale (SV) e a Dorgali (Sardegna) una scuola, un corso a Grugliasco (TO), una via a Trescore Balneario (BG) una via e una Scuola Elementare a Macerata e una via a Toscanella (BO) sono intitolate ai fratelli Cervi sia una via, sia la scuola primaria e dell'infanzia che vi \u00e8 situata, a Filecchio (LU) sono intitolate la scuola dell'infanzia e la scuola primaria. A Priverno una scuola media \u00e8 dedicata ai fratelli Cervi. A Barletta sono dedicati gli ampi giardini del castello. Nel piccolo comune lombardo di Bonemerse il 25 aprile del 1973 fu loro intitolata la scuola primaria, appena costruita. Nel comune di Quistello (MN) \u00e8 presente una via a loro dedicata. A Raccuja, in Sicilia, \u00e8 intitolata una strada del centro cittadino. A Prato \u00e8 intitolato un viale.\nA Valenza Po, in provincia di Alessandria, \u00e8 intitolata la scuola elementare ed una via. A Terni \u00e8 dedicata una via semicentrale nei pressi di Piazza della Pace. A Roma \u00e8 dedicata una via nel quartiere Mostacciano e un istituto comprensivo nel quartiere Gianicolense. Ad Urbino \u00e8 dedicata la piscina comunale.\nAlla vicenda dei Cervi Piero Calamandrei ha dedicato una famosa \"Epigrafe\". \"Ai fratelli Cervi, alla loro Italia\" \u00e8 anche il titolo di una poesia di Salvatore Quasimodo. Il figlio di uno dei fratelli Cervi, Adelmo (figlio di Aldo), porta avanti la memoria della sua famiglia con l'impegno politico e culturale a favore della Costituzione italiana.\nTributi.\nCanzoni.\nDiverse sono le canzoni dedicate ai fratelli Cervi: \nOnorificenze.\nLa decorazione \u00e8 stata conferita ad ognuno dei sette fratelli."}
{"id": "24658", "revid": "1516566", "url": "https://it.wikipedia.org/wiki?curid=24658", "title": "Tassarolo", "text": "Tassarolo (\"Tassareu\" in piemontese, \"Tasc\u00ebreu\" in ligure) \u00e8 un comune italiano di 617 abitanti della provincia di Alessandria in Piemonte. \u00c8 situato sulle estreme propaggini collinari dell'Appennino ligure.\nStoria.\nGi\u00e0 sede di un monastero benedettino nell'XI secolo, fu possesso dei marchesi di Gavi fin dal 1172. Passati questi ai genovesi, fu conquistato dagli alessandrini. Feudo degli Spinola di Luccoli dal 1367, divenne feudo imperiale e contea. Fu quindi possedimento del duca di Mantova e quindi dei sovrani sabaudi (1736).\nSimboli.\nLo stemma e il gonfalone del comune di Tassarolo sono stati concessi con decreto del presidente della Repubblica del 12 aprile 1984.\nSociet\u00e0.\nIstituzioni, enti e associazioni.\nA Tassarolo ha sede l'associazione \"Terra del Nibi\u00f2\" volta a recuperare e rivalorizzare il vino prodotto con un'antica variet\u00e0 di uva Dolcetto, denominata appunto \"Nibi\u00f2\", coltivata esclusivamente in pochi vigneti tra Tassarolo e Novi Ligure.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa societ\u00e0 sportiva pi\u00f9 importante del paese \u00e8 l'A.S.D. Tassarolo, nata nel 2004 dalle ceneri della vecchia Aurora Tassarolo. Il Tassarolo milita nel campionato provinciale di Seconda Categoria (Girone R). La divisa ufficiale \u00e8 composta da maglia giallo-blu, calzoncini blu e calzettoni blu. Il campo di casa della societ\u00e0 \u00e8 il \"Lorenzo Pernigotti\" situato presso l'omonimo centro sportivo del paese. Il presidente \u00e8 Fabio Bianchi, noto medico della zona novese. Nel campionato 2006-2007 il Tassarolo ha ottenuto una vittoria nel campionato di Terza Categoria che gli ha permesso di approdare in Seconda. Nel campionato 2017-2018 il Tassarolo ha ottenuto una vittoria nel campionato di Seconda Categoria che gli ha permesso di approdare in Prima Categoria per la prima volta nella sua storia."}
{"id": "24660", "revid": "1516566", "url": "https://it.wikipedia.org/wiki?curid=24660", "title": "Serravalle Scrivia", "text": "Serravalle Scrivia (\"Seraval Scrivia\" in piemontese, \"Seravalle\" in ligure, dal 1937 al 1946 Serravalle Libarna) \u00e8 un comune italiano di abitanti della provincia di Alessandria in Piemonte.\nGeografia fisica.\n\u00c8 situato presso la confluenza del Borbera nello Scrivia vicino agli ultimi contrafforti dell'Appennino Ligure e all'inizio della pianura.\nStoria.\nBorgo fortificato, forse costruito dagli abitanti dell'antica citt\u00e0 di Libarna, centro romano situato sulla Via Postumia tra Genova e Tortona, dopo la distruzione della stessa (452), travolta dal crollo dell'Impero Romano e dalla invasione barbariche. Essa si ridusse ad un piccolo villaggio raccolto intorno alla Pieve detta del \"Linverno\".\nSuccessivamente, con la dominazione longobarda, un agglomerato urbano si svilupp\u00f2 sul colle dell'Armanina, che domina la piana di Libarna, il \"Mons Arimannorum\", menzionato per la prima volta in un diploma capitolare carolingio di Carlo Magno del 774 che conferma al Monastero di Bobbio gli antichi possessi territoriali.\nInfatti fin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano, assieme ai tanti possedimenti, il territorio era inserito nel grande feudo reale ed imperiale monastico.\nDal 1122 Serravalle Scrivia appartenne ai vescovi di Tortona, fino a quando questi non lo cedettero al Comune di Tortona, in cambio della difesa delle loro terre.\nIl toponimo \"Serravalle\" lo si ritrova per la prima volta in un atto pubblico datato 1140, attraverso il quale i Comuni di Tortona e di Genova concordarono i loro confini. L'originario nucleo del borgo chiudeva la gola delle valli Scrivia e Crenna, da qui \"Serra Vallis\".\nElevato al rango di feudo imperiale, Serravalle pass\u00f2 agli Spinola (1313), quindi ai Visconti (1381), poi agli Adorno (1391), ed infine nuovamente agli Spinola nel 1482, conservandone per\u00f2 la giurisdizione. Compreso nel Ducato di Milano nel 1580, dopo la guerra di Successione Spagnola pass\u00f2 nel 1713 agli Austriaci e nel 1738, con il Tortonese, entr\u00f2 nei possedimenti dei Savoia. Durante la guerra di Successione Austriaca fu occupato dai Franco-Spagnoli (1745); durante le guerre napoleoniche (1798), fu annesso alla Repubblica Ligure. I Francesi, conquistata Serravalle dopo la battaglia di Marengo, vi fecero demolire il castello. Nel 1815, in seguito al Congresso di Vienna, Serravalle ritorn\u00f2 ai Savoia.\nNel 1863 il comune di Serravalle assunse la nuova denominazione di \"Serravalle Scrivia\".\nSerravalle \u00e8 importante nodo stradale tra la pianura padana e il mar Ligure. Nell'ottobre 1935 venne inaugurata la \"Camionale\" Genova-Serravalle, che divenne la via pi\u00f9 rapida per collegare la citt\u00e0 ligure e il mare con Milano e con Torino. L'arteria, ora parte dell'Autostrada A7, \u00e8 ancora oggi indicata con il nome originario di \"camionale\", ad indicare la funzione soprattutto commerciale che subito assunse la nuova strada.\nMonumenti e luoghi d'interesse.\nArea archeologica di Libarna.\nArea archeologica di Libarna. Villaggio fondato dai Liguri Dectunini, potrebbe essere uno dei quindici \"oppida\" che, secondo Livio, si arresero al console Q. Minucio Rufo nel 191 a.C. Ottenuto ben presto il riconoscimento giuridico della cittadinanza latina, fu eretta a colonia soltanto pi\u00f9 avanti nel I secolo d.C., quando raggiunse il massimo splendore.\nCollegiata dei Santi Martino e Stefano.\nCitata per la prima volta nel 1228, la chiesa gi\u00e0 di S, Martino, assunse la denominazione attuale nel 1239 papa Gregorio IX la un\u00ec alla pieve di S. Stefano di Linverno. Originariamente dotata di un portico, la chiesa assunse la forma attuale a seguito dei lavori del 1572. L'attuale facciata, in travertino, risale al 1939, mentre le decorazioni interne, del 1911, sono opera di Luigi Gainotti e di Rodolfo Gambini. All'interno, fonte battesimale a vasca quadrangolare in marmo, risalente al 1486; la \"Beata Vergine del Rosario\" (1607), opera del pittore serravallese Bernardo Montessoro; il \"Martirio di santo Stefano\", attribuito a Giovanni Andrea Carlone (seconda met\u00e0 del XVII secolo); la cappella della Madonna Addolorata, dotato di un altare di fine '600, in marmi policromi intarsiati e contenente un gruppo ligneo ottocentesco raffigurante la \"Madonna attorniata da quattro angeli\".\nL'organo custodito nella collegiata fu realizzato nel 1834 dai maestri organari Serassi.\nOratorio dei Bianchi.\nL'oratorio dei Disciplinati dell'Assunta e della S. Croce, detto dei \"Bianchi\" per il colore delle vesti dei confratelli, \u00e8 databile tra il XIII e il XIV secolo. Al suo interno conserva un gruppo ligneo raffigurante la \"Deposizione di Cristo\", complesso composto da otto figure dotate di forza espressiva nei volti e nei gesti. Il gonfalone dell'Assunta \u00e8 opera di Nicol\u00f2 Barabino.\nOratorio dei Rossi.\nLa Confraternita di San Giovanni Battista e della Santissima Trinit\u00e0 fu fondata nel 1532 ed era dedita all'assistenza dei pellegrini e dei carcerati. L'oratorio risale invece al 1727, in sostituzione del pi\u00f9 antico situato, forse, in prossimit\u00e0 del castello. Tipico esempio di barocchetto genovese, presenta un notevole portale di ingresso caratterizzato da due grandi colonne di ordine dorico, provenienti da Libarna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEvoluzione demografica.\nNegli ultimi cinquant'anni, a partire dal 1961, la popolazione residente ha avuto un incremento significativo del 26 %.\nEtnie e minoranze straniere.\nGli stranieri residenti nel comune sono , ovvero il 18,0% della popolazione. Di seguito sono riportati i gruppi pi\u00f9 consistenti:\nCultura.\nA due chilometri a sud dell'abitato, in direzione Genova, sorge l'area archeologica di Libarna, citt\u00e0 romana collocata sulla antica via Postumia. In giugno vi si svolge il concerto del solstizio d'estate.\nAll'interno dell'edificio sede dell'Amministrazione Comunale, nella Sala Espositiva situata al piano terreno \u00e8 possibile visitare una piccola ma significativa esposizione di reperti archeologici provenienti dagli scavi della citt\u00e0 romana."}
{"id": "24661", "revid": "9", "url": "https://it.wikipedia.org/wiki?curid=24661", "title": "Karol J\u00f3zef Wojtyla", "text": ""}
{"id": "24662", "revid": "6923", "url": "https://it.wikipedia.org/wiki?curid=24662", "title": "Dal\u00ed nudo", "text": "Dal\u00ed nudo in contemplazione davanti a cinque corpi regolari metamorfizzati in corpuscoli, nei quali appare improvvisamente Leda di Leonardo cromosomatizzata nel viso di Gala \u00e8 sicuramente uno degli autoritratti pi\u00f9 famosi di Salvador Dal\u00ed, eseguito nel 1954, in pieno periodo corpuscolare. Appartiene ad una collezione privata.\n\u00c8 il decennio che segue lo scoppio delle bombe nucleari, \u00e8 iniziata, cos\u00ec come si parlava enfatizzando le scoperte dell'atomo, l'Era Atomica.\nDal\u00ec ne \u00e8 particolarmente colpito, e medita sulle terribili ma affascinanti implicazioni che l'imbrigliare una cos\u00ec straordinaria energia porta all'umanit\u00e0.\nIl pittore spagnolo scorge pensieri metafisici nello scoprire la discontinuit\u00e0 della struttura della materia e, nella sua pittura, inserisce elementi che hanno come scopo la dimostrazione e l'illustrazione di questa struttura corpuscolare.\nNei primi anni cinquanta arriva addirittura a tenere delle conferenze sulle sue teorie, dove afferma che \"la nuova cosmogonia (nascita dell'Universo) integra alla metafisica i principi generali che stanno alla base dei progressi inauditi che le scienze particolari hanno avuto ai nostri tempi\".\nOvviamente tutte queste teorie trovano ampia raffigurazione sulle opere di Dal\u00ed, che, con il nome di Mistica nucleare, dipinge immagini esplose, scomposte in miriadi di corpi sferici e geometrici tridimensionali.\n\"Dal\u00ed nudo in contemplazione davanti a cinque corpi regolari metarmorfizzati in corpuscoli, nei quali appare improvvisamente Leda di Leonardo cromosomatizzata nel viso di Gala\" non rientra assolutamente nei canoni classici di rappresentazione di un autoritratto.\nInfatti l'artista occupa una parte del ritratto, elemento di una scena che tende a ritrarre pi\u00f9 propriamente le sue teorie metafisiche che lui fisicamente.\nIn primo piano Dal\u00ed \u00e8 nudo (a parte la censura dei genitali), immerso nel mare del paesaggio di Port Lligat che fa da sfondo, inginocchiato in posizione estatica su di una razza a contemplare \"la materia che \u00e8 continuamente soggetta a dematerializzazione, la disintegrazione attraverso la quale si manifesta la spiritualit\u00e0 di tutte le sostanze\", ovvero la bellezza assoluta, rappresentata dal viso di Leda-Gala, scomposto in decine di sfere e corpi tridimensionali, che sembra scendere da un ordigno nucleare.\nL'autoritratto rappresenta proprio l'artista, autore delle teorie metafisiche, incantato da una \"mitologia\", da una religione da lui stesso creata, il cui centro \u00e8 la sua amata Gala.\nAnche se completamente diversi per stile e filosofia, i primi autoritratti, eseguiti nel 1921 e nel 1923, spiccano per la particolarit\u00e0 compositiva.\nMa se nel primo autoritratto le affinit\u00e0 si limitano alla raffigurazione di paesaggi reali (qui il promontorio di Cadaqu\u00e8s) in chiave onirica, cio\u00e8 come se fossero visti in sogno (come il cane che dorme sotto il pelo dell'acqua), nel secondo, eseguito con tecnica cubista in seguito alla scoperta del cubismo di Gris e di Braque, sembra preavvisare le teorie della scomposizione della materia."}
{"id": "24664", "revid": "1305772", "url": "https://it.wikipedia.org/wiki?curid=24664", "title": "Sistema europeo dei conti nazionali e regionali", "text": "Il sistema europeo dei conti nazionali e regionali (Sec95), indica, nella macroeconomia, uno schema contabile utilizzato nella contabilit\u00e0 nazionale.\nLa contabilit\u00e0 macroeconomica (o contabilit\u00e0 nazionale) si presenta sotto forma di un insieme coerente di conti che, proponendosi di descrivere quantitativamente, in termini monetari, l'attivit\u00e0 economica, costituisce un supporto utile per lo studio delle caratteristiche strutturali e dinamiche di un sistema economico, rispondendo alle esigenze dell'analisi e della previsione oltre che a quelle della politica economica.\nL'insieme dei conti \u00e8 retto da una serie di relazioni del tipo \"identit\u00e0\". La denominazione di \"conto\" trae origine dal fatto che i membri di ciascuna relazione possono essere considerati come le sezioni di un conto che rileva entrate e uscite, ricavi e costi, secondo schemi che si richiamano ai metodi contabili delle imprese e, in particolare, al metodo della partita doppia.\nLo scopo essenziale di un sistema di contabilit\u00e0 macroeconomica \u00e8 quello di classificare la complessa attivit\u00e0 economica, di sintetizzarla in un ristretto numero di categorie fondamentali e di esporla in un quadro organico d'insieme rappresentativo dei circuiti economici.\nL'articolazione.\nIl Sec95 individua, nell'ordine:\nLe singole unit\u00e0 ricomprese nei diversi settori compiono operazioni che conducono alla formazione, distribuzione e redistribuzione del reddito, nonch\u00e9 alla sua utilizzazione sotto forma di consumi finali. I relativi conti delle operazioni correnti chiudono con un saldo, il risparmio, che costituisce la fonte primaria dell'accumulazione. I successivi conti dell'accumulazione rilevano le variazioni intervenute nelle attivit\u00e0 e passivit\u00e0 del Paese e dei singoli settori e consentono di misurare la modifica del patrimonio netto, poi descritta analiticamente nei conti patrimoniali.\nLe tavole input-output rilevano le relazioni che intercorrono tra le diverse branche di attivit\u00e0 economica (o loro aggregati quali Agricoltura, Energia, Trasformazioni industriali, Costruzioni e Servizi), fornendo una descrizione dettagliata dei processi di produzione e di utilizzo delle risorse, nonch\u00e9 dei flussi di reddito da essi generati.\nOperatori e unit\u00e0 produttive.\nI raggruppamenti delle unit\u00e0 istituzionali perseguono finalit\u00e0 diverse:\nGli operatori vengono inoltre distinti in:\nIl \"territorio economico\" coincide con il territorio politico-amministrativo a meno delle seguenti eccezioni:\nFlussi e stock.\nPer \"flusso\" si intende un insieme di eventi che hanno luogo in un dato periodo di tempo (ad esempio, l'insieme delle vendite di un'impresa nel corso di un anno), per \"stock\" una grandezza misurata in dato istante (ad esempio, il patrimonio netto di un'impresa al 31 dicembre 2007).\nI flussi sono originati da \"operazioni\" (o \"transazioni\"), che vengono raggruppate in tre categorie principali:\nVi \u00e8 inoltre una quarta categoria:\nLe operazioni possono avere o non avere una contropartita. Nel primo caso (ad esempio, la vendita di un bene), ad un flusso di denaro o in natura corrisponde un flusso di beni e/o servizi di pari valore; nel secondo caso (ad esempio, l'erogazione delle pensioni) non vi \u00e8 una diretta contropartita e si parla di \"operazioni unilaterali\" o \"trasferimenti\".\nGli stock sono classificati come segue:\nIl sistema dei conti.\nIl sistema dei conti prevede:\nConto di equilibrio dei beni e servizi.\nQuesto conto, approntato sia a prezzi correnti che a prezzi concatenati, raffronta le risorse e gli impieghi di beni e servizi con lo scopo di rilevare la composizione delle risorse e la loro destinazione agli usi possibili:\nAlla produzione a prezzi base si aggiungono le imposte sui prodotti (IVA, imposte di fabbricazione sugli olii minerali o sull'energia elettrica, imposte indirette sulle importazioni, ecc.) al netto dei contributi (quali quelli agli olivicultori o alle aziende comunali di trasporto), in quanto sono componenti del prezzo che gli acquirenti devono pagare.\nIl conto esprime una semplice identit\u00e0 contabile; in particolare, eventuali prodotti destinati alla vendita ma non effettivamente venduti confluiscono in un aumento delle scorte e si ha sempre uguaglianza tra risorse e impieghi. Il conto, pertanto, non presenta un saldo che assicuri il pareggio.\nDal momento che il Prodotto interno lordo (a prezzi di mercato, ovvero a prezzi base pi\u00f9 le imposte nette sui prodotti) non \u00e8 altro che la produzione totale al netto dei consumi intermedi, si perviene facilmente al Conto economico delle risorse e degli impieghi finali:\nEntrambi i conti sono compilati sia per l'intera economia che per singole branche di attivit\u00e0 economica. Non possono essere compilati anche per i settori istituzionali, in quanto le risorse offerte da un settore sono spesso utilizzate \nda altri settori (ad esempio, la produzione di beni di consumo da parte delle Societ\u00e0 non finanziarie \u00e8 utilizzata dalla Famiglie).\nConto della produzione.\nIl conto della produzione viene redatto a valori correnti ed a valori concatenati per l'intera economia, per singoli settori e per singole branche di attivit\u00e0 economica.\nQuando viene redatto per settori o per branche, si sottraggono i consumi intermedi dalla produzione a prezzi base e si ottiene per differenza il \"valore aggiunto a prezzi base\".\nQuando viene redatto per l'intera economia, si aggiungono alla somma dei valori aggiunti le imposte nette sui prodotti e si ottiene il Prodotto interno lordo (PIL) a prezzi di mercato; si sottraggono poi gli ammortamenti per pervenire al Prodotto interno netto (PIN):\nDal Prodotto interno lordo, utilizzato nelle verifiche di conformit\u00e0 ai parametri di Maastricht, si passa al Reddito nazionale lordo, utilizzato per la ripartizione dei contributi che i paesi membri dell'Unione europea versano al bilancio comunitario, aggiungendo i redditi da lavoro e da capitale netti dall'estero. Nel seguito ci si adegua comunque all'esposizione dell'ISTAT, che ricava il Reddito nazionale netto dal Prodotto interno netto (il PIL al netto degli ammortamenti).\nI conti della distribuzione primaria del reddito.\nNei conti che seguono (redatti solo a valori correnti per l'intero Paese e per i singoli settori) il PIL viene considerato non pi\u00f9 come somma dei valori aggiunti ma, equivalentemente, come somma delle remunerazioni dei fattori della produzione:\nSi procede \"a cascata\" dal Conto della produzione, ottenendo via via nuovi saldi che possono essere lordi o netti secondo che si parta dal Prodotto interno lordo o dal Prodotto interno netto. Nell'esposizione che segue si parte dal PIN, come nell'\"Annuario statistico italiano\" edito dall'ISTAT.\nConto della generazione dei redditi primari.\nPer \"redditi primari\" si intendono i redditi erogati come remunerazione diretta del contributo alla produzione, prima delle operazioni di redistribuzione (ad esempio, prima delle imposte sul reddito e sull'attivit\u00e0 produttiva).\nNel Conto della generazione dei redditi primari si sottraggono dal PIN:\nIl saldo a pareggio \u00e8 il \"Risultato di gestione\", che esprime l'economicit\u00e0 dell'attivit\u00e0 produttiva (produzione meno consumi intermedi, redditi da lavoro dipendente e imposte indirette nette). Quando il conto \u00e8 redatto per le Famiglie, il suo saldo viene detto \"Reddito misto\" per l'impossibilit\u00e0 di distinguere tra i redditi da lavoro dipendente in senso stretto e quelli che i titolari di imprese individuali o familiari, o i liberi professionisti, riconoscono a se stessi.\nConto dell'attribuzione dei redditi primari.\nSi opera qui un cambiamento di prospettiva, passando dall'\"interno\" al \"nazionale\". Ci\u00f2 in quanto, anche se l'attivit\u00e0 produttiva si svolge sul territorio economico, le remunerazioni del capitale e dell'impresa (quindi la ripartizione del risultato di gestione) devono seguire un criterio di titolarit\u00e0 giuridica: se la filiale italiana di una societ\u00e0 estera contribuisce al prodotto interno, i redditi da capitale e da impresa vanno comunque riconosciuti ai rispettivi titolari (il proprietario del capitale e l'imprenditore) anche se non residenti; viceversa per filiali estere di societ\u00e0 italiane.\nIl conto, quindi:\nIl saldo del conto \u00e8 il Reddito nazionale netto.\nConto della distribuzione secondaria del reddito.\nSi rilevano qui quelle operazioni di redistribuzione del reddito, attuate mediante imposte, contributi e prestazioni sociali, che consentono di determinare la quota \"disponibile\" per consumi e investimenti del reddito nazionale.\nNel caso delle Famiglie assumono particolare rilevanza le imposte sul reddito e sul patrimonio ed i contributi sociali (ricompresi nei redditi da lavoro dipendente) da un lato, le prestazioni sociali (pensioni, ecc.) dall'altro.\nPeraltro, imposte e contributi vengono versati alle Amministrazioni pubbliche, le quali erogano le prestazioni sociali.\nQuando si considera il Paese nel suo complesso, quindi, tali flussi intersettoriali non compaiono e si tiene conto solo dei rapporti con il Resto del mondo:\nI primi saldi (imposte e contributi ricevuti da datori di lavoro esteri per lavoratori italiani al netto di quelli pagati da datori di lavoro italiani per lavoratori esteri, prestazioni sociali a lavoratori italiani erogate da amministrazioni estere al netto di quelle erogate a lavoratori stranieri) presentano un ammontare contenuto e generalmente positivo.\nPi\u00f9 consistente, e negativo, il saldo degli altri trasferimenti, nel quale rientrano gli aiuti internazionali erogati dall'Italia.\nConto di utilizzazione del reddito.\nIl conto chiude la successione dei conti relativi al reddito e mostra come il reddito disponibile venga ripartito tra consumi finali e risparmi:\nIl risparmio consente di passare ai \"conti dell'accumulazione\", di cui il risparmio \u00e8 fonte primaria.\nI conti dell'accumulazione.\nIllustrano il processo attraverso il quale le unit\u00e0 istituzionali accumulano (o s'indebitano), e le conseguenti modifiche sul patrimonio.\nConto del capitale.\nIl conto registra le acquisizioni, al netto delle cessioni, di attivit\u00e0 non finanziarie e misura la variazione del patrimonio netto dovuta al risparmio ed ai trasferimento in conto capitale:\nIl Risparmio ed i trasferimenti in conto capitale (successioni, donazioni e relative imposte, risarcimenti di danni da calamit\u00e0 naturali, ecc.) vengono impiegati per investimenti fissi, variazione delle scorte, acquisto di oggetti di valore (pietre preziose, oggetti d'arte e d'antiquariato, ecc.) e di attivit\u00e0 non finanziarie non prodotte (terreni, miniere, contratti trasferibili riguardanti atleti o artisti, ecc.).\nSe gli impieghi (gli investimenti) sono inferiori alle fonti (i risparmi), ne risulta un accreditamento che esprime per ciascun settore quanto questo pu\u00f2 mettere a disposizione degli altri, per il Paese quanto \u00e8 disponibile per finanziare il Resto del mondo. Viceversa, ne risulta un indebitamento del singolo settore, oppure del Paese nei confronti del Resto del mondo.\nConto finanziario.\nIl conto finanziario, redatto dalla Banca d'Italia per il Paese, per singoli settori e per il Resto del mondo, descrive le variazioni nelle consistenze delle attivit\u00e0 e passivit\u00e0 finanziarie attraverso le quali il Paese o i settori istituzionali assumono debiti o concedono crediti.\nIl suo saldo \u00e8 lo stesso del Conto del capitale, con il segno opposto: nel Conto del capitale ci si accredita se le passivit\u00e0 (le fonti) superano le attivit\u00e0 (gli impieghi); nel Conto finanziario ci\u00f2 si traduce in un ammontare delle attivit\u00e0 finanziarie superiore a quello delle passivit\u00e0 della stessa specie. E viceversa.\nConto delle altre variazioni delle attivit\u00e0 e passivit\u00e0.\nIl conto dovrebbe registrare variazioni di volume quali la scoperta o l'esaurimento di miniere, la bonifica di terreni, il rinvenimento di reperti archeologici, la registrazione di nuovi brevetti o la scadenza di altri, distruzioni accidentali di scorte, ecc., nonch\u00e9 le variazioni di valore causate da variazioni di prezzo.\nLo stato attuale delle indagini statistiche non consente, tuttavia, una sua compilazione soddisfacente.\nI conti patrimoniali.\nDovrebbero esservi un \"Bilancio d'apertura\" ed un \"Bilancio di chiusura\", contenenti le consistenze delle attivit\u00e0 reali e finanziarie e delle passivit\u00e0 finanziarie all'inizio ed alla fine di ciascun anno solare, ed un conto di \"variazioni nette\" che consenta di passare dall'uno all'altro. Il saldo del \"Bilancio di chiusura\" dovrebbe essere il \"Patrimonio netto\", o \"Ricchezza nazionale\".\nTuttavia, data anche la difficolt\u00e0 di compilare i precedenti conti dell'accumulazione, i conti patrimoniali come tali non vengono pubblicati. La Banca d'Italia registra le consistenze delle attivit\u00e0 e passivit\u00e0 finanziarie (pubblicate insieme ai flussi registrati nel \"Conto finanziario\"), mentre l'ISTAT effettua stime delle attivit\u00e0 reali mediante inventari amministrativi (catasto, Pubblico Registro Automobilistico, ecc.), con indagini campionarie o con il metodo dell'inventario permanente.\nI conti con il Resto del mondo.\nSi tratta di un articolato sistema di conti che riproduce lo schema dei conti nazionali relativamente alle operazioni tra il Paese ed il Resto del mondo ed ai loro effetti patrimoniali. Vi sono infatti conti relativi all'equilibrio di beni e servizi, ai redditi primari, all'accumulazione, alle consistenze patrimoniali.\nLe operazioni vengono sintetizzate nel \"Conto delle transazioni internazionali\", che ha la seguente struttura:\nLe importazioni comprendono anche le spese degli italiani all'estero, le esportazioni quelle degli stranieri in Italia. I redditi da lavoro e da capitale, le imposte e i contributi alla produzione, le imposte sul reddito e sul patrimonio, i contributi e le prestazioni sociali e gli altri trasferimenti correnti (donazioni, ecc.) sono classificate tra le entrate o le uscite secondo criteri analoghi a quelli usati per la compilazione del \"Conto dell'attribuzione dei redditi primari\".\nTra i trasferimenti in conto capitale rientrano contributi gratuiti per l'acquisto di beni strumentali, eventuali risarcimenti per danni di guerra ecc.\nTra le attivit\u00e0 non finanziarie non prodotte rientrano i terreni (se acquistati da ambasciate) e i beni immateriali (brevetti, marchi di fabbrica, ecc.).\nIl saldo del conto \u00e8 coerente con il saldo di conto corrente e conto capitale della Bilancia dei pagamenti, redatta dalla Banca d'Italia.\nLe tavole input-output.\nLe tavole input-output nella contabilit\u00e0 nazionale vennero ideate da Wassily Leontief nel 1941, sono matrici quadrate che rappresentano le interrelazioni reciproche tra i vari settori di un sistema economico, mostrando quali e quanti beni e servizi prodotti (output) da ciascun settore sono utilizzati da altri come input nei loro processi produttivi."}
{"id": "24671", "revid": "1782831", "url": "https://it.wikipedia.org/wiki?curid=24671", "title": "Stella gigante", "text": "In astronomia, una stella gigante \u00e8 una stella di grandi dimensioni e luminosit\u00e0, che si colloca nella parte alta del diagramma Hertzsprung-Russell. Le grandi dimensioni non implicano necessariamente una grande massa: la densit\u00e0 di una stella gigante \u00e8 a volte molto bassa.\nVi sono due categorie principali: le stelle giganti blu, stelle massicce caratterizzate da un'alta temperatura superficiale, e le stelle giganti rosse, stelle evolute di massa piccola o grande. Da entrambe ha origine un intenso vento stellare, che le porta (soprattutto nel caso delle giganti rosse) a perdere una frazione notevole della loro massa col tempo.\nLe giganti blu sono stelle estremamente rare: non solo se ne formano poche, ma la loro vita \u00e8 anche molto breve (da qualche milione a qualche decina di milioni di anni), e quindi in ogni dato momento se ne trovano solo poche in cielo. Si trovano quasi esclusivamente nelle associazioni OB, gruppi di stelle giovani e calde, perch\u00e9 non hanno avuto il tempo di allontanarsi dal loro luogo di nascita. Le loro orbite attorno alla galassia sono simili a quelle della nube molecolare da cui hanno avuto origine, e quindi quasi perfettamente circolari. Le giganti blu possono trovarsi ancora sulla sequenza principale, e quindi bruciare idrogeno, oppure essere in stadi pi\u00f9 avanzati della loro vita e bruciare elementi pi\u00f9 pesanti.\nLe giganti rosse sono pi\u00f9 numerose, perch\u00e9 la maggior parte delle stelle attraversa questa fase negli ultimi stadi della loro vita. Anche il nostro Sole, tra circa cinque miliardi di anni, si gonfier\u00e0 per diventare una gigante rossa. L'accresciuta luminosit\u00e0 della stella carbonizzer\u00e0 tutti i pianeti interni, compresa la Terra.\nNessuna gigante rossa \u00e8 di sequenza principale: la maggior parte sono di massa non elevata e stanno bruciando elio, finito il quale espelleranno gli strati esterni e si contrarranno in una nana bianca. Le pi\u00f9 grandi possono bruciare elementi via via pi\u00f9 pesanti fino al ferro, adottando una struttura interna \"a cipolla\" a strati, con gli strati pi\u00f9 interni che si trovano ad una temperatura pi\u00f9 elevata e bruciano elementi pi\u00f9 pesanti. Tali stelle probabilmente esploderanno come supernove.\nLe stelle giganti si distinguono dalle stelle nane, che sono tutte quelle di sequenza principale (come il nostro Sole) o pi\u00f9 piccole, e dalle stelle supergiganti, che sono invece di massa elevatissima e possono assumere tutti i colori dello spettro visibile a seconda della loro et\u00e0, massa e composizione chimica."}
{"id": "24675", "revid": "116011261", "url": "https://it.wikipedia.org/wiki?curid=24675", "title": "Vannevar Bush", "text": "Celebre come inventore, coordin\u00f2 le attivit\u00e0 di ricerca scientifica degli Stati Uniti d'America durante la seconda guerra mondiale.\nPrecursore degli ipertesti, \u00e8 stato l'ideologo del sostegno delle attivit\u00e0 di ricerca ai fini del potenziamento delle democrazie.\nBiografia.\nFiglio di un pastore protestante, consegue la laurea quadriennale e il master presso l'Universit\u00e0 Tufts prima della prima guerra mondiale. Nel 1916 l'Universit\u00e0 Harvard e il Massachusetts Institute of Technology (MIT) gli conferiscono congiuntamente il dottorato di ricerca. Dopo aver insegnato matematica nell'ateneo in cui si \u00e8 laureato ed aver lavorato per General Electric Company e Marina degli Stati Uniti, fa parte del corpo insegnante del MIT dal 1919 al 1938, diventando professore ordinario nel 1923.\nBush manifesta capacit\u00e0 inventive fin dagli anni della formazione quando, a partire da due ruote di bicicletta, costruisce un apparecchio per il rilievo geodetico, capace di tracciare automaticamente il profilo di un percorso. Negli anni successivi progetta e costruisce sette calcolatori analogici, spinto dalla necessit\u00e0 di risolvere le complesse equazioni differenziali che governano una rete di distribuzione della corrente elettrica. Da rilevare il fatto che, dopo essersi impegnato nella ricerca di soluzioni in forma analitica delle equazioni, egli giunge al convincimento che sia pi\u00f9 opportuno investire tempo e denaro nella costruzione di apparecchiature in grado di simulare il sistema in studio e di fornire soluzioni approssimate delle stesse.\nLa macchina analogica per la quale \u00e8 pi\u00f9 famoso \u00e8 l'analizzatore differenziale meccanico, insieme alla sua successiva variante elettrica, chiamata \"Second Rockefeller Differential Analyzer\" (RDA2). Molti modelli di questa macchina da calcolo, costruiti negli anni trenta, sono stati ampiamente utilizzati durante la seconda guerra mondiale per effettuare calcoli delle traiettorie balistiche. Questa apparecchiatura consente di risolvere equazioni differenziali nelle quali entrano fino a 18 variabili indipendenti e si basa sulle idee sviluppate da Charles Babbage un secolo prima, nel tentativo di realizzare la sua \"difference engine\".\nUn'importante ricaduta del lavoro di Bush \u00e8 costituita dalla nascita della progettazione dei circuiti digitali per opera di Claude Shannon, all'epoca studente di Bush.\nNel 1938 viene eletto presidente della Fondazione Carnegie Mellon di Washington, carica conservata fino al pensionamento nel 1955. Nel 1939 viene nominato presidente del National Advisory Committee for Aeronautics, nel 1940 presidente del \"National Defense Research Committee\" (\"Comitato di ricerca per la difesa nazionale\") e nel 1941 direttore dell'\"Office of Scientific Research and Development\" (\"Ufficio per la ricerca e lo sviluppo in ambito scientifico\"). Quest'ultimo incarico gli garantisce un ruolo di assoluto rilievo in ambito federale: Bush \u00e8 il tramite tra gli scienziati che lavorano al Progetto Manhattan e il presidente Franklin Delano Roosevelt. La sua attivit\u00e0 di coordinatore delle attivit\u00e0 di ricerca degli Stati Uniti a supporto dello sforzo bellico lo conduce ad una attenta analisi dei meccanismi che permettono lo sviluppo di ricerche complesse e l'organizzazione di sistemi di conoscenze.\nLo scienziato Vannevar Bush costituisce un punto di svolta nella nascita della scienza moderna americana poich\u00e9 rappresenta il primo tentativo di definire un linguaggio nuovo, quello dell\u2019informazione, con il quale impostare una nuova metodologia d'indagine comune a diversi ambiti di ricerca scientifica. Gli eventi che fanno da sfondo all\u2019ideazione delle sue pi\u00f9 note tecnologie, l\u2019Analizzatore differenziale e il Memex, palesano in che modo la sua visione stabil\u00ec una nuova relazione tra accademie, imprese e Governo federale degli Stati Uniti e leg\u00f2 il cambiamento all'uso delle tecnologie dell\u2019informazione, trasformando il rapporto uomo\u2013tecnologia\u2013ambiente.\nMemex.\nNel 1945 Bush pubblica sul periodico \"The Atlantic Monthly\" un articolo dal titolo \"As We May Think\" (Come potremmo pensare), nel quale prospetta una apparecchiatura futuribile con la quale uno studioso possa raccogliere e organizzare i vari testi che possono servire per i suoi studi e la chiama memex, abbreviando \"memory expansion\". In questo articolo predice: \"Compariranno nuovi tipi di enciclopedie confezionate con una rete di percorsi associativi che le collegano, pronte ad essere inserite in memex e qui ampliate\"."}
{"id": "24676", "revid": "124631074", "url": "https://it.wikipedia.org/wiki?curid=24676", "title": "Protostella", "text": "In astronomia si definisce protostella la fase della formazione stellare compresa tra il collasso della nube molecolare e la fase di stella pre-sequenza principale.\nLa protostella \u00e8 l'immediato prodotto del collasso gravitazionale di una densa nube del mezzo interstellare. La maggior parte di tali nubi \u00e8 in uno stato di equilibrio dinamico: la forza di gravit\u00e0 \u00e8 bilanciata dall'energia termica degli atomi e delle molecole che compongono la nube. La rottura di questo equilibrio pu\u00f2 avvenire spontaneamente, a causa delle turbolenze interne della nube, oppure, pi\u00f9 spesso, pu\u00f2 essere innescato da un qualche evento esterno, come le onde d'urto provocate dall'esplosione di una vicina supernova o da una collisione tra due nubi distinte, le forze di marea galattica tra due galassie interagenti e cos\u00ec via. Quale che sia la fonte del disturbo, se questo \u00e8 abbastanza grande pu\u00f2 far s\u00ec che, in una regione della nube a maggiore densit\u00e0, la forza di gravit\u00e0 sovrasti l'energia termica, dando luogo al collasso. Le protostelle di massa simile al Sole impiegano tipicamente 10 milioni di anni per evolversi da una nube in fase di contrazione ad una stella di sequenza principale, mentre le stelle di massa maggiore sono molto pi\u00f9 veloci: una stella di 15 masse solari (M\u2609) raggiunge la sequenza principale in circa 100.000 anni.\nIl prodotto del primo collasso \u00e8 la formazione di un nucleo idrostatico, il quale deve andare incontro ad una fase di accrescimento. Questa \u00e8 la fase cruciale del processo di formazione di una stella, dal momento che la quantit\u00e0 di materia che l'astro nascente riesce ad accumulare condizioner\u00e0 irreversibilmente il suo destino successivo: infatti, se la protostella accumula una massa compresa tra 0,08 e 8\u201310 M\u2609 evolve successivamente in una stella pre-sequenza principale; se invece la massa \u00e8 nettamente superiore, la protostella raggiunge immediatamente la sequenza principale. La massa determina inoltre la durata della vita di una stella: le stelle meno massicce vivono molto pi\u00f9 a lungo delle stelle pi\u00f9 pesanti: si va dal bilione di anni delle stelle di classe M V fino ai pochi milioni di anni delle massicce stelle di classe O V.\nSe l'oggetto non riesce ad accumulare una massa di almeno 0,08 M\u2609 l'innesco delle reazioni di fusione dell'idrogeno \u00e8 impossibilitato; questa \"stella mancata\", dopo una fase di stabilizzazione, diviene quella che gli astronomi definiscono una nana bruna.\nPremessa: il collasso della nube.\nUna nube interstellare rimane in uno stato di equilibrio idrostatico finch\u00e9 l'energia cinetica del gas, che genera una pressione verso l'esterno, \u00e8 equilibrata dall'energia potenziale della gravit\u00e0 interna che tenderebbe a farla collassare.\nTuttavia, se la massa della nube \u00e8 tale che la pressione del gas \u00e8 insufficiente a bilanciare la gravit\u00e0, essa inizier\u00e0 a manifestare dei fenomeni di instabilit\u00e0 che ne provocheranno il collasso gravitazionale. La massa limite oltre la quale la nube andr\u00e0 incontro al collasso \u00e8 detta massa di Jeans, direttamente proporzionale alla temperatura ed inversamente proporzionale alla densit\u00e0 della nube: quanto pi\u00f9 bassa \u00e8 la temperatura e quanto pi\u00f9 alta la densit\u00e0, tanto minore \u00e8 la quantit\u00e0 di massa necessaria perch\u00e9 possa avvenire tale processo.\nInfatti, via via che le regioni pi\u00f9 dense, avviate al collasso, inglobano materia, localmente si raggiungono masse di Jeans meno elevate, che portano quindi a una suddivisione della nube in porzioni gerarchicamente sempre pi\u00f9 piccole, finch\u00e9 i frammenti non raggiungono una massa stellare. Questi frammenti, detti \"nuclei densi\", hanno dimensioni comprese tra 6000 e 60.000 UA, densit\u00e0 dell'ordine di 105\u2013106 particelle per cm3 e contengono una quantit\u00e0 di materia variabile; l'intervallo di massa \u00e8 assai ampio, ma le masse pi\u00f9 piccole sono le pi\u00f9 comuni. Questa distribuzione di massa coincide con la distribuzione delle masse stellari, tenendo tuttavia in conto che la massa di una nube \u00e8 il triplo della massa della stella che da essa avr\u00e0 origine, il che indica che appena un terzo della materia della nube dar\u00e0 origine all'astro, mentre il resto si disperder\u00e0 nello spazio.\nNon sempre il collasso inizia spontaneamente, a causa delle turbolenze interne del gas, oppure per via della diminuzione della pressione interna del gas a causa del raffreddamento o della dissipazione dovuta ai campi magnetici. Anzi, pi\u00f9 spesso, come dimostra la maggioranza dei dati osservativi, \u00e8 necessario l'intervento di qualche fattore che dall'esterno perturbi la nube, causando le instabilit\u00e0 locali e promuovendo dunque il collasso. Numerosi sono gli esempi di stelle, per lo pi\u00f9 appartenenti ad ampie associazioni stellari, le cui caratteristiche mostrano che si sono formate quasi contemporaneamente: dal momento che un simultaneo collasso di nuclei densi indipendenti sarebbe un'incredibile coincidenza, \u00e8 pi\u00f9 ragionevole pensare che questo sia la conseguenza di una forza applicata dall'esterno che abbia agito sulla nube causando l'innesco del collasso e la formazione di un folto gruppo di stelle.\nDiversi possono essere gli eventi esterni in grado di promuovere il collasso di una nube: le onde d'urto generate dallo scontro di due nubi molecolari o dall'esplosione di una supernova nelle vicinanze; le forze di marea che si instaurano a seguito dell'interazione tra due galassie, che innescano una violenta attivit\u00e0 di formazione stellare definita \"starburst\"; gli energici super-flare di una vicina stella in formazione oppure la pressione del vento di una stella massiccia vicina o la sua intensa emissione ultravioletta.\nLa protostella nel modello standard.\nIl nucleo idrostatico e la formazione della protostella.\nI frammenti della nube, inizialmente in equilibrio, continuano a contrarsi lentamente per alcuni milioni di anni a temperatura costante fintantoch\u00e9 l'energia gravitazionale viene dissipata mediante l'irraggiamento di onde radio millimetriche. A un certo punto si manifestano dei fenomeni di instabilit\u00e0 che provocano un improvviso collasso del frammento, che porta ad un aumento della densit\u00e0 al centro fino a 30 miliardi di molecole al cm3. Tale incremento porta ad un'opacizzazione della nube alla sua stessa radiazione, con conseguente aumento della temperatura (da 10 a 60-100 K) e rallentamento del collasso. Il riscaldamento d\u00e0 luogo quindi a un aumento della frequenza delle onde elettromagnetiche emesse; la nube ora irradia nell'infrarosso lontano, a cui essa \u00e8 trasparente. In questo modo la polvere media il secondo collasso della nube. Si crea cos\u00ec una configurazione in cui un nucleo centrale idrostatico attrae gravitazionalmente la materia diffusa nelle regioni esterne: \u00e8 il cosiddetto \"First Hydrostatic Core\" (Primo Nucleo Idrostatico), che continua ad aumentare la sua temperatura in funzione del teorema del viriale; la caduta del materiale su questa regione opaca centrale crea delle onde d'urto che riscaldano ulteriormente il gas. Dopo questa fase di accrescimento dall'inviluppo, il nucleo inizia una fase di contrazione quasi statica.\nQuando la temperatura nucleare raggiunge circa i 2000 K, l'energia termica dissocia le molecole di H2 in atomi di idrogeno, che subito dopo si ionizzano assieme agli atomi di elio. Questi processi assorbono l'energia liberata dalla contrazione, permettendole di proseguire per periodi di tempo comparabili col periodo del collasso a velocit\u00e0 di caduta libera. Non appena la densit\u00e0 del materiale in caduta raggiunge il valore di 10\u22128g cm\u22123, la materia diviene sufficientemente trasparente da permettere all'energia radiante di fuggire. La combinazione della convezione all'interno e dell'emissione di radiazioni permette all'embrione stellare di contrarre il proprio raggio. Questa fase continua finch\u00e9 la temperatura dei gas \u00e8 sufficiente a mantenere una pressione abbastanza elevata da evitare un ulteriore collasso; si raggiunge cos\u00ec l'equilibrio idrostatico. Quando l'oggetto cos\u00ec formato cessa questa fase di accrescimento prende il nome di \"protostella\"; l'embrione stellare permane in questa fase per alcune decine di migliaia di anni.\nFase di accrescimento.\nIn seguito al collasso la protostella deve aumentare la propria massa accumulando gas; ha cos\u00ec inizio una fase di accrescimento che va avanti ad un ritmo di circa 10\u22126\u201310\u22125 M\u2609 all'anno. L'accrescimento del materiale verso la protostella prosegue grazie alla mediazione di un disco di accrescimento, allineato con l'equatore, che si forma nel momento in cui il moto di rotazione della materia in caduta (inizialmente uguale a quello della nube) viene amplificato a causa della conservazione del momento angolare.\nLa velocit\u00e0 di accrescimento non \u00e8 costante: infatti la futura stella raggiunge in tempi rapidi quella che sar\u00e0 la met\u00e0 della sua massa definitiva, mentre impiega oltre dieci volte pi\u00f9 tempo per accumulare la restante massa.\nSolo una parte della materia del nucleo denso (si stima circa un terzo) andr\u00e0 a precipitare sulla protostella; infatti, se tutto il momento angolare del disco venisse trasferito ad essa, la sua velocit\u00e0 di rotazione incrementerebbe sino a raggiungere un valore di forza centrifuga tale da provocarne lo smembramento. In questa fase si formano inoltre dei flussi molecolari che si dipartono dai poli della protostella, probabilmente per disperdere l'eccesso di momento angolare. I meccanismi all'origine della formazione di tali getti non sono ancora del tutto chiari, ma si pensa che un ruolo importante sia da attribuirsi alle linee di forza del campo magnetico stellare, la cui deflessione e ritorsione nell'attraversare il disco di accrescimento provocherebbe una sorta di elica che incanala il plasma espulso in un getto sottile. L'urto di questi getti con il gas della nube pu\u00f2 generare delle particolari formazioni note come oggetti di Herbig-Haro (oggetti HH).\nQuando nel nucleo si raggiunge una temperatura di almeno un milione di kelvin, ha inizio la fusione del deuterio, un isotopo dell'idrogeno formato da un protone e un neutrone (H); la pressione di radiazione che ne risulta rallenta (ma non arresta) il collasso, mentre prosegue la caduta di materiale dalle regioni interne del disco di accrescimento sulla superficie della protostella. La quantit\u00e0 di energia che la fusione del deuterio \u00e8 in grado di rilasciare per unit\u00e0 di massa del gas interstellare \u00e8 data dalla relazione:\ndove formula_2 \u00e8 il rapporto numerico tra deuterio e idrogeno, formula_3 \u00e8 la frazione di massa dell'idrogeno, formula_4 (=5,49 MeV) l'energia sviluppata da una singola reazione e formula_5 \u00e8 la massa dell'atomo d'idrogeno. La fusione nucleare \u00e8 pi\u00f9 efficiente durante la fase di accrescimento che non quando si \u00e8 raggiunta una massa fissa, dal momento che viene accumulato in continuazione nuovo combustibile che va ad incrementare la velocit\u00e0 delle reazioni. La velocit\u00e0 delle reazioni \u00e8 inoltre molto sensibile alla temperatura, sicch\u00e9 il deuterio agisce da termostato, mantenendo costante la temperatura centrale a un milione di K, mentre sul nucleo continua a precipitare nuova massa dall'inviluppo gassoso esterno; conseguentemente il rapporto tra la massa e il raggio durante la fase in cui il tasso di fusione \u00e8 maggiore resta costante. Questo confinamento della relazione massa-raggio del nucleo stellare, combinato con le tracce evolutive della successiva fase di pre-sequenza principale, produce, nella porzione destra del diagramma Hertzsprung-Russell (H-R), una \"linea di nascita\" (\"birthline\") teorica in accordo con i dati osservativi.\nIn questa fase, la protostella \u00e8 circondata dal resto della nube, tipicamente molto densa e polverosa. La radiazione della protostella fa evaporare il gas circostante e sublima le polveri, mentre i grani di polvere adiacenti al nucleo idrostatico costituiscono una \"falsa fotosfera\" che lo mascherano, finch\u00e9 la luce di questo non riesce a disfarla. Alla fine di questo processo la protostella \u00e8 molto grande, luminosa e fredda.\nLa struttura della protostella varia durante la fase di accrescimento, in relazione all'avvenuta, o meno, ignizione della fusione del deuterio: prima dell'innesco, infatti, l'oggetto \u00e8 quasi completamente convettivo e il nucleo consiste di una larga regione interna inerte e una sottile zona di sedimentazione, la quale, a differenza della regione interna, \u00e8 nettamente adiabatica ed \u00e8 responsabile di quasi tutta la luminosit\u00e0 interna del nucleo; dopo l'ignizione del deuterio, causata dall'aumento in massa e dunque della temperatura interna, l'energia \u00e8 trasportata per irraggiamento mentre il nucleo sviluppa due o pi\u00f9 zone di convezione pi\u00f9 o meno interne e l'energia nucleare contribuisce significativamente al quantitativo totale di energia emesso dalla protostella. A questo punto la protostella raggiunge la fase di stella pre-sequenza principale (stella PMS).\nProtostelle massicce.\nPresa alla lettera, la teoria standard della formazione stellare sembra precludere l'esistenza delle stelle massicce (M&gt;8 M\u2609), dal momento che quando entrano in gioco delle masse molto elevate l'embrione stellare raggiunge in maniera estremamente rapida le condizioni necessarie all'innesco della fusione dell'idrogeno; ne conseguirebbe l'immediato arresto della fase di accrescimento e una forte limitazione alla massa della futura stella. Pertanto, si ritiene che nel caso delle stelle massicce si debbano aggiungere altri meccanismi a quelli descritti nel modello standard, meccanismi ancor oggi in certa misura oggetto d'ipotesi, che consentano di spiegare come questi oggetti raggiungano le quantit\u00e0 di materia che li caratterizza.\nNumerosi modelli teorici e dati osservativi confermano che anche la formazione delle stelle massicce avviene grazie alla mediazione di un disco circumstellare e tramite la formazione di getti, che consentono, mediante la creazione di una cavit\u00e0 nel materiale nebuloso, una via di sfogo attraverso cui la grande radiazione di una protostella massiccia pu\u00f2 disperdersi senza intaccare l'accrescimento. Queste stelle tuttavia, dopo la fase protostellare, non passano attraverso la fase di PMS, ma raggiungono direttamente la sequenza principale; l'intensa emissione elettromagnetica (in particolare di radiazione ultravioletta UV) che ne consegue porrebbe fine immediatamente alla fase di accrescimento, mantenendo dunque la massa della stella entro una decina di masse solari. Tuttavia, la scoperta di stelle supermassicce (anche ben oltre le 100 M\u2609) ha indotto gli astrofisici a formulare dei modelli che possano spiegarne la formazione. Per dare una risposta alla questione sono stati approntati dei modelli simulati al computer, basati sulla teoria dell'accrescimento competitivo, i cui risultati sono stati resi noti nel gennaio 2009. Il collasso e la rotazione di un'enorme nube molecolare porta alla formazione del disco di accrescimento, che alimenta la protostella. La grande mole del disco lo rende gravitazionalmente instabile, il che ne causa la frammentazione e la formazione in questi frammenti di altrettante protostelle secondarie, la gran parte delle quali precipita fondendosi con la protostella centrale. La simulazione ha anche dimostrato come mai gran parte delle stelle massicce siano sistemi multipli; si \u00e8 visto infatti che una o pi\u00f9 delle protostelle secondarie riesce a raggiungere, senza esser fagocitata dalla protostella primaria, una massa tale da svincolarsi dal disco della principale, formare a sua volta un proprio disco e fondersi con le protostelle secondarie che da esso traggono origine, divenendo quindi anch'essa una stella massiccia. L'osservazione di alcune regioni di formazione stellare da parte del telescopio Spitzer ha in parte confermato questo modello, anche se la verifica sar\u00e0 complicata: infatti \u00e8 difficile riuscire a cogliere le stelle massicce nell'atto della loro formazione, visto che si tratta comunque di una tipologia stellare piuttosto rara e visto che il processo che porta alla loro formazione si esaurisce in tempi assai brevi (su scala astronomica)."}
{"id": "24678", "revid": "1853959", "url": "https://it.wikipedia.org/wiki?curid=24678", "title": "Thomas Robert Malthus", "text": "Biografia.\nSettimo figlio di Daniel Malthus e Henrietta Catherine Graham, Malthus nacque in una famiglia benestante. Suo padre Daniel era un amico personale del filosofo David Hume e aveva contatti con Jean-Jacques Rousseau. Il giovane Malthus fu educato a casa fino alla sua ammissione al Jesus College dell'Universit\u00e0 di Cambridge nel 1784. L\u00ec studi\u00f2 molte materie e vinse premi in declamazione inglese, latino e greco. La sua materia preferita era per\u00f2 la matematica. Si laure\u00f2 nel 1791 e nel 1797 fu ordinato pastore anglicano. Malthus si spos\u00f2 nel 1804 ed ebbe tre figli.\nNel 1805 inizi\u00f2 la carriera di professore di economia politica presso l'universit\u00e0 di Hailyeubury fino alla morte che avvenne nel 1834. Fu seppellito nell'abbazia di Bath in Inghilterra\nOpere.\nNel 1798 pubblic\u00f2 \"An essay of the principle of the population as it affects the future improvement of society\" (\"Saggio sul principio della popolazione e i suoi effetti sullo sviluppo futuro della societ\u00e0\"), in cui sostenne che l'incremento demografico avrebbe spinto a coltivare terre sempre meno fertili, con conseguente penuria di generi di sussistenza per giungere all'arresto dello sviluppo economico, poich\u00e9 la popolazione tenderebbe a crescere in progressione geometrica, quindi pi\u00f9 velocemente della disponibilit\u00e0 di alimenti, che crescerebbero invece in progressione aritmetica (teoria questa che sar\u00e0 poi ripresa da altri economisti per teorizzare l'esaurimento del carbone prima e del petrolio dopo).\nLe sue osservazioni partono dallo studio delle colonie inglesi del New England, dove la disponibilit\u00e0 \"illimitata\" di nuova terra fertile ha permesso uno sviluppo \"naturale\" della popolazione con una progressione quadratica mentre, dove ci\u00f2 non \u00e8 possibile, si verificano periodiche carestie con conseguenti epidemie. Per Malthus c'\u00e8, naturale, questa forma di \"controllo successivo\". Da rigido pastore anglicano ipotizza anche un \"controllo preventivo\" da parte dell'uomo, ma basato solo sulla \"castit\u00e0\". Le moderne scienze demografiche hanno appurato, diversamente dalla sua teoria, che il declino della natalit\u00e0 avviene spontaneamente con l'aumentare dei redditi famigliari e ipotizzano lo stabilizzarsi naturale della crescita demografica. \nLa teoria demografica di Malthus ispir\u00f2 la corrente del malthusianesimo che sostiene il ricorso al controllo delle nascite per impedire l'impoverimento dell'umanit\u00e0. Malthus pubblic\u00f2 inoltre \"Investigazione delle cause del presente alto prezzo delle derrate\" (1800) e \"Saggio sulla rendita\" (1815), in cui formul\u00f2 la teoria della rendita differenziale. Questa teoria demografica \u00e8 andata incontro a varie critiche che da quest'unico aspetto si sono estese a sminuire anche le altre sue pur giuste intuizioni, ad esempio Ralph Waldo Emerson disse: \u00abMalthus, affermando che le bocche si moltiplicano geometricamente e il cibo solo aritmeticamente, dimentic\u00f2 che la mente umana era anch'essa un fattore nell'economia politica, e che i crescenti bisogni della societ\u00e0 sarebbero stati soddisfatti da un crescente potere di invenzione.\u00bb\nSe \u00e8 vero quindi che le sue previsioni hanno trascurato la forza dei cambiamenti imposti dal progresso tecnologico, ampiamente imprevedibile ad inizio '800, e sono state contraddette grazie alla conseguente crescita che l'avanzamento tecnico ha consentito, dal lato opposto appare evidente la validit\u00e0 del suo quadro teorico complessivo, soprattutto alle soglie del XXI secolo, in cui tornano fortemente a riproporsi temi come la scarsit\u00e0 delle materie prime e la sovrappopolazione. Sembra dunque che i successi scientifici abbiano garantito solo di eludere le teorie malthusiane per pi\u00f9 di due secoli, ma da essi non si possano ancora considerare smentite.\nMalthus \u00e8 da ritenersi il primo e, per quasi due secoli, cio\u00e8 fino a '900 inoltrato, l'unico grande economista ad aver sistematicamente affrontato i problemi economici non solo dal lato prevalente della domanda ma anche da quello dell'offerta, ponendo interrogativi fondanti sulla capacit\u00e0 della natura di soddisfare i bisogni di una popolazione umana crescente, a differenza di quanto fecero i suoi predecessori o contemporanei, in particolare Smith e Ricardo, ma anche i suoi successori, come Marx.\nMalthus introduce il concetto di salario di sussistenza, cio\u00e8 il livello medio del salario necessario per soddisfare le esigenze ritenute fondamentali. Secondo Malthus, fino al salario di sussistenza non ci si sposa, n\u00e9 si fanno figli. Se esiste un sussidio, come quello derivante dalle \"Poor Laws\", aumenta il reddito disponibile delle famiglie, oltre un livello di mera sussistenza. Di conseguenza i poveri tenderanno a procreare, facendo s\u00ec che aumenti la forza lavoro e quindi l'offerta di lavoro, portando di conseguenza a un'ulteriore diminuzione dei salari. Al contrario, quando il livello di vita scender\u00e0 sotto lo standard di vita ritenuto accettabile, i poveri smetteranno di fare figli e il salario tender\u00e0 a salire da solo.\nQuesta teoria della sostanziale stabilit\u00e0 dei salari \u00e8 accettata dai classici, che la attribuiscono a meccanismi di mercato.\nInfluenze.\nL'influenza della teoria di Malthus sulla popolazione fu molto alta: ad essa si rifecero alcune riflessioni degli economisti britannici John Maynard Keynes o David Ricardo.\nL'idea di Malthus della \"Lotta per la sopravvivenza\" dell'uomo ebbe una influenza decisiva sia su Charles Darwin sia su Alfred Russel Wallace per la formulazione della loro teoria evoluzionista, teoria che venne ripresa ed estesa a vari contesti psicologici, sociali e morali da Herbert Spencer.\nUn altro esempio famoso di influenza indiretta, tra i tanti possibili, \u00e8 stato il libro del 1972 \"Rapporto sui limiti dello sviluppo\" del Club di Roma.\nAmpie citazioni a Malthus si ritrovano nel libro \"Human Race: Ten Centuries of Change on Earth\" (Vintage, 2015; formerly published as \"Centuries of Change: which century saw the most change and why it matters to us\" by The Bodley Head, 2014) in italiano Il libro dei Secoli (Boringhieri) dello storico inglese Ian Mortimer."}
{"id": "24684", "revid": "56620", "url": "https://it.wikipedia.org/wiki?curid=24684", "title": "Veronika Petrovici", "text": "Dopo l'esame di maturit\u00e0 al liceo scientifico di Slatina, ha iniziato nel 1953 lo studio di medicina all'Universit\u00e0 di Bucarest, dove si \u00e8 laureata nel 1959 con una tesi su \"L'epilessia nelle malattie cerebrovascolari\".\nSi \u00e8 specializzata in Chirurgia plastica e ricostruttiva lavorando nelle cliniche di Chirurgia generale e di Chirurgia plastica della Facolt\u00e0 di Medicina dell'Universit\u00e0 di Bucarest.\n\u00c8 stata attestata come specialista nel 1965.\nNel 1969 si trasferisce in Germania, dove inizia a lavorare nella Clinica di Chirurgia plastica dell'Universit\u00e0 di Colonia, sotto la direzione di Josef Schrudde.\nVeronika Petrovici riceve nel 1982 dall'Universit\u00e0 di Colonia la qualificazione di \"libero-docente\" (\"venia legendi\" per Chirurgia plastica) con la dissertazione \"Considerazioni sulla Classificazione e la Terapia degli emangiomi cutanei\". Nel 1988 diventa Professoressa di Chirurgia plastica alla Facolt\u00e0 di Medicina dell'Universit\u00e0 di Colonia.\nLe pubblicazioni di Veronika Petrovici sono basate soprattutto su degli studi sulla classificazione, clinica e terapia, degli emangiomi e delle malformazioni vascolari cutanee. In questo campo ha dato contributi originali nelle terapie, come l'asportazione chirurgica di malformazioni vascolari arterio-venose facciali dopo l'embolizzazione superselettiva. I risultati dei suoi lavori scientifici sono stati oggetto di numerosi articoli nelle riviste specialistiche e contributi citati in varie monografie. Di seguito un elenco tra le pi\u00f9 importanti:\nVeronika Petrovici \u00e8 socio di numerose societ\u00e0 scientifiche come \"International Society for Burn Injuries\", \"Verein der Deutschen Plastischen Chirurgen\", \"Societ\u00e0 Italiana di Chirurgia Plastica ed Estetica\", \"Deutsche Gesellschaft f\u00fcr Senologie\". \u00c8 socio onorifico dell'\"Academia Rumena di Scienze Mediche\", \"International Society for the Study of Vascular Anomalies\", \"Jordanian Society for Plastic and Reconstructive Surgery\".\nNel 1973 Veronika Petrovici riceve il titolo di Dottore in Medicina e Chirurgia all'Universit\u00e0 di Roma."}
{"id": "24689", "revid": "554814", "url": "https://it.wikipedia.org/wiki?curid=24689", "title": "Manduria", "text": "Manduria (gi\u00e0 \"Casalnuovo\") \u00e8 un comune italiano di abitanti della provincia di Taranto in Puglia.\nLa cittadina \u00e8 situata nel Salento settentrionale, Manduria \u00e8 equidistante da Lecce, Taranto e Brindisi.\nGeografia fisica.\nTerritorio.\nLa citt\u00e0 \u00e8 situata alle falde delle Murge tarantine a 79\u00a0m s.l.m., ma nel territorio \u00e8 situato anche il monte Bagnolo, al confine col comune di Sava. Il territorio si estende inoltre su una fascia costiera lunga 18\u00a0km, tramite alcune frazioni. In esso scorre il fiume Chidro, uno dei pi\u00f9 importanti fiumi del Salento, che oltre ad essere un sito di importanza comunitaria \u00e8 compreso nella riserva naturale regionale orientata del Litorale Tarantino Orientale. Presso la frazione di Borraco scorre anche il fiume Borraco.\nClima.\nLa citt\u00e0 di Manduria sorge in una fertile piana che si estende ad est sino alla cittadina di Oria e ad ovest verso le basse colline del \"Diavolo\" che fungono da spartiacque tra il microclima costiero e quello pi\u00f9 continentale dell'entroterra. Il \"Monte dei Diavoli\" (\"Lu monti ti li ti\u00e0uli\" in dialetto manduriano) \u00e8 il pi\u00f9 alto del territorio coi suoi 117\u00a0m dal livello del mare.\nLa temperatura media annua si attesta sui 16,5\u00b0-16,7\u00b0. D'inverno non sono rari episodi di gelo notturno specie durante periodi anticiclonici, d'estate sovente il termometro pu\u00f2 superare i 40\u00b0 con picchi eccezionali di 43\u00b0-44\u00b0 quando si verificano caldi e secchi venti settentrionali.\nLa piovosit\u00e0 media nel periodo 1961-1990 \u00e8 stimata in 610 millimetri, la nevosit\u00e0 fra 3 e 4\u00a0centimetri annui.\nIl 28 ottobre 2018, intorno alle ore 20:00, una tromba d\u2019aria di grado compreso tra EF0 e EF1 si \u00e8 abbattuta nel comune recando ingenti danni a case, chiese e auto, facendo volare alberi e creando parecchio disagio tra i cittadini.\nStoria.\nFondata dai Messapi, porta ancora numerose testimonianze del suo antico passato, tra le quali le mura megalitiche, circondate dai resti del fossato che circondava la citt\u00e0, e la necropoli. Affront\u00f2 varie guerre con la vicina Taranto, durante una delle quali trov\u00f2 la morte Archidamo III nel 338 a.C., re di Sparta, alleato dei Tarantini.\nManduria intorno al 266 a.C. entr\u00f2 a far parte dei domini di Roma assieme agli altri centri messapici del Salento, a seguito della presa di Brindisi. Durante la discesa di Annibale in Italia, Manduria si schier\u00f2 tra le citt\u00e0 ribelli a Roma e per questo la repressione fu molto dura: le fonti storiche riferiscono della deportazione di migliaia di uomini (\"Q. Fabius consul oppidum in Sallentinis Manduriam vi cepit. Ibi ad tria milia hominum capta et ceterae praedae aliquantum\").\nPer Manduria passava la via Traiana Sallentina o via Sallentina, strada romana che iniziava dalla via Appia nei pressi di Taranto, giungeva a Manduria e si dirigeva ad Avetrana, Nard\u00f2, Alezio, Ugento per terminare ad Otranto. Era larga almeno 4 metri e lastricata. Sulla Tavola Peutingeriana oltre al tracciato si leggevano anche le distanze in miglia: \"Taranto XX Manduris XXIX Neritum\" (20 miglia tra Taranto e Manduria e 29 miglia tra Manduria e Nard\u00f2).\nDistrutta nei secoli successivi dai Saraceni, venne rifondata nell'XI secolo con il nome di \"Casalnuovo\", occupando solo parzialmente la vecchia citt\u00e0 di Manduria ed espandendosi verso occidente, lasciando inedificata la zona orientale gi\u00e0 destinata all'antica necropoli.\nLa cittadina di Casalnuovo in Terra d'Otranto fu infeudata alla famiglia Hugot (dal 1339), alla quale successero i De Tremblay\n(XV secolo) e quindi i De Raho, i Montefuscoli, i Dentice, i Castromediano, i Bonifacio, i Borromeo, i Chyurlia ed infine gli Imperiali di Francavilla, che la tennero sino alla fine del secolo XVIII.\nCon decreto reale del 17 novembre 1789 Ferdinando I di Borbone, re delle Due Sicilie, le restitu\u00ec il suo antico nome di Manduria. Il 14 febbraio 1895 Umberto I re d'Italia, concesse al comune di Manduria il titolo di citt\u00e0. Lo stesso anno il comune deliberava che una lapide murata sotto l'arco di Porta Napoli ricordasse le date memorabili della citt\u00e0.\nMonumenti e luoghi d'interesse.\nCentro storico.\nIl centro storico di Manduria si sviluppa in una serie di stradine strette e contorte. Tra i monumenti principali che si trovano in questa area vi sono la chiesa collegiata romanica (meglio conosciuta come chiesa Madre), il ghetto ebraico di epoca medievale, la torre dell'orologio, palazzi gentilizi costruiti in varie epoche e tratti dell'antica cerchia muraria messapica.\nArchitetture religiose.\nChiesa Madre (XV secolo).\nEsempio di architettura religiosa pugliese che, all'evidente impianto romanico, fonde influssi ed elementi tardo-gotici e catalaneggianti. L'edificio fu realizzato nello stesso luogo dell'antica chiesa medievale, molto pi\u00f9 piccola, limitata quasi soltanto allo spazio dell'attuale presbiterio. A questa chiesa precedente appartenevano i due leoni stilofori oggi collocati ai lati del Portale; la loro fattura lascia immaginare l'importanza di quello che dovette essere un piccolo - grande gioiello architettonico di molti secoli fa, poi andato perduto. La costruzione della chiesa attuale fu iniziata invece sul finire del XV secolo ed ultimata entro la seconda met\u00e0 di quello successivo, forse nel 1562. Non si conosce il nome dell'architetto, pur se lo splendido Portale col soprastante rosone della facciata, e il Fonte Battesimale (datato 1534), risultano opera del maestro Raimondo da Francavilla.\nL'edificio, di pianta quadrata, si compone di cinque navate, la centrale, col soffitto ligneo a cassettoni restaurato nel 1938, si continua col presbiterio ad un'alta, elegante abside esagonale. La navata centrale \u00e8 sorretta, come le altre, da colonne che si presentano pi\u00f9 alte e possenti terminandosi negli originali capitelli compositi. In coincidenza del presbiterio restano i basamenti di pilastri polistili appartenenti alla chiesa dell'XI secolo. DI particolare interesse sono le volte delle pi\u00f9 piccole navate laterali d'influsso catalano ed anche il pulpito ligneo del 1608, indicato fra i monumenti di interesse nazionale.\nL'interno della \"Collegiata\" \u00e8 di particolare suggestione, ogni suo spazio ed elemento meriterebbe sottolineatura, legato com'\u00e8 al passato di Manduria. I due \"cappelloni\", uno dedicato al S.S. Sacramento e l'altro al patrono S. Gregorio Magno. Ma l'attenzione si sofferma anche sulla facciata dal frontone cuspidato, con lo splendido rosone e il bel Portale sormontato dalla lunetta con l'altorilievo della Trinit\u00e0 cui la chiesa \u00e8 dedicata.\nIl campanile, incorporato fra le navate a destra e il presbiterio, \u00e8 composto da cinque piani sovrapposti, con finestra monofore, colonnine che decorano queste ultime e gli spigoli, mascheroni e decorazioni zoomorfe e mitologiche, \u00e8 un manufatto architettonico che desta l'interesse degli studiosi.\nChiesa di San Francesco.\nLe origini della chiesa e del convento francescano si devono al vicario provinciale padre Luca da Lecce, in carica tra il 1474 e il 1483. Dai lavori di restauro del 1964 si \u00e8 scaturito che si configurava in un vano rettangolare raggiungendo l'altezza dell'attuale trabeazione, con copertura in legno, di cui sono rimaste le buche nelle pareti. Intorno al 1592, con la venuta a Manduria dei padri della Serafica Riforma, si procedette ai lavori di ristrutturazione del convento e della chiesa, in particolare sotto le novit\u00e0 architettoniche del XVII secolo. Nel 1608 venne abbattuta la copertura lignea, sopraelevando e rinforzando i muri perimetrali esistenti, creando il nuovo presbiterio, che allora comprendeva l'attuale abside e parte dell'attuale coro. Nel 1633 costruirono un diaframma in mezzo al presbiterio e dietro l'altare maggiore venne inflessa una volta intermedia, dove furono ricavati i due vani per i coni inferiore e superiore. Il campanile barocco, probabilmente, fu eretto nella prima met\u00e0 del XVIII secolo e su di esso furono sistemate tre campane. Nel presbiterio sono notevoli le diciotto statue lignee a mezzobusto e il Crocifisso ligneo, risalenti al XVII secolo.\nEx Chiesa di Santa Croce.\nChiamata anche \"Chiesa del Camposanto vecchio\", la chiesa di Santa Croce \u00e8 cos\u00ec conosciuta perch\u00e9, secondo alcune fonti locali, dentro di essa era custodita una pesantissima croce in legno, portata da un \"P. Cappuccino di S. Vito\" sulle spalle. La chiesa \u00e8 composta di una sola navata, lunga 12\u00a0m e larga 9\u00a0m, con due altari, di cui quello sinistro dedicato ai santi Marco Apostolo e Biagio vescovo e martire, successivamente demolito, mentre l'altare principale era dedicato ai ss. Innocenti e, ancor prima, alla ss. Croce. Col tempo la chiesa acquis\u00ec maggior rinomanza grazie all'allora vescovo di Oria Tommaso Maria Franca, che concesse l'uso della chiesa come sede di un pio sodalizio legato alla figura e al culto di San Rocco. La siffatta congrega esercit\u00f2 sin dal 1698 gli atti religiosi e caritatevoli nei confronti dei pi\u00f9 poveri e nel 1803 ricevette il Regio assenso da parte del re di Napoli Ferdinando IV. Con la creazione del Camposanto comunale nei pressi della chiesa e convento dei Padri Cappuccini, nel 1839 la vicina chiesa di Santa Croce fu adibita a deposito mortuario. Nel 1865 il colera devast\u00f2 la citt\u00e0 di Manduria al punto che il Camposanto si mostr\u00f2 insufficiente e si fece ricorso alle tombe presenti nella chiesa dei Cappuccini. Intanto si costru\u00ec il nuovo Camposanto pi\u00f9 a nord e la chiesa riprese il principale ufficio di deposito nel 1870. Con un decreto reale si proib\u00ec, per\u00f2, la tumulazione, surrogando a questo l'inumazione, e nel 1893 si sospese il seppellimento nel Camposanto, cos\u00ec che la chiesa di Camposanto vecchio fu affidata dal Municipio alle cure dei Reverendi Frati Minori Osservanti.\nChiesa di San Pietro Mandurino.\nLa piccola chiesa rupestre intitolata a San Pietro Mandurino si colloca nel parco archeologico a nord dell'abitato, ergendosi sopra una vecchia cripta ipogea accessibile da una scalinata nella roccia. La chiesa superiore \u00e8 strutturata su due campate orientate est-ovest (secondo rito greco), di cui la prima (entrando) con una cupola a th\u00f2los, mentre la seconda con una volta a botte di traverso, costruita dopo che era crollata la seconda cupola, per poi terminare con un'abside. \u00c8 comunque incerta la datazione della chiesa per via di pesanti interventi per volere del vescovo di Oria Labanchi nel Settecento. Si ipotizza che sia stata costruita in quell'arco di tempo tra il X e il XII secolo. La cripta ipogea, invece, era probabilmente una tomba a camera di et\u00e0 classica, riutilizzata per esigenze di culto bizantine. Il vano centrale \u00e8 scandito da tre pilastri, mentre un vano pi\u00f9 piccolo si apre di fronte alla scalinata (di lato alla cripta). Le pareti presentano diverse nicchie scavate nella roccia con affreschi di santi dipinti nei restauri del XVIII secolo, senza per\u00f2 conservare le decorazioni originarie. Durante i lavori di ristrutturazione degli anni '70 sono stati riscoperte nella chiesa superiore alcune sepolture risalenti al Medioevo.\nChiesa di Santa Maria di Costantinopoli.\nTra le chiese barocche pi\u00f9 notevoli di Manduria si trova quella di Santa Maria di Costantinopoli, attigua all'ex convento degli Agostiniani che, soppresso l'ordine nel 1809, ha ospitato per molti anni la Caserma dei Carabinieri. La costruzione della chiesa avvenne tra il 1644 e il 1718. Nel 1813 vi si trasfer\u00ec la Congregazione di san Rocco, precedentemente con sede nei pressi di san Antonio. Dopo essere stata, dalla seconda met\u00e0 dell'Ottocento, parrocchia succursale, nel 1928 fu eretta a parrocchia. Presenta un notevole esterno, considerando la facciata a due piani e la cupola maiolicata, mentre dall'interno, con una navata in pianta a croce latina, presenta un fastoso altare maggiore con la statua della Madonna di Costantinopoli del 1725, oltre ai due altari dedicati alla Madonna della Sanit\u00e0 e alla Madonna della Consolazione.\nChiesa del Carmine.\nLa chiesa del Carmine, con l'attiguo convento degli Scolopi, venne fondata per volere del sacerdote Giacomo Antonio Carrozzo. La costruzione del convento ebbe inizio nel 1696, mentre i lavori per la chiesa iniziarono cinque anni dopo e terminarono nel 1741, come si legge nel timpano sulla facciata. Inizialmente fu dedicata ai santi Pietro e Paolo, ma nel 1834 la \"Congrega della Vergine Santissima del Carmine\" chiese all'allora vescovo Guida di professare il culto nella chiesa degli Scolopi. La struttura ha una pianta ovoidale posta in largo e una facciata con balaustra, con il secondo piano arretrato. Il portale d'ingresso \u00e8 delimitato da una larga fascia snellita da una linea di dentelli e al di sopra dell'architrave da una coronatura con fastigio ad arco e il timpano. Sul prospetto inferiore si trovano due nicchie con le statue di Santa Irene e Santa Barbara, sulla balaustra sono collocate le statue dei quattro evangelisti e sulla sommit\u00e0 della facciata vi \u00e8 la statua della Madonna del Carmine con ai lati San Pietro e San Paolo. All'interno si trovano quattro altari minori dedicati ai santi Lorenzo, Nicola da Mira, Filippo Neri e alla Madonna di Caravaggio, mentre l'altare maggiore \u00e8 dedicato al Santissimo Sacramento. La cupola, ellittica, presenta sei finestre ed \u00e8 coperta (nel tamburo) da elementi floreali e fogliati in stucco bianco, oltre a putti e fregi. Su di essa sono visibili, ma solo in parte, dieci affreschi ovali e due orizzontali, che evidenziano scene del Vecchio e Nuovo Testamento, attribuiti a Diego Oronzo Bianchi. Delle numerose tele, circa quaranta, presenti nella chiesa, molte sono state dipinte dai pittori Gaetano, Diego e Pasquale Bianchi, costituendo la pi\u00f9 ampia collezione della famiglia Bianchi del Sud Italia. Di Gaetano, in particolare, sono il dipinto dei santi Pietro e Paolo e un altro sulla Madonna del Carmine (1688).\nConvento dei Passionisti.\nLa chiesa dei Padri Passionisti \u00e8 composta da tre navate a pianta greca e illuminata da dodici finestre. La facciata presenta due coppie di lesene ioniche ai lati del portale, pi\u00f9 un'altra coppia alle estremit\u00e0, mentre sul portale si trovano il lunotto e, pi\u00f9 in alto, l'architrave con il timpano. L'altare maggiore, in marmo, \u00e8 stato lavorato a Napoli da un artigiano di nome Evangelista e conserva l'affascinante tela del 1882, che rappresenta Ges\u00f9 in atto di mostrare il suo cuore a Santa Margherita Alacoque, ed \u00e8 attribuito a Giovanni Gagliardi, nipote del pi\u00f9 noto Pietro Gagliardi.\nChiesa e convento di Santa Chiara.\nQuesto monastero, nominato \"del Cuore Trafitto\" fu eretto nella fine del XIX secolo, tra il 1894 e il 1898, per poi venire ultimato nel 1902. La facciata della chiesa \u00e8 divisa in due livelli, entrambi con quattro lesene di ordine composito e separati da un cornicione con ai lati due festoni floreali. Nel livello superiore si trova una finestra centrale con balaustra capeggiata dallo stemma dell'Ordine Francescano, per poi terminare in un cornicione di forma mistilinea. Il portale, dalle linee semplici ed eleganti, \u00e8 sormontato da un piccolo timpano nel quale \u00e8 inscritto un cammeo raffigurante Santa Chiara. All'interno si trovano delicati stucchi a ornare l'area presbiteriale e la navata unica. L'altare \u00e8 coperto da una semivolta lunettata con ricche decorazioni floreali e su di esso sono poste le grate da cu le Clarisse assistevano alle funzioni religiose. Sull'altare sfoggia una tela raffigurante i santi Chiara e Franceaco e il Sacro Cuore di Ges\u00f9, opera dell'artista Giovanni Stano di Manduria tra il 1894 e il 1901. La volta \u00e8 sorretta da semicolonne in ordine composito, intervallate da quattro cappelle laterali. Sono presenti, inoltre, una tela di artista ignoto proveniente dal soppresso monastero delle Clarisse di Francavilla Fontana e due statue in cartapesta dell'Immacolata e l'Addolorata, eseguite nel 1902 dal leccese Giuseppe Manzo.\nChiesa di Santa Lucia (XIX secolo).\nOriginariamente dove sorge la chiesa di Santa Lucia venne eretta la cappella della Chiesa e Congregazione della Morte nel 1540 al fine di trasportare e seppellire gratuitamente i defunti. Undici anni dopo si costitu\u00ec l'omonima congregazione, che portava ai misteri del Venerd\u00ec Santo la statua dell'Addolorata. La chiesa attuale venne costruita in stile neoclassico tra il 1876 e il 1886. La facciata presenta un portale riccamente decorato con un fastigio curvilineo. L'edificio \u00e8 inoltre sormontato da una grande cupola con lanterna (da cui il nome \"chiesa della rotonda\"), fiancheggiata da due piccoli campanili. L'interno \u00e8 a pianta centrale e presenta cinque altari: quello maggiore dedicato al Patrocinio di Maria Vergine, il secondo a Santa Lucia, il terzo a San Trifone, il quarto a San Francesco di Paola mentre il quinto alle Anime Purganti. Ospita una statua lignea della Madonna della Nova, risalente al 1710.\nChiesa di San Michele Arcangelo.\nCon la chiesa di San Michele i Serviti introdussero a Manduria il culto della Vergine Addolorata, a cui segu\u00ec la creazione dell'omonima Congrega. Ha una lunghezza di 25\u00a0m e una larghezza di 12\u00a0m, con all'interno un ordine architettonico composito. \u00c8 conservata una statua dell'Addolorata ritenuta tra le migliori in citt\u00e0, alla quale si aggiungono ricchi donativi fatti in particolari occasioni liturgiche. Sono posti un organo con ampia orchestra e una grande sagrestia. Un quadro di San Michele, a cui \u00e8 dedicato l'altare maggiore, \u00e8 situato nel secondo altare sulla sinistra e risale alla met\u00e0 del XVIII secolo, ispirato al noto dipinto di Guido Reni nella Chiesa di Santa Maria Immacolata a via Veneto a Roma. Il terzo altare sulla destra, invece, \u00e8 dedicato ai Sette Fondatori dell'Ordine dei Serviti, con un quadro raffigurante l'Addolorata che veste del suo abito i suoi primi servi.\nChiesa di San Benedetto (XVI secolo).\nLa chiesa di San Benedetto risale al XVI secolo ed \u00e8 costituita da una facciata divisa in due piani: nel piano inferiore abbiamo un portale con fastigio curvilineo, nella parte superiore invece troviamo un finestrone con due nicchie ai suoi lati, nelle quali vi sono le statue di San Giovanni e San Benedetto. Il timpano culmina con una statua dell'Immacolata e ai lati con le statue di Santa Fara e Santa Scolastica. \nNella chiesa \u00e8 custodito il corpo di San Florenzo Martire, portato a Manduria nell'Ottocento.\nChiesa dell'Immacolata (XVII secolo).\nLa chiesa dell'Immacolata fu edificata presumibilmente nel Seicento a sostituzione della cappella della Madonna delle Grazie preesistente. La chiesa \u00e8 in stile barocco e all'esterno presenta un portale con un fastigio con la statua dell'Immacolata. Interessante \u00e8 poi l'interno con un altare barocco riccamente decorato, abbellito da altri tre altari laterali.\nChiesa di San Giuseppe.\nLa chiesa di San Giuseppe \u00e8 annessa alla chiesa della Madonna del Rosario e presenta una pianta rettangolare, lunga 25\u00a0m e larga 8\u00a0m. Il prospetto della facciata e il campanile sono di ordine ionico, mentre \u00e8 di ordine corinzio l'interno, illuminato da sette finestre e con due altari. Di questi il pi\u00f9 antico \u00e8 in pietra leccese, una volta ornato in oro, ma a causa del deterioramento \u00e8 stato ridipinto nel 1870 e in esso si trova la statua di San Giuseppe, unico resto della chiesa precedente. Il secondo altare, invece, \u00e8 del 1842. Questa congregazione si vuole fondata dai padri Gesuiti il 13 aprile 1621 con un piccolo convento. Successivamente ricevettero dai domenicani la zona di un orto adiacente, che ha permesso l'edificazione della chiesa attuale. Non se ne conosce la data precisa, ma nel 1635 \u00e8 testimoniata la presenza dal lettore domenicano Vincenzo da Monopoli.\nChiesa della Madonna del Rosario.\nLa chiesa della Madonna del Rosario \u00e8 posta tra l'Ospedale Civile e la chiesa di San Giuseppe, nella zona un tempo nota come \"Porta di Brindisi\", ed \u00e8 stata costruita nel 1687. La facciata \u00e8 articolata su due piani, separati da un lungo fregio con triglifi e metope, con una grande finestra centrale. Al piano inferiore sono presenti quattro lesene, intervallate con altrettante nicchie, mentre al piano superiore proseguono le due lesene centrali, ai lati del finestrone finemente decorato. L'interno si estende su tre navate, con le pareti laterali impreziosite da vistosi altari barocchi, prima dell'altare maggiore realizzato in marmo policromo. Presentano lo stesso stile il pulpito ligneo sulla navata principale e la cantoria al di sopra dell'altare, con organo con rifiniture dorate.\nChiesa di San Cosimo.\nLa chiesa di San Cosimo \u00e8 stata edificata nel 1706, dedicata in origine al \"culto della Purificazione di Maria\", la cui congrega ricevette solo settant'anni dopo il regio \"exequatur\" dal re Ferdinando I delle Due Sicilie il 18 settembre 1776. In seguito, grazie all'acquisto di una casa attigua, fu possibile allargare l'area del presbiterio. Questa chiesa venne abbellita con un organo, un pulpito e diversi quadri, come quello dell\"'Assunzione\", di Pasquale Bianchi e risalente al 1795. Ai lati della porta d'ingresso sono posti i due quadri dei santi Medici, accoppiati alle due rispettive statue, che vengono portate in processione il gioved\u00ec dopo l'Ascensione con le statue dei discepoli Leonzio ed Euprepio, insieme a loro decapitati. Nell'altare centrale \u00e8 custodito un dipinto della Purificazione di Maria, della seconda met\u00e0 del '700 e attribuito a Pasquale Bianchi. Sul lato destro della chiesa \u00e8 custodito un altro quadro della medesima figura, attribuito a Nicola Schiavone e anch'esso del XVIII secolo.\nChiesa di San Leonardo.\nPer costruire questa chiesa nel 1702 vennero abbattute due cappelle dedicate alla Madonna di Costantinopoli, a loro volta datate al 1621. La costruzione venne ultimata in due anni e dal 1710 fu decorato l'altare, si aggiunsero l'organo, il pulpito, due campane, di cui oggi ne resta solo una per\u00f2, e a Napoli fu commissionata la statua di San Leonardo che si trova sull'altare principale. Il 19 agosto 1776 il re Ferdinando IV di Borbone diede il consenso alla creazione della confraternita, che il 6 novembre ottenne la possibilit\u00e0 di celebrare la ricorrenza del Transito, in occasione dei festeggiamenti a Limoges, dove mor\u00ec il santo. Nella chiesa \u00e8 situato un quadro del 1781, opera di Vincenzo Filotico, raffigurante San Leonardo che invoca la Vergine di Costantinopoli e San Giovanni Evangelista, circondato da tanti umili incatenati, in riferimento al santo ricordato come protettore dei prigionieri. A differenza di tanti altri edifici, la chiesa non sub\u00ec gravi danni durante il terremoto del 1743 e ci\u00f2 fu attribuito alla protezione della Vergine Immacolata, da cui la congrega stabil\u00ec di onorare l'Immacolata sotto il titolo di \"Madonna del Terremoto\", che veniva festeggiata ogni 21 febbraio.\nChiesa dello Spirito Santo.\nInsieme al monastero, la chiesa dello spirito Santo fu voluta da Maria Giulia Troiani (1669-1741), moglie del marchese Tommaso Corcioli, ma da cui rimase vedova. Il complesso venne costruito nel 1716 in dieci anni e ospit\u00f2 la fondatrice e una sua nipote, che vi abitarono senza indossare l'abito, venendo sepolte nel sepolcro comune delle monache. Il monastero fu soppresso nel 1866 e i beni furono incamerati dal fisco, ma le monache lo occuparono fino al 1910. La chiesa presenta una facciata divisa in due livelli, di cui il secondo arretrato rispetto al primo, riparato da una solida balaustra. In entrambi i livelli si trovano quattro lesene triple, con il portale sormontato da un fregio, per poi terminare con un tetto a salienti decorato da motivi curvilinei e con quattro statue, di cui oggi ne rimangono tre. L'interno \u00e8 costituito da un'unica navata, affiancata da quattro altari laterali ormai spogli e culminante nell'altare principale, sormontato dalla grata lignea del coro e da una volta a carena di nave che accentua lo slancio verticale. Gli altari sono ornati da un ciclo di cinque dipinti del pittore manduriano Diego Oronzo Bianchi, raffiguranti la \"Vergine Addolorata ai piedi della Croce\", la \"Pentecoste\", \"San Filippo Benizzi e San Giuliana Falconeri\", \"La Trinit\u00e0 e la Vergine che concedono la Constitutio dell'ordine dei Servi di Maria\" e \"San Pellegrino Leziosi\". Ad essi si aggiungono le sei statue di Mauro Manieri, quali l'Immacolata, San Giuseppe, gli Arcangeli Michele, Gabriele e Raffaele e l'Angelo Custode.\nParrocchia - Oratorio San Giovanni Bosco.\nLa citt\u00e0 di Manduria, ricca di secoli di storia, accolse I'arrivo dei primi salesiani Il 28 ottobre 1956. L'opera ebbe origine in seguito ad una convenzione fra I'arciprete Mons. Luigi Neglia e l'ispettore salesiano don Luigi Pilotto. Era ardente desiderio di mons. Neglia avere in Manduria una congregazione religiosa che si occupasse della giovent\u00f9. Egli stesso salesiano nel cuore aveva gi\u00e0 realizzato le \"Opere parrocchiali\", un complesso di locali e di cortili nella zona storica della citt\u00e0.\nOffrendosene l'occasione, nel desiderio di fare del bene alla sua gente, specialmente ai fanciulli e ai giovani e, trovando generosa corrispondenza in Giambattista Arn\u00f2, Mons. Neglia fond\u00f2 il \"Villaggio del fanciullo\", dedicato a San Gregorio Magno, Santo patrono di Manduria. Il primo lavoro dei salesiani fu I'avviamento dell'Oratorio che, in breve tempo, fu frequentato quotidianamente da molti ragazzi affascinati dalle novit\u00e0 dello stile salesiano. Intanto sorgevano anche due scuole di \" arti e mestieri: quella di sartoria e quella al calzoleria; sorgeva pure l'internato per accogliere ragazzi inviati da vari Enti di Assistenza. Nel 1962 venne avanzata dalla Curia vescovile l'idea di affidare ai salesiani una nuova parrocchia in Manduria.\nDue anni dopo nel 1964 ci fu solennemente l'erezione e l'inaugurazione della parrocchia \"S. Giovanni Bosco\" nel giorno della festa dell'Immacolata. Nello stesso anno giunsero le suore Figlie di Maria Ausiliatrice per prendersi cura dell'oratorio femminile e per fornire aiuto all'opera. In seguito, annesso all'Oratorio, fu costruito il salone-teatro che permise la realizzazione di vari spettacoli e manifestazioni. Col passare degli anni, la Casa di Manduria si rivel\u00f2 adatta, data anche la vicinanza al mare, per colonie estive e campi scuola. Cos\u00ec, negli anni che vanno dal 1963 al 1969 essa vide radunarsi tra le sue mura tanti giovani provenienti dalle varie Case del lspettoria per partecipare ai corsi per \"animatori di Oratorio\" La colonia al mare si ripete fino al 1979, in seguito essa non ebbe pi\u00f9 luogo, ma da allora, ogni anno, si sono svolti nella Piazza di San Pietro in Bevagna incontri per i giovani e giochi di animazione estiva. Intorno al 1973 iniziarono i lavori per una nuova chiesa parrocchiale, consacrata il 29 gennaio 1978 da S.E. Mons. Salvatore De Giorgi, Vescovo di Oria. La parrocchia \"San Giovanni Bosco\" \u00e8 la pi\u00f9 ampia e popolosa della citt\u00e0, dovendo offrire le sue cure pastorali a pi\u00f9 di 10000 abitanti.\nIl retroterra socioculturale in cui opera si presenta vasto e variegato da cui emergono anche casi di privazione economica e di emarginazione sociale situata in un vasto quartiere di periferia che ha avuto uno sviluppo edile veloce e precario. La popolazione in genere, pur vivendo una tradizione religiosa popolare, stenta a dialogare e a creare un clima di \"comunit\u00e0 ecclesiale\". Negli ultimi anni si \u00e8 registrato un incremento demografico a causa dello sviluppo territoriale del quartiere, divenuto tra l'altro anche la piccola \"citt\u00e0 degli studi\" di Manduria, ospitando la scuola elementare \"Don Bosco\", la suola media \"Enrico Fermi\", il liceo classico \"Francesco De Sanctis\", l'istituto tecnico commerciale e per geometri \"Luigi Einaudi\", la sezione di Manduria dell'Istituto professionale di Stato per l'agricoltura\" e infine si sta ultimando la costruzione della nuova sede del Liceo scientifico. C'\u00e8 un numero consistente di famiglie \"a rischio\" che vive di espedienti non sempre \"legali\". Nei riguardi dei ragazzi di queste famiglie si sta tentando un'opera di recupero educativo attraverso il doposcuola e le attivit\u00e0 formative e ricreative del nostro oratorio.\nAttivit\u00e0 e servizio apostolico\nL'opera che i salesiani hanno svolto nella citt\u00e0 di Manduria sino a settembre 2012 si esprimeva fondamentalmente in due settori pastorali: la Parrocchia con la variegata pastorale degli adulti, la catechesi sacramentale e l'animazione delle tradizioni religiose popolari. L'oratorio-centro giovanile con il movimento di gruppi giovanili e le molteplici attivit\u00e0 e iniziative giovanili.\nDal 2012 i Salesiani hanno lasciato Manduria e la parrocchia \u00e8 stata affidata alla cura pastorale di sacerdoti diocesani. La comunit\u00e0 ha continuato il suo cammino conservando la ricchezza del carisma salesiano e rafforzando l'appartenenza alla Chiesa Diocesana, favorendo nuove prospettive pastorali, attraverso l'istituzione dei gruppi famiglia, un percorso di catechesi per genitori e ragazzi insieme, una maggiore unit\u00e0 nelle varie attivit\u00e0 tra la comunit\u00e0 parrocchiale e l'oratorio, l'istituzione e l'affiliazione all'ANSPI, dell'oratorio A.S.D. Don Bosco con la riorganizzazione di tutti i settori sportivi (Calcio e Basket) e dei gruppi formativi per fasce di et\u00e0, oltre a un gruppo di giovani animatori. Si sono valorizzate dal punto di vista spirituale e comunitario le feste di Maria Ausiliatrice e S. Giovanni Bosco ed \u00e8 stata introdotta come espressione dell'impegno della parrocchia e dell'oratorio la \"Notte del Villaggio\", evento di spettacolo, musica, e arte. Dal mese di luglio 2014 l'intero complesso parrocchiale \u00e8 passato di propriet\u00e0 dell'Ente parrocchia San Giovanni Bosco - Diocesi di Oria.\nIl 31 gennaio 2017, in occasione dei festeggiamenti in onore a San Giovanni Bosco, la chiesa che fu eretta fra il 1973 e il 1978 \u00e8 stata definitivamente chiusa a causa delle sue pessime condizioni strutturali. Dopo appena 39 anni la struttura in cemento armato, insieme ai locali parrocchiali, verranno demoliti per dar posto ad un nuovo Plesso Parrocchiale.\nCalvario.\n\u00c8 un monumento realizzato nella seconda met\u00e0 del XIX secolo dal laico professor Giuseppe Renato Greco. Si tratta di una rappresentazione di alcune scene della Passione di Cristo, unica nel suo genere perch\u00e9 realizzata con un gran numero di conchiglie e cocci di ceramica di varie epoche e colori. Il Calvario si trova in via Maruggio 8, nei pressi di piazza Vittorio Emanuele II. Fu proposto nel 1839 da cinque sacerdoti liguorini a ricordo di quando, durante la Quaresima, questi tennero prediche nei luoghi di culto della citt\u00e0. Inizialmente fu elevato un monticello di pietre e terra sul quale furono impiantate cinque grandi croci, ma col tempo i manduriani si resero conto che il monumento era troppo spoglio. Per questo venne incaricato Giuseppe Renato Greco dall'arciprete Marco Gatti. Scelse, quindi, un metodo semplice raccogliendo di casa in casa vecchie stoviglie, ma di valore perch\u00e9 costituisce una testimonianza della produzione ceramica di Manduria e Laterza, per poi usarle come tessere di mosaico, in modo da abbellire il monumento con i colori invetriati delle maioliche.\nArchitetture civili.\nPalazzo Imperiali-Filotico.\nSui ruderi del castello medievale fu concepita una nuova residenza principesca da don Michele III Imperiali, feudatario di Casalnuovo nel 1717 come elemento fondamentale di un importante piano di rinnovamento urbanistico della citt\u00e0. Il palazzo \u00e8 concepito secondo lo schema classico della dimora urbana, a pianta quadrata e isolato sui quattro lati: per lo stile severo ed austero risultano evidenti le caratteristiche di unicit\u00e0 nel panorama del tardo barocco salentino, dal quale esso si discosta decisamente. Interessanti appaiono, invece, le analogie con esempi tardomanieristici romani a cavallo tra XVII e XVIII secolo. L'unica concessione al gusto rococ\u00f2 del tempo \u00e8 costituita dalla lunga balconata in ferro lavorato \"a petto d'oca\".\nEx convento dei padri scolopi.\nL'edificio in oggetto occupa uno dei lati della Piazza Giuseppe Garibaldi, piazza principale a pianta triangolare della Citt\u00e0 di Manduria.\nOriginariamente esso era sorto come convento dei Padri Scolopi, con il nome di \u201cCollegium Scholarum Piarum\u201d, a seguito di una donazione del 1681 di un sacerdote di estrazione nobiliare, don Giacomo Antonio Carrozzo (1620-1682). Tale sacerdote, dopo una serie di colloqui con il provinciale di Napoli Tommaso Simone, decide di donare tutti i suoi beni all\u2019Ordine degli Scolopi, con la condizione per quest\u2019ultimo di aprire un collegio di istruzione. I beni donati dal Carrozzo ammontano, tra mobili e stabili, a 10.000 ducati. A ricordo del benefattore Giacomo Antonio Carrozzo, i padri Scolopi fecero scolpire, su uno spigolo della facciata e sulla volta dell\u2019androne del collegio, lo stemma della famiglia Carrozzo alias Contissa (ceppo generazionale Erchie (BR) e Galatone (LE)) rappresentato da un leone su due zampe che sorregge una spada, lo stesso nel mezzo delle due met\u00e0 di una ruota da carro, il tutto al di sotto di tre stelle ad otto punte come \u00e8 indicato nel Librone Magno. Il sito scelto per l\u2019abitazione dei Padri \u00e8 \u201cil meglio della terra\u201d, e non manca di un ampio giardino\u201dabondante di acque perfettissime\u201d. A seguito di alcune liti tra ordini religiosi, l\u2019opera di costruzione fu ritardata di diversi anni. Il convento iniziato nel 1696, intervenendo su fabbricati preesistenti del donatore, termin\u00f2 solo nel 1745, come si legge da una pietra incastonata tra le altre del portico che circonda il chiostro. La chiesa era terminata qualche anno prima (1741).\nIl progetto del complesso si deve a di Fratel Vito di S. Giovanni, operario degli Scolopi, ed i disegni originari sono ancora conservati nell\u2019archivio generale delle Scuole Pie a S. Pantaleo (Roma).\nIl collegio rimase ai Padri Scolopi fino al 1818, per passare successivamente al Collegio delle Scuole Pie di Francavilla Fontana.\nSuccessivamente, a seguito del R.D. 7/7/1866 che stabiliva che tutti i beni degli enti religiosi soppressi passassero al demanio dello stato, la Citt\u00e0 di Manduria se lo aggiudic\u00f2 tramite asta pubblica nel 1878 per trasferirvi gli uffici comunali ed altri servizi pubblici, tra cui per un certo periodo le scuole maschili e femminili.\nIl convento fu inizialmente adattato al nuovo uso con un intervento su progetto dell\u2019ing. Eugenio M. Schiavoni del 1879, conservato ancora nell\u2019archivio comunale di Manduria. Un successivo intervento, realizzato su progetto dell\u2019ingegnere comunale Ferdinando De Grassi nel 1882, riguard\u00f2 la modifica dell\u2019ingreso principale e la realizzazione dello scalone monumentale che collega i due piani della fabbrica.\nUn ulteriore progetto fu redatto, a seguito del decesso del progettista originario, dall\u2019ing. Nicola Schiavoni Tafuri, e successivamente probabilmente dal summenzionato ingegnere comunale, anche se non sono stati conservati documenti in proposito. Un'ulteriore modifica importante \u00e8 soprattutto quella del fronte principale.\nUn ulteriore incarico tendente alla realizzazione della sala consigliare fu affidato dall\u2019ing. Ignazio Bernardini nel 1889, non \u00e8 noto se lo stesso \u00e8 stato realizzato in toto o in parte.\nNel 1895 il complesso divenne \u201cPalatium Civitatis\u201d con il riconoscimento al Comune di Manduria del titolo di Citt\u00e0 il 14 febbraio 1895.\nPalazzo Corcioli-Giannuzzi.\nNoto anche come il \"Tuguriu\", palazzo Corcioli (marchesi di Trepuzzi), poi Giannuzzi in quanto pervenuto alla nobile famiglia originaria di Francavilla Fontana, \u00e8 stato costruito probabilmente nel XVI secolo e pi\u00f9 volte rimaneggiato. Presenta un imponente portale decorato con motivi fitomorfi, con al centro lo stemma nobiliare e sormontato da una balconata. Da qui un vano voltato a stella precede l'ampio atrio coronato da una balconata, sorretta da mensole decorate. Da un ingresso centrale ad arco si accede al piano superiore, dove \u00e8 possibile scorgere una nicchia affacciata all'atrio con tracce di affresco di una figura sacra. Su Vico Corcioli si aprono, inoltre, delle finestre con eleganti cornici scolpite.\nArchitetture militari.\nInoltre, sono presenti anche bunker costruiti durante la seconda guerra mondiale dai soldati italiani e tedeschi per avvistare eventuali sbarchi nemici\nSiti archeologici.\nNell'area a nord-est della citt\u00e0 (a ridosso della chiesa di Sant'Antonio) si trova il Parco archeologico delle Mura messapiche, frutto di scavi che hanno portato alla luce la pi\u00f9 grande necropoli messapica mai scoperta (circa 2.500 tombe), assieme ad ampi tratti delle tre cerchie murarie (costruite con grandi blocchi di pietra incastrati tra di loro) che fortificavano la citt\u00e0 in periodo messapico, il Fonte Pliniano e la chiesa di san Pietro Mandurino. Altra area di rilevante interesse archeologico \u00e8 quella de \"Li Castelli\", abbandonata a se stessa, tra Manduria e San Pietro in Bevagna.\nFonte Pliniano.\nNell'area archeologica, immediatamente a sud del convento di Sant'Antonio, sorge il Fonte Pliniano. Risale quasi certamente all'epoca messapica ed \u00e8 situato nei pressi dell'antico abitato (messapico anch'esso), a poca distanza dalle mura; prende il nome da Plinio il Vecchio, che descrisse il fonte nella sua \"Historia Naturalis\". \u00c8 una grande caverna naturale di 18 metri di diametro e 8 metri d'altezza, accessibile da una scala a due rampe, con 20 gradini, scavata anticamente nella roccia. Nella volta si apre un lucernario quadrato, parzialmente costituito da grandi blocchi usati in periodo messapico; il punto da cui filtra la luce presenta un muro circolare di accurata fattura (rifacimento successivo di epoca imprecisata). Il fatto pi\u00f9 sorprendente, per\u00f2, \u00e8 che proprio in quel punto vi mette le radici un mandorlo. All'interno della grotta c'\u00e8 una vasca, cinta anch'essa da un muro rotondo, dove tuttora scorre l'acqua proveniente dal fonte, dalla stessa sorgente sotterranea che Plinio descrisse con molto stupore: l'acqua, infatti, mantiene sempre costante il suo livello, anche quando veniva anticamente usata per ogni uso dai manduriani. Ci\u00f2 avviene perch\u00e9 il pavimento della caverna \u00e8 posto al livello della falda, e quindi l'acqua filtra attraverso la roccia e mantiene il livello inalterato. Il fonte pliniano fu usato dai Messapi come un luogo di culto, dedicato probabilmente ad una divinit\u00e0 delle acque. Plinio il Vecchio (II, 226) afferma testualmente: \"in Sallentino iuxta oppidum Manduriam lacus, ad margines plenus, neque exhaustis aquis minuitur neque infusis augetur.\"\nAree naturali.\nBoschi Cuturi e Rosamarina.\nArea naturale protetta (individuata il 1997), comprende macchia mediterranea. I boschi Cuturi e Rosamarina sono distese di querce miste a pini e a macchia mediterranea di mirto, mortella, lanterno, pero mandorlino (\"calaprico\", \"pirascinu\"), corbezzolo. Tra le piante e i frutti eduli di prato e di macchia abbiamo: i corbezzoli, i mirti, i prugnoli, i sorbi, il ginepro ecc.\nTra le erbe aromatiche: il finocchio selvatico, la menta, il timo, il rosmarino, la salvia, l'origano.\nGli animali esistenti - nonostante le gravi alterazioni ambientali provocate dall'uomo - sono: il riccio, il rospo, la lepre, la volpe, la rana, la lucertola, il ramarro, l'orbettino, la donnola, il topo campagnolo, la mosca olearia.\nTra gli uccelli troviamo: l'allodola, il tordo, il falco, il barbagianni, la civetta, l'anatra.\nGli animali domestici sono ovini, caprini, bovini, suini, equini.\nDuna costiera e Palude del Conte.\nArea Naturale Protetta (individuata nel 1997), comprende una zona umida retrodunale nella fascia costiera compresa nei comuni di Manduria, Avetrana e Porto Cesareo (Le).\nSaline e dune di Torre Colimena.\nArea Naturale Protetta (individuata nel 1997), comprende la zona costiera con salina artificiale (Salina dei Monaci).\nTorre Colimena.\nLocalit\u00e0 marina sorta attorno all'omonima torre di avvistamento. La zona costiera con dune e salina artificiale \u00e8 stata individuata dal 1997 come Area naturale protetta.\nSociet\u00e0.\nEtnie e minoranze straniere.\nAl 31 dicembre 2020 nel territorio comunale si registravano stranieri residenti.\nSi riportano le nazionalit\u00e0 pi\u00f9 rappresentate:\nLingue e dialetti.\nIl dialetto manduriano \u00e8 una variante del salentino parlata esclusivamente nel territorio del comune di Manduria. \u00c8 classificato come facente parte del dialetto salentino settentrionale e perci\u00f2 \u00e8 molto influenzato dal dialetto brindisino, ma ha anche notevoli affinit\u00e0 con il dialetto leccese. Alcuni esempi dell'influenza leccese nel dialetto cittadino sono: la preferenza di b al posto di v (anche se questa tende proprio a non essere pronunciata),come anche ad Avetrana, la trasformazione del gruppo -str- tipicamente brindisino al gruppo - sc-: noscia, nuesciu, musciari (mostrare), masciu/mesciu (maestro), ecc...\nTradizioni e folclore.\nGli abitanti di Manduria, vengono da tempo denominati \"Manciacani\" (mangia cani), la pi\u00f9 antica testimonianza di questa pratica \u00e8 contenuta in un libro dello scrittore e viaggiatore britannico Henry Swinburne, che visit\u00f2 la citt\u00e0 tra il 1777 e il 1780. Altro soprannome dato ai manduriani \u00e8 \"Sona Campani\" cio\u00e8 \"suonatori di campane\" per via delle molte chiese e quindi torri campanarie presenti in citt\u00e0, e \"Senza Filaru, letteralmente \"senza filare di vigneto\" in quanto molti dei contadini lavoravano le terre dei latifondisti e non proprie.\"\nCultura.\nMedia.\nRadio e televisione.\nHa sede a Manduria, Rete Uno Network emittente delle province di Taranto e Brindisi. Dal 1987 la radio trasmette sui 92.100\u00a0MHz e in streaming. Ogni domenica l'emittente trasmette in diretta le radiocronache delle partite di calcio del Manduria Sport.\nAltra emittente radio manduriana \u00e8 Radio Rama, la quale trasmette sui 96.5\u00a0MHz e 99.00\u00a0MHz ed in streaming live.\nNegli anni '70 un imprenditore di Manduria, Carmelo Quaranta, fond\u00f2 qui una delle prime radio e televisioni libere d'Italia, RTM - Radio Tele Manduria,\nStampa.\nI giornali locali pi\u00f9 noti sono: Lu Nuesciu, La Voce di Manduria, Manduria Oggi, CiakSocial, Casalnuovo il Giornale di Manduria e l'Accademia dei Culacchi (Satira Locale).\nMusica.\nMolto attivo nella cittadina, il movimento musicale che ha origine negli anni '60 quando, nel teatro Candeloro, si teneva il famoso \"Festival dei Messapi\" che richiamava artisti di fama nazionale (e non solo) tra i quali ricordiamo Pippo Baudo, Iva Zanicchi, Ornella Vanoni, Mia Martini, Loredana Bert\u00e8. Dagli anni '90 si \u00e8 imposto sulla scena musicale cittadina e in tutto il Salento il gruppo degli Ota Ota noto per le parodie in dialetto manduriano di brani famosi. Oltre a numerosi gruppi di musica popolare salentina, da segnalare anche il gruppo dei Cantacunti, compagnia di cantastorie.\n Merita una citazione anche l'accademia culturale e musicale Artilibrio, a cui afferiscono il rinomato Coro Polifonico \"Alma Gaudia\" e il Piccolo Coro \"La Banda di Bamb\u00f9\", fondato nel 2004 e con all'attivo i dischi \"Una musica che fa.. (Rugginenti Editore, Milano, 2008) e \"Inno di Natale\" (2018).\nFiera pessima.\nSecondo la tradizione, le sue origini risalirebbero al periodo tra il XIV e XV secolo, quando la regina di Napoli Giovanna II d\u2019Angi\u00f2 (1371-1435), ne avrebbe accordato lo svolgimento tra il primo ed il quindicesimo giorno del mese di ogni anno.\nLa prima documentazione scritta, tuttavia, risale ad un Regio Decreto datato 1742, con il quale la data di conclusione fu anticipata al 12 marzo, per il ricorso dei comuni di Lecce e di Ostuni, che tenevano le loro fiere il 15 marzo. Un altro decreto datato 1832, posticip\u00f2 la data di inizio al 9 marzo (come attestato da un manifesto dell\u2019epoca custodito presso la biblioteca comunale di Manduria.), per poi stabilirsi definitivamente al 7 marzo dell\u2019epoca moderna.\nLa denominazione di Fiera Pessima \u00e8 da far risalire invece agli inizi del XIX secolo (come attestato dai documenti ufficiali custoditi presso l\u2019archivio comunale di Manduria), e varie sono le ipotesi avanzate dagli studiosi di tradizioni locali per motivare questa denominazione: la pi\u00f9 verosimile ed accettata appare quella legata alle condizioni meteorologiche, non di rado inclementi durante il periodo di svolgimento della manifestazione, meno attendibile \u00e8 invece quella riferita agli esigui guadagni ottenuti dai mercanti, anche a causa delle avversit\u00e0 atmosferiche.\nUn\u2019altra ipotesi, riferita dal sacerdote manduriano Don Tommaso Quero nel 1939, farebbe risalire tale denominazione al lamento di Giacobbe cantato in latino, ascoltato dai visitatori di ritorno dalla fiera nella chiesa di San Gregorio, quando la terza domenica di Quaresima coincideva con il periodo espositivo: \u00abFera pessima devoravit filium meum Joseph\u00bb (che tradotto in italiano significa: \u00abUna belva feroce ha divorato mio figlio Giuseppe\u00bb)\nGeografia antropica.\nFrazioni.\nLe frazioni principali del comune di Manduria sono Uggiano Montefusco, Campo dei Messapi, San Pietro in Bevagna, Specchiarica e Torre Colimena.\nQueste sono molto differenti tra di loro poich\u00e9 mentre Uggiano Montefusco \u00e8 una localit\u00e0 di residenza, San Pietro in Bevagna e Torre Colimena sono delle localit\u00e0 balneari, importanti per l'economia del comune.\nEconomia.\nL'economia di Manduria \u00e8 basata per la maggior parte sull'agricoltura ed in particolare sulla produzione del vino Primitivo di Manduria DOP (Primitivo di Manduria DOC e Primitivo di Manduria dolce naturale DOCG) dell'olio DOP; Il Pomodorino di Manduria; Il Carosello di Manduria. Il Primitivo, prodotto solo in questa zona, famoso in tutta Italia, viene anche esportato in California, che, per il clima simile, produce del vino con caratteristiche molto vicine.\nTurismo.\nLa citt\u00e0 \u00e8 \nInfrastrutture e trasporti.\nStrade.\nI collegamenti stradali principali sono rappresentati da:\nFerrovie.\nLa citt\u00e0 ha una stazione ferroviaria posta sulla linea Martina Franca - Lecce delle Ferrovie del Sud Est con collegamenti verso tutte le localit\u00e0 servite dalla linea jonica e salentina.\nAeroporti.\nLa citt\u00e0 fino pochi anni dopo la seconda guerra mondiale disponeva di un vero e proprio aeroporto militare, utilizzato negli anni a seguire solo per esercitazioni. Nel 2011 lo Stato Italiano seleziona questa area come principale per allestire una tendopoli da destinare a Centro di Prima Accoglienza e Smistamento per i profughi Libici e Tunisini, sbarcati in gran numero a Lampedusa, poi trasferiti appunto dapprima a Manduria.\nAdiacente alla zona demaniale \u00e8 presente dal 1984 l'aviosuperficie di Manduria denominata \"Aerotre\", scalo avioturistico, Aero Club federato e scuola di volo.\nMobilit\u00e0 urbana.\nLa Sogin (SITA) garantisce un servizio di trasporto pubblico urbano all'interno della citt\u00e0 stessa per tutti i quartieri. Inoltre garantisce il collegamento della citt\u00e0 con altre citt\u00e0 di notevole importanza, quali la capitale Roma, ma anche Torino e Firenze.\nSport.\nCalcio.\nA Manduria il calcio \u00e8 rappresentato dall'Unione Giovanile Manduria Sport e dall'ASD Don Bosco Manduria, militanti rispettivamente, per la stagione 2020-2021, nel Girone B della Eccellenza Puglia e nel Girone B della Prima Categoria Pugliese.\nBasket.\nSono presenti anche quattro societ\u00e0 di basket: \nImpianti sportivi.\nStadio comunale \"Nino Dimitri\".\nLo stadio comunale \"Nino Dimitri\" \u00e8 stato inaugurato il 10 giugno 2001 ed intitolato alla memoria dell'omonimo presidente. Lo stadio pu\u00f2 ospitare 1000 spettatori ed \u00e8 strutturato in: Tribuna centrale ovest, Tribuna laterale, Gradinata scoperta, Parterre, Gradinata est, Tribuna stampa. L'impianto \u00e8 utilizzato dalle due societ\u00e0 calcistiche locali."}
{"id": "24702", "revid": "1904508", "url": "https://it.wikipedia.org/wiki?curid=24702", "title": "Sovrani del Belgio", "text": "Il titolo ufficiale del sovrano del Belgio non \u00e8 Re del Belgio bens\u00ec Re dei Belgi. Questa dizione ha lo scopo storico di ammantare di un carattere popolare e democratico la Corona, legata alla volont\u00e0 nazionale del popolo del Belgio, conformemente ai princ\u00ecpi della rivoluzione liberale che diede vita allo Stato nel 1830 in contrapposizione all'assolutismo olandese. Si noti come, similmente, Re Luigi Filippo venne proclamato nello stesso anno \"Re dei Francesi\" e non, come da tradizione, \"Re di Francia\" ed allo stesso modo i monarchi greci, a partire dal 1832, assunsero il titolo di \"Re degli Elleni\", volendo con ci\u00f2 indicare un collegamento personale con il popolo piuttosto che con lo stato.\nSi deve anche notare che il Belgio \u00e8 l'unica attuale monarchia europea che non applica la legge dell'immediato passaggio al potere, semplificata nel detto popolare: \"Il re \u00e8 morto, lunga vita al Re!\". Secondo la costituzione belga, infatti, il re accede al trono quando presta il giuramento costituzionale: ad esempio re Alberto II non \u00e8 diventato monarca il 31 luglio 1993 (giorno in cui mor\u00ec suo fratello re Baldovino) ma il 9 agosto dello stesso anno (quando giur\u00f2); in tutte le altre monarchie odierne il monarca diventa tale nel momento in cui il suo predecessore muore o abdica. Nel 2013 Filippo giur\u00f2 lo stesso giorno dell'abdicazione del padre, il 21 luglio, in uno spazio di soli 90 minuti.\nIl Belgio ha tre lingue ufficiali, delle quali olandese e francese sono le pi\u00f9 importanti. Molti re e membri della famiglia reale sono dunque noti con due nomi, uno olandese e uno francese: ad esempio Filippo del Belgio \u00e8 chiamato \"Philippe\" in francese e \"Filip\" in olandese; il quinto re dei Belgi fu \"Baudouin\" in francese e \"Boudewijn\" in olandese; i tre re che sono noti come \"L\u00e9opold\" in francese, sono conosciuti ai belgi di lingua olandese come \"Leopold\" (senza accento). In tedesco, la terza lingua ufficiale del Belgio, i re vengono di solito indicati con il loro nome francese.\nSassonia-Coburgo-Gotha (1831-attuale).\nIn Belgio i re sono conosciuti ufficialmente con un ordinale che segue il nome, salvo quando sono i primi ad usarlo.\nCos\u00ec re Baldovino non deve essere chiamato \"Baldovino I\" ma soltanto Baldovino; sar\u00e0 indicato come \"Baldovino I\" solo al momento dell'eventuale ascesa al trono di un \"Baldovino II\"."}
{"id": "24705", "revid": "1543377", "url": "https://it.wikipedia.org/wiki?curid=24705", "title": "Libarna", "text": "Libarna era una citt\u00e0 romana situata sulla riva sinistra dello Scrivia, sul tratto della via Postumia tra Genua e Dertona, nelle vicinanze dell'odierna frazione Libarna del comune di Serravalle Scrivia, in provincia di Alessandria. L'area degli scavi di propriet\u00e0 dello Stato Italiano, otre che sito archeologico \u00e8 teatro anche di eventi museali, musicali ed artistici. Nel 2015 ha fatto registrare 4\u00a0568 visitatori. L'ingresso \u00e8 gratuito.\nStoria.\nIl villaggio fondato dai Liguri Dectunini, potrebbe essere uno dei quindici oppida che, secondo Livio, si arresero al console Q. Minucio Rufo nel 191 a.C. \u00c8 menzionata per la prima volta nel II secolo a.C. L'apertura della via Postumia nel 148 a.C. ne favor\u00ec senza dubbio la crescita, trasformando Libarna in un importante centro economico e sociale. Ottenuto ben presto il riconoscimento giuridico della cittadinanza latina, fu eretta a colonia soltanto pi\u00f9 avanti nel I secolo d.C., quando raggiunse il massimo splendore. Da qui la Via Postumia si dirigeva verso il Passo della Bocchetta.\nCaduta in declino in seguito alle invasioni barbariche, fu definitivamente abbandonata nel 452, quando gli abitanti lasciarono le case ormai insicure, rifugiandosi sulle colline circostanti, aggregandosi alle comunit\u00e0 esistenti o fondandone di nuove, quali Precipiano, Serravalle e Arquata.\nRicordata ancora in alcuni documenti del monastero di Precipiano (Vignole Borbera) e del catasto di Varinella del 1544, se ne perdette ogni memoria, divenendo incerto perfino il luogo della sua ubicazione.\nIdentificata dal Settecento con varie localit\u00e0 del bobbiese e del tortonese, solo nel secolo XIX, in corrispondenza dell'affiorare alla luce dei resti, grazie all'opera dell'abate Bottazzi, veniva accertato il suo inquadramento storico-topografico.\nLibarna era un capoluogo autonomo di un vasto territorio che confinava a est con Velleia, a sud con Genua, a ovest con Aquae Statiellae e a nord con Derthona. Situata in una zona particolarmente fertile, l'economia agricola era fondata sulla viticoltura, sulle colture arboricole per lo sfruttamento del legno e sull'allevamento del bestiame. Tra le altre attivit\u00e0 dell\u2019epoca si annoverano la produzione della ceramica e l'industria laterizia. Grazie alla posizione geografica costituiva inoltre un importante nodo commerciale.\nPur mancando notizie certe sull'esistenza di edifici di culto nella citt\u00e0, dalle iscrizioni votive ritrovate si desume che i cittadini di Libarna erano devoti a Giove, Diana, Ercole. Attestato anche il culto imperiale\nScavi.\nLa scoperta dell'antica citt\u00e0 fu casuale, grazie all'affioramento di reperti, durante i lavori della cosiddetta strada regia (odierna Strada statale 35 dei Giovi) destinata a collegare Genova, da poco entrata nel Regno di Sardegna, con la capitale Torino, a partire dal 1820.\nSono stati riportati alla luce due quartieri in prossimit\u00e0 dell'anfiteatro, di 60x65m di lato, l'anfiteatro e il teatro. I reperti di scavo sono per la maggior parte conservati nel Museo di antichit\u00e0 di Torino, dove figurano tra le opere di maggior pregio, pavimenti musivi, marmi, bronzi e ambre figurate.\nLa citt\u00e0 sorgeva su un terreno pianeggiante, ricco di acque, circondato da colline. Era attraversata in senso longitudinale dalla via Postumia, che ne costituiva il principale asse da nord-ovest a sud-est. Altro asse principale era il decumano che, orientato da sud-ovest a nord-est, conduceva all'anfiteatro. Le strade dividevano la citt\u00e0 in tanti spazi di forma tendenzialmente quadrata, ma di dimensioni differenti. Esse erano lastricate, rettilinee con collettori di scarico convogliati verso l'odierno rio della Pieve. La citt\u00e0 riceveva acqua tramite un acquedotto, era ricca di sorgenti, pozzi e fontane.\nNel punto di incontro tra le due principali vie, sorgeva il foro, grande piazza lastricata su cui sorgevano portici ed edifici, che finora \u00e8 stato solo parzialmente esplorato. Le terme erano situate nell'estremo settore nord-est e verso il limite settentrionale sorgeva il teatro."}
{"id": "24710", "revid": "1075510", "url": "https://it.wikipedia.org/wiki?curid=24710", "title": "Charles Augustin de Coulomb", "text": "Per la legge da lui formulata, \u00e8 considerato il fondatore della teoria matematica dell'elettricit\u00e0 e del magnetismo. L'unit\u00e0 di misura della carica elettrica nel Sistema internazionale porta il suo nome (il coulomb). Diede anche fondamentali contributi nel campo della meccanica teorica (il concetto di tensione tangenziale e le leggi dell'attrito) e applicata (resistenza dei materiali e geotecnica).\nBiografia.\nCharles Augustin Coulomb era figlio di Henry Coulomb, ispettore del demanio reale, e di Catherine Bajet, appartenente ad una ricca famiglia di commercianti. Complet\u00f2 i suoi studi a Parigi, dove divenne nel 1761 \"Ing\u00e9nieur du Roy\", cio\u00e8 ingegnere militare. In tale veste, nel 1764 fu inviato nell'isola della Martinica, nelle Indie Occidentali, dove rimase per nove anni svolgendo un'intensa attivit\u00e0 professionale, che fu per lui anche preziosa fonte per il suo lavoro di ricerca, componendo in questo periodo un'importante memoria sui temi della meccanica applicata.\nRimpatriato con il grado di capitano, present\u00f2 nel 1773 all'Acad\u00e9mie des sciences di Parigi il suo primo lavoro, \"Essai sur une application des r\u00e8gles\" de maximis et de minimis \"\u00e0 quelques probl\u00e8mes de Statique relatifs \u00e0 l'Architecture\", dove fece uso dell'avanzato strumento del calcolo delle variazioni per studiare la flessione delle travi, la spinta delle terre sui muri di sostegno e l'equilibrio delle volte in muratura. In tale lavoro defin\u00ec le leggi dell'attrito, diede per primo formalizzazione al concetto di tensione tangenziale ed introdusse il criterio di resistenza per la resistenza dei materiali che porta il suo nome.\nNegli anni successivi continu\u00f2 il suo lavoro di ingegnere a Cherbourg (1774-76), a Besan\u00e7on (1777-79) e a Rochefort-La Rochelle (1779-1780), dove si occup\u00f2 della riparazione del forte dell'\u00cele-d'Aix. Qui, in collaborazione con l'arsenale di Rochefort, riprendendo lo studio dell'attrito e della coesione, fece realizzare diverse esperienze sull'attrito fra due superfici e dell'attrito fra funi: il lavoro \"Th\u00e9orie des machines simples, en ayant \u00e9gard au frottement de leurs parties et \u00e0 la roideur des cordages\" gli valse nel 1781 il premio dell'Acad\u00e9mie des sciences, seguito dalla sua elezione a tale istituzione scientifica. Questo trattato \u00e8 stato il primo saggio scientifico fondamentale dedicato alle \"leggi fisiche dell'attrito statico e dinamico\" (vedi figura a lato con la descrizione meccanica delle \"forze meccaniche\" di \"attrito\" e di \"pressione\" presenti fra due superfici di due corpi a contatto).\nNel 1781 fece ritorno definitivamente a Parigi, dove inizi\u00f2 ad interessarsi del nuovo settore di ricerca fisica che stava prendendo terreno tra i maggiori scienziati dell'epoca: l'elettricit\u00e0. Nel 1784 pubblic\u00f2 la sua memoria \"Recherches th\u00e9oriques et exp\u00e9rimentales sur la force de torsion et sur l'\u00e9lasticit\u00e9 des fils de metal\" , nel quale svilupp\u00f2 un tema di meccanica (la torsione della trave) per lo studio di uno strumento (la bilancia di torsione) fondamentale per le sue indagini sperimentali sulla carica elettrica delle superfici e sulle leggi dell'elettricit\u00e0 e del magnetismo, della cui teoria matematica \u00e8 considerato il fondatore. Tra il 1785 ed il 1791 pubblic\u00f2, sempre presso l'Acad\u00e9mie, le sue sette memorie su tali temi, che gli valsero la sua perdurante notoriet\u00e0. In tali lavori Coulomb spieg\u00f2 le leggi di attrazione e repulsione tra cariche elettriche e poli magnetici (la legge di Coulomb), bench\u00e9 egli non avesse trovato la connessione tra i due fenomeni: egli pensava che l'attrazione e la repulsione fossero dovute a differenti tipi di fluidi.\nTali memorie furono solo una parte del lavoro da lui prodotto in diversi campi di ricerca: tra il 1781 ed il 1806 egli pubblicher\u00e0 venticinque memorie, collaborando anche con Bossut, Borda, de Prony e Laplace.\nCon lo scoppio della Rivoluzione francese, nel 1789 rassegn\u00f2 le sue dimissioni dal corpo del Genio Militare e dalla sua carica di \"intendant des eaux et fontaines\". Nel periodo del Terrore, abbandon\u00f2 Parigi, ritirandosi nel 1793 in una piccola tenuta che possedeva a Blois per continuare ad occuparsi della sua ricerca scientifica. Rientr\u00f2 nella capitale sotto il regime del Direttorio quando, nel dicembre 1795, fu tra i primi membri eletti dell'Institut de France che aveva sostituito dopo la rivoluzione l'Acad\u00e9mie des sciences. Prese parte alla nuova determinazione di pesi e misure, che era stata decretata dal governo rivoluzionario e venne nominato nel 1802, sotto Bonaparte, ispettore dell'istruzione pubblica. In tale veste, fond\u00f2 diversi licei in Francia. Ma la sua salute era gi\u00e0 compromessa e mor\u00ec quattro anni dopo a Parigi."}
{"id": "24719", "revid": "106908", "url": "https://it.wikipedia.org/wiki?curid=24719", "title": "480 a.C.", "text": ""}
{"id": "24720", "revid": "106908", "url": "https://it.wikipedia.org/wiki?curid=24720", "title": "447 a.C.", "text": ""}
{"id": "24721", "revid": "83821557", "url": "https://it.wikipedia.org/wiki?curid=24721", "title": "421 a.C.", "text": "Era l'anno 333 (CCCXXXIII) dalla Fondazione dell'Urbe."}
{"id": "24742", "revid": "2039709", "url": "https://it.wikipedia.org/wiki?curid=24742", "title": "Bielorussia", "text": "La Bielorussia o Russia Bianca (; ), formalmente Repubblica di Bielorussia (; ), \u00e8 uno Stato che si trova nell'Europa orientale. Confina a ovest con Polonia e Lituania, a est con la Russia, a sud con l'Ucraina e a nord con la Lettonia; \u00e8 uno Stato senza sbocco al mare con corsi d'acqua navigabili.\nLa Bielorussia \u00e8 una repubblica presidenziale, l'attuale presidente \u00e8 Aljaksandr Luka\u0161\u0117nka, che governa il paese dal 1994.\nLe lingue ufficiali sono il bielorusso e il russo dal 1995. \u00c8 l'unico Paese in Europa nel quale \u00e8 ancora in vigore la pena di morte.\nEtimologia.\nVarie sono le ipotesi sull'origine del nome, nessuna tuttavia confermata da prove certe. Una si basa sul fatto che l'etnia bielorussa si \u00e8 formata dalle interazioni tra etnie slave e baltiche. Nelle lingue del ceppo baltico, la radice \"balt-\" significa \"bianco\": \"mar Baltico\", \"Balta jura\" in lituano, significa letteralmente \"mar bianco\". Quindi \"Balta Rusija\" potrebbe essere stata un'originale autodenominazione, piuttosto che una successiva denominazione derivata dalla \"Russia\". Altre la fanno derivare dal colore predominante degli abiti tradizionali in lino grezzo o da quello dei capelli. Un'altra teoria fa risalire l'etimologia del termine \"Belarus' \"a una corrispondenza, tipica dei toponimi di origine slava, tra i colori e i punti cardinali: secondo quest'ipotesi il colore bianco sarebbe stato associato dagli antichi slavi all'Ovest, per cui la \"Belarus\"' non sarebbe altro che la \"\"Rus' \"occidentale\". A supporto di questa teoria si adduce l'etimologia del toponimo Belgrado, in serbo \"Beograd\", cio\u00e8 \"citt\u00e0 bianca\", ovvero \"citt\u00e0 dell'Ovest\". Esempi simili di nomi \"colorati\" nelle etnie slave sono i serbi bianchi e i croati bianchi.\nStoria.\nLe prime tracce di presenza umana risalgono al paleolitico (- anni fa). I primi insediamenti compaiono - anni fa. Fra il VII e IX secolo il territorio \u00e8 abitato dalle popolazioni baltiche dei Dregovici, Krivi\u010di e Radimici. Le prime entit\u00e0 a carattere statale sono i principati di Polock, di Turov e di Smolensk. Le prime testimonianze scritte riguardo a Polock sono datate all'862 e il primo principe a essere menzionato \u00e8 Rogvolod. Il principato di Polock raggiunge la massima potenza nell'XI secolo, sotto il governo di Vceslav Charodey, detto \"Il Mago\". Con il diffondersi del feudalesimo, i principati di Polock e Turov si dividono in entit\u00e0 di minori dimensioni.\nAlla fine del X secolo inizia a diffondersi il Cristianesimo secondo il rito bizantino. Ci\u00f2 favorisce lo sviluppo della cultura, la comparsa della pittura e della letteratura. All'inizio del XIII secolo comincia a formarsi la lingua bielorussa. Nel XIII secolo i territori della Bielorussia, insieme con una parte di quelli dell'odierna Lituania, formano il Granducato di Lituania, con capitale Novogorodok; nel 1323 la capitale viene trasferita a Vilnius. Il granducato raggiunge il culmine della propria potenza sotto il governo di Vitoldo.\nI confini dello Stato si estendevano dal Mar Baltico fino al Mar Nero. Grande importanza per il consolidamento dello Stato ebbe la vittoria in alleanza con la Polonia nella battaglia di Grunwald (1410) contro l'Ordine teutonico. Nel XVI secolo venne stabilizzata la struttura statale con gli statuti del 1529, 1566 e 1588. Lo Stato era governato dal gran principe e dalla nobilt\u00e0 feudale. La lingua ufficiale era l'antico bielorusso. Fra il 1558 e il 1583 entra in conflitto con il principato di Mosca. Le pesanti sconfitte, quali la caduta della citt\u00e0 di Polack nelle mani delle truppe dello zar Ivan il Terribile e il dimezzamento della popolazione bielorussa portano nel 1569 all'unione con il regno di Polonia in un unico Stato federale.\nIl granducato mantiene la propria autonomia e, grazie all'unione, sconfigge il principato di Mosca conquistando la regione Baltica di Livonia. Nel 1596, con l'Unione di Brest, si giunge a un compromesso anche sul piano religioso e nasce la Chiesa uniate: i cristiani bielorussi del Granducato di Lituania riconoscono i dogmi e l'autorit\u00e0 papale, ma conservano il rito bizantino. Nel XVII secolo, approfittando dei contrasti dovuti alla riforma protestante, alla crisi economica e alla guerra antifeudale, la Russia si impadronisce di gran parte della Bielorussia. Ne conseguono un grande regresso economico e un notevole calo demografico.\nFra il 1700 e il 1721 la Bielorussia \u00e8 il teatro del conflitto tra Russia e Svezia, che provoc\u00f2 un'ulteriore crisi economica, superata solo nella seconda met\u00e0 del secolo. In questo periodo lo Stato nato dall'unione del Regno di Polonia e del Granducato di Lituania viene diviso tra Russia, Prussia e Austria.\nLa Bielorussia \u00e8 anche uno dei principali campi di battaglia della campagna russa di Napoleone, e nel suo territorio si svolge la battaglia della Beresina. Nel 1831 scoppia una rivolta patriottica per la liberazione dall'Impero russo, rivolta che viene sedata con il conseguente indebolimento dei cattolici e della nobilt\u00e0 che l'avevano fomentata. Nel 1839 viene proibita la Chiesa uniate. Nel 1861 viene abolita la servit\u00f9 della gleba. In Polonia, Bielorussia-Lituania e Lettonia scoppia la Rivolta di gennaio per la liberazione dallo zarismo, anche questa fallita. L'obiettivo era quello di ricreare la precedente Confederazione polacco-lituana. Lo sviluppo del movimento democratico porta alla creazione, nel 1903, del primo partito politico nazionale e alla rinascita della cultura bielorussa. Con l'entrata della Russia nella prima guerra mondiale, il territorio bielorusso diviene nuovamente teatro di cruenti eventi bellici. Dal 1915 al 1918 le truppe tedesche occupano parte della Bielorussia e, nel marzo 1918, l'intero territorio.\nIl 25 marzo 1918, i rappresentanti del movimento nazionale proclamano la creazione della Repubblica Popolare Bielorussa (\u0411\u0435\u043b\u0430\u0440\u0443\u0441\u043a\u0430\u044f \u041d\u0430\u0440\u043e\u0434\u043d\u0430\u044f \u0420\u044d\u0441\u043f\u0443\u0431\u043b\u0456\u043a\u0430), che viene riconosciuta dalla Lituania e dall'Ucraina, dalla Polonia e dalla Germania. Missioni diplomatiche vengono inviate in Svizzera, Danimarca e Stati Uniti. Con l'avanzata dell'Armata Rossa e il ritiro delle truppe tedesche, il governo della Repubblica Popolare Bielorussa \u00e8 costretto all'esilio. Nel 1919 viene proclamata la Repubblica Socialista Sovietica Bielorussa, la RSSB. Questo porta alla perdita di vari territori abitati da popolazioni di etnia bielorussa, che vengono assegnati in parte alla Polonia (Bialostok), alla Russia (Smolensk) e alla Lituania (Vilnius).\nNel 1921 i territori occidentali della Bielorussia passano alla Polonia. Nel 1922 i territori orientali vengono occupati dalle guardie rosse. Nasce cos\u00ec la Repubblica Socialista Sovietica Bielorussa, che entra a far parte dell'URSS. Nel 1939, a seguito del patto fra la Germania nazista e l'URSS, quest'ultima invade da est la Polonia, che viene sconfitta in poche settimane. I territori occidentali della Bielorussia tornano a far parte della Repubblica Socialista Sovietica Bielorussa. \nNel 1941 la Bielorussia viene occupata dalle truppe tedesche, che iniziano l'invasione da Br\u0117st, dove le milizie sovietiche resistono a lungo valorosamente, nonostante l'inferiorit\u00e0 numerica.\nNel 1943 le autorit\u00e0 tedesche, per migliorare l'assoggettamento del territorio bielorusso, istituiscono uno stato fantoccio filofascista, denominato Consiglio Centrale Bielorusso, che viene inserito nel Reichskommissariat Ostland. \nIn questo contesto nasce il movimento di lotta partigiana, che coinvolge pi\u00f9 di 400\u00a0000 cittadini. Nel luglio del 1944, insieme ai partigiani bielorussi, le truppe sovietiche scacciano definitivamente i nazisti e l'intera Bielorussia viene liberata e riannessa all'URSS. Durante il conflitto vengono rase al suolo dai nazisti tutte le citt\u00e0 di media grandezza, un numero considerevole di villaggi rurali viene bruciato insieme agli abitanti; muore un terzo della popolazione e tutte le industrie vengono distrutte. Minsk, la capitale, viene distrutta per la diciottesima volta in meno di mille anni.\nNel 1986, a causa dell'incidente alla centrale atomica di \u010cernobyl', le regioni (\"voblasci\") di Homel', Mahil\u00eb\u016d e parte di quelle di Br\u0117st, Minsk e Hrodna vengono contaminate dalle radiazioni.\nLa Bielorussia si proclama indipendente dall'URSS il 27 luglio 1990 e l'indipendenza viene riconosciuta il 25 agosto 1991. La Bielorussia \u00e8 uno degli stati membri fondatori della CSI, la cui sede amministrativa si trova tuttora a Minsk, adesione ratificata il 10 dicembre 1991. Il 15 marzo 1994 viene approvata la nuova costituzione. Il 10 luglio 1994 Aljaksandr Luka\u0161\u0117nka viene eletto primo presidente della repubblica. Luka\u0161\u0117nka rifiuta le indicazioni del Fondo Monetario Internazionale e mantiene gran parte degli apparati pubblici esistenti, differenziando la politica economica bielorussa da quella adottata da quasi la totalit\u00e0 delle ex repubbliche sovietiche. La Bielorussia \u00e8 l'unica repubblica ex-sovietica ad avere il servizio segreto denominato ancora KGB.\nNel 1996 viene fondata l'Unione Russia-Bielorussia, entit\u00e0 sovranazionale che riavvicina i due Paesi.\nIn merito alla storia recente da ricordare le Proteste in Bielorussia del 2020-2021 (note anche come Rivoluzione delle ciabatte).\nGeografia.\nLa Bielorussia si trova nell'Europa orientale. Ha una superficie di \u00a0km\u00b2; non ha sbocco al mare, ma ha laghi. Viene attraversata da quattro fiumi principali: il N\u00ebman, il Pryp\"jat', il Dnepr (che si dirige verso l'Ucraina per sfociare nel Mar Nero) e la Dvina occidentale (che attraversa le regioni settentrionali del Paese). La Bielorussia \u00e8 relativamente pianeggiante e ricca di paludi. Il pi\u00f9 grande territorio paludoso \u00e8 la Polesia.\nIl suo punto pi\u00f9 alto \u00e8 il monte Dzer\u017einskij, con 345\u00a0m, mentre il punto pi\u00f9 basso \u00e8 sul fiume N\u00ebman, a 90\u00a0m.\nLe risorse naturali della Bielorussia sono foreste, depositi di torba, piccole quantit\u00e0 di petrolio e gas naturale, granito, pietra calcarea dolomitica, marna, gesso, sabbia, ghiaia e argilla.\nIl territorio settentrionale fa parte della Regione biogeografica boreale.\n\u00c8 formata da estese pianure e basse colline; a sud presenta zone paludose in parte bonificate; a nord est un'ampia zona dei laghi.\nClima.\nLa Bielorussia \u00e8 caratterizzata da un clima continentale con notevoli escursioni termiche. Le temperature medie invernali si aggirano sui -6 e -10\u00a0\u00b0C, e possono scendere sotto i -18\u00a0\u00b0C. Nelle notti invernali non \u00e8 difficile raggiungere i -30\u00a0\u00b0C, anche se mediamente la temperatura si mantiene sui -20\u00a0\u00b0C. La neve copre il suolo per 3-4 mesi. Le precipitazioni non sono particolarmente abbondanti, rimanendo ovunque sotto i 750 mm/anno, con apporti maggiori in estate sotto forma di violenti temporali e rovesci.\nSociet\u00e0.\nDemografia.\nLa popolazione bielorussa vive un periodo di sensibile diminuzione della natalit\u00e0, con prevalenza della mortalit\u00e0 sulla natalit\u00e0 (il 14,7 contro il 10,4 per mille), e un conseguente invecchiamento della popolazione. La mortalit\u00e0 infantile \u00e8 del 13 per mille e la speranza di vita \u00e8 di 68,73 anni.\nEtnie.\nLa maggioranza della popolazione bielorussa fa parte del gruppo etnico dei bielorussi che costituisce l'83,7% del totale, su una popolazione di abitanti. I russi sono il secondo gruppo etnico pi\u00f9 grande. Seguono i polacchi e gli ucraini. La minoranza polacca \u00e8 concentrata principalmente nella regione di Hrodna, gli ucraini sono invece maggiormente presenti nel sud-ovest del paese. Ci sono poi altre piccole minoranze etniche, quali ebrei, armeni, tatari, rom, azeri, lituani e altri ancora. Seguono le percentuali dei gruppi etnici secondo i dati del censimento del 2009:\nReligione.\nSecondo il censimento del 2011, il 58,9% della popolazione \u00e8 credente, mentre il 41,1% della popolazione non \u00e8 religioso. Tra i religiosi, il 48,3% della popolazione \u00e8 membro della Chiesa ortodossa bielorussa (esarcato della Chiesa ortodossa russa), il 7,1% sono cristiano-cattolici e il 3,3% sono membri di altre religioni.\nLingue.\nLe lingue ufficiali dello Stato sono il bielorusso e il russo dal 1995. Sebbene entrambe siano ufficiali e gran parte delle indicazioni siano scritte in bielorusso, la popolazione tende a parlare il russo. \u00c8 molto difficile trovare qualcuno che parli solo il bielorusso, mentre \u00e8 facile il contrario. Il russo \u00e8 la lingua utilizzata dal 70% della popolazione, contro il 23% del bielorusso; il resto \u00e8 rappresentato da minoranze linguistiche, tra cui il polacco e l'ucraino.\nOrdinamento dello Stato.\nLa Bielorussia, indipendente dal 1991, \u00e8 una repubblica presidenziale, governata da un presidente, dal 1994 Aljaksandr Luka\u0161\u0117nka, e dall'Assemblea nazionale, il parlamento. Secondo la costituzione del 1994, l'elezione del presidente dovrebbe avvenire ogni cinque anni; tuttavia, nel 1996 il termine fu prorogato a sette, quando Luka\u0161\u0117nka chiese con un controverso referendum di estendere il mandato presidenziale da cinque a sette anni, col risultato che le elezioni presidenziali previste per il 1999 furono rimandate al 2001. Il referendum di estensione del 1996 fu denunciato come un \"fantastico\" falso da Viktar Hanchar, il funzionario elettorale capo, che fu rimosso dal suo incarico durante la campagna e spar\u00ec misteriosamente nel 1999.\nL'Assemblea Nazionale \u00e8 un parlamento bicamerale e comprende i 110 membri della Camera dei Rappresentanti (camera bassa) e i 64 membri del Consiglio della Repubblica (camera alta).\nLa Camera dei Rappresentanti ha il potere di nominare il primo ministro, di apportare modifiche alla costituzione e di promuovere un voto di fiducia nei confronti del primo ministro, inoltre svolge funzioni consultive, predisponendo pareri in materia di politica interna ed estera.\nIl Consiglio della Repubblica ha il potere di scegliere i vari funzionari di governo e di approvare o respingere le leggi varate dalla Camera dei Rappresentanti.\nOgni camera ha la facolt\u00e0 di opporsi alle leggi redatte dalle autorit\u00e0 locali, se contrarie alla costituzione bielorussa.\nCostituzione.\nLa Costituzione della Bielorussia \u00e8 stata adottata tre anni dopo la dichiarazione d'indipendenza dall'URSS, nel 1994. \u00c8 stata successivamente modificata nel 1996 e nel 2004.\nSuddivisioni amministrative.\nAl pi\u00f9 alto livello amministrativo, la Bielorussia \u00e8 divisa in sei regioni (\u0432\u043e\u0431\u043b\u0430\u0441\u0446\u0456 - \"voblasci\", pron. ; sing. \u0432\u043e\u0431\u043b\u0430\u0441\u0446\u044c - \"voblas\u0107\") e un territorio della capitale (\"gorad\", ovvero \"citt\u00e0\"), ossia la citt\u00e0 di Minsk.\n(Nota: i centri amministrativi sono tra parentesi).\nLe regioni sono ulteriormente divise in distretti (\"ra\u00ebny\").\nPolitica.\n\u00c8 membro e fondatore dell'Unione Russia-Bielorussia dal 1996.\nEconomia.\nNel 2001, la Bielorussia si \u00e8 classificata al 53\u00ba posto su 189 Paesi per l'Indice di sviluppo umano dell'ONU, con un punteggio di 0,804, ed \u00e8 nel gruppo di Stati con \"sviluppo molto elevato\". Con un sistema sanitario pubblico, ha un tasso di mortalit\u00e0 infantile molto basso del 9,3 per mille. Il tasso di medici pro capite \u00e8 di 4,5 per 1000 abitanti e il tasso di alfabetizzazione \u00e8 stimato al 99,6%. Il tasso di disoccupazione \u00e8 del 2,3%. Secondo il Programma di sviluppo delle Nazioni Unite, il coefficiente di Gini \u00e8 uno dei pi\u00f9 bassi in Europa, il che sta a indicare una distribuzione molto omogenea del reddito tra la popolazione'.\nIndustria.\nPetrolchimica.\nLa petrolchimica della Bielorussia \u00e8 basata principalmente sulle risorse minerarie del sottosuolo.\nAgricoltura.\nIl terreno, essendo poco fertile, non \u00e8 molto adatto alle coltivazioni agricole, anche se alcune colture specializzate, come quella del lino, fruttano un discreto introito.\nNel settore primario si coltivano soprattutto cereali e patate e si allevano bovini.\nNel 1986 le regioni meridionali bielorusse furono colpite dall'incidente della centrale nucleare di \u010cernobyl'. Questo incidente danneggi\u00f2 gravemente l'economia della Bielorussia, causando gravi danni da contaminazione radioattiva alle coltivazioni e all'allevamento, oltre che un drastico calo nelle esportazioni. Dal 5% al 7% della spesa pubblica in Bielorussia \u00e8 costituito da varie forme di risarcimento dei danni fatti dalla radioattivit\u00e0, per l'inquinamento provocato alla catena alimentare.\nForze Armate.\nLa Bielorussia possiede forze armate di terra e aeree, non avendo sbocchi sul mare. Le forze armate di terra sono composte da di carri armati e veicoli. sono anche le riserve di artiglieria. Riguardo alle forze aeree, i principali aeroporti militari sono Minsk, Homel' e Hrodna. Molte basi si trovano anche nell'entroterra per ragioni di sicurezza.\nDurante il periodo Sovietico, la Bielorussia era il nodo cruciale delle relazioni tra NATO, Unione Europea e Unione Sovietica, oltrech\u00e9 una grande stazione di intelligence.\nTrasporti.\nAviazione.\nIn Bielorussia operano sei aeroporti civili; quello principale \u00e8 l'Aeroporto di Minsk. Per la manutenzione degli aeromobili lavorano tre fabbriche speciali (in russo: \u0430\u0432\u0438\u0430\u0440\u0435\u043c\u043e\u043d\u0442\u043d\u044b\u0435 \u0437\u0430\u0432\u043e\u0434\u044b) a Minsk, Baranavi\u010dy e Or\u0161a.\nFerrovie.\nFerrovia Bielorussa (in bielorusso: \u0411\u0427, in russo: \u0411\u0416\u0414) - operatore principale statale di trasporto ferroviario passeggeri e merci.\nTrasporto stradale.\nLa Bielorussia ha una rete per il trasporto stradale. Tra le strade principali:\nLa Bielorussia possiede un trasporto pubblico stradale e su rotaia ben sviluppato. Il sistema di trasporto pubblico comprende:\nTradizioni.\nGastronomia.\nLa cucina bielorussa \u00e8 formata principalmente da verdure, tuberi (soprattutto patate), carne (specialmente maiale) e pane. I cibi vengono solitamente cotti lentamente o in umido. Solitamente i bielorussi fanno una colazione leggera e due pasti abbondanti, dei quali la cena \u00e8 il pasto principale della giornata. Frumento e pane di segale sono cibi di uso comune, ma la segale \u00e8 pi\u00f9 abbondante, in quanto le condizioni climatiche non permettono la coltivazione del grano. Tradizionalmente, quando si saluta un ospite o un visitatore, per dimostrare ospitalit\u00e0 vengono offerti pane e sale. Tipica ricetta della cucina bielorussa \u00e8 costituita dalla \"babka\".\nFestivit\u00e0 nazionali.\nAltre festivit\u00e0 civili e religiose in Bielorussia sono:\nLo scambio dei doni avviene la notte del 31 dicembre, quando secondo la tradizione Babbo Natale, che prende il nome di Nonno Gelo (in russo \u0414\u0435\u0434 \u041c\u043e\u0440\u043e\u0437, \"ded moroz\"; in bielorusso \u0414\u0437\u0435\u0434 \u041c\u0430\u0440\u043e\u0437 \"dzed maroz\"), porta i doni; l'albero di Natale si chiama \"Abete di Capodanno\". Esiste anche in Bielorussia la tradizione del Vecchio Nuovo Anno russo.\nCultura.\nLetteratura.\nLa letteratura bielorussa e la sua lingua, che appartiene al gruppo delle lingue slave, si affermano nel XVI secolo con Francysk Skaryna, il primo traduttore della Bibbia in bielorusso e in genere in una lingua orientale.\nNel XX secolo la produzione letteraria bielorussa raggiunge i suoi massimi vertici con Janka Kupala e Jakub Kolas, autore di romanzi di carattere sociale. Va inoltre menzionata Svjatlana Aleksievi\u010d (in bielorusso: \u0421\u0432\u044f\u0442\u043b\u0430\u043d\u0430 \u0410\u043b\u044f\u043a\u0441\u0430\u043d\u0434\u0440\u0430\u045e\u043d\u0430 \u0410\u043b\u0435\u043a\u0441\u0456\u0435\u0432\u0456\u0447?; Stanislav, 31 maggio 1948), giornalista e scrittrice bielorussa di lingua russa, insignita del Premio Nobel per la letteratura nel 2015.\nE ancora, nel XX secolo \u00e8 importante la figura di Vasil' Bykov.\nArte.\nNel XX secolo spicca la grande personalit\u00e0 di Marc Chagall (nome ebraico \"Moishe Segal\"; nome russo \"Mark Zacharovi\u010d \u0160agal\"), pittore ebreo chassidico russo nato a L\u00ebzna nell'attuale Bielorussia, e naturalizzato francese, uno dei principali esponenti della Scuola di Parigi.\nPatrimoni dell'umanit\u00e0.\nAl 2021 sono quattro i siti bielorussi iscritti nella Lista dei patrimoni dell'umanit\u00e0 dell'UNESCO.\nMusica.\nIl concorso e la festa musicale annuale Slavianskiy Bazar si svolgono ogni estate nella citt\u00e0 di Vitebsk.\nTra i cantanti bielorussi, Larisa Aleksandrovskaja, Ruslan Aljachno.\nScienza e tecnologia.\nPer quanto concerne l'aspetto scientifico da ricordare \u017dores Ivanovi\u010d Alf\u00ebrov, noto per i suoi contributi alla fisica moderna della eterostruttura; fu Premio Nobel per la fisica, nel 2000.\nSport.\nAtletica.\nTra gli atleti bielorussi che si sono maggiormente affermati nel panorama internazionale va ricordata Natallja \u0160ykolenka, nel lancio del giavellotto, medaglia d'oro mondiale ai Campionati del mondo di atletica leggera 1995 disputatisi in Svezia.\nBiathlon.\nLa squadra bielorussa di biathlon \u00e8 tra le pi\u00f9 forti al mondo. La biatleta Dar\"ja Domra\u010dava \u00e8 la pi\u00f9 titolata delle Olimpiadi, con 6 medaglie, di cui 4 d'oro. Vanta complessivamente 6 coppe del mondo, di cui una generale. Nadzeja Skardzina \u00e8 invece la biatleta col pi\u00f9 alto numero di \"zeri\" (gare concluse senza alcun errore al poligono) della storia.\nUna delle vittorie pi\u00f9 significative della nazionale bielorussa \u00e8 quella della staffetta olimpica femminile di Pyeongchang 2018.\nTennis.\nLa Bielorussia vanta come migliore risultato a livello nazionale il 2\u00ba posto nella finale Fed Cup 2017 femminile, dove \u00e8 stata sconfitta dagli USA per 2-3. Le migliori tenniste sono: Viktoryja Azaranka, ex n\u00ba 1 del mondo; Aryna Sabalenka, top 40; Aljaksandra Sasnovi\u010d, top 50; Nata\u0161a Zvereva, ex n\u00ba 5; Nastas'sja Jakimava, ex top 50; Vol'ha Baraban\u0161\u010dikava, ex top 50; Vol'ha Havarcova, ex top 40 e Taccjana Pu\u010dak, ex top 60. I migliori tennisti sono: Maks Mirny, ex top 20; Andr\u0117j Vasile\u016dski, ex top 60 e Uladzimir Val\u010dko\u016d, ex top 40.\nHockey su ghiaccio.\nLa Nazionale di hockey su ghiaccio maschile della Bielorussia ha ottenuto un buon quarto posto ai XIX Giochi olimpici invernali di Salt Lake City, nel 2002.\nCalcio.\nLa Nazionale di calcio della Bielorussia al momento non ha ottenuto grandi risultati: nata dopo la separazione della Bielorussia dall'URSS, ha come attuale capocannoniere Maksim Rama\u0161\u010danka, con 20 reti, e tra i giocatori di rilievo, tra gli altri, Aljaksandr Hleb e Sjarhej Hur\u0117nka.\nGiochi olimpici.\nTra le atlete olimpiche bielorusse pi\u00f9 medagliate va ricordata Dar\"ja Domra\u010dava, nel Biathlon, con 4 ori, 1 argento e 1 bronzo.\nPrima atleta bielorussa a ottenere una medaglia d'oro olimpica fu Kacjaryna Karst\u0117n, nel canottaggio, ad Atlanta 1996.\nLa prima medaglia olimpica per la Bielorussia fu la medaglia d'argento vinta nel pattinaggio di velocit\u00e0 da Igor' \u017delezovskij, ai Gioohi olimpici invernali di Lillehammer 1994.\nL'atleta bielorusso pi\u00f9 titolato ai Giochi olimpici \u00e8 Vital' \u0160\u010d\u0117rba, nella ginnastica artistica, con 6 ori e 4 bronzi."}
{"id": "24757", "revid": "125460480", "url": "https://it.wikipedia.org/wiki?curid=24757", "title": "Papa Callisto I", "text": "Biografia.\nQuasi tutte le notizie sulla sue figura si devono a sant'Ippolito, che forse inser\u00ec fatti malevoli nella sua biografia. Sarebbe stato schiavo e malversatore del denaro del suo padrone Carpoforo. Fugg\u00ec e venne riacciuffato venendo condannato alla macina. Appena graziato provoc\u00f2 dei disordini in una sinagoga, finendo per essere condannato alle miniere in Sardegna nel 186-189 circa.\nPi\u00f9 sicure sono le notizie dopo la sua liberazione, dopo il 190-192. Da liberto apr\u00ec un banco nella regio terza di Roma, popolata quasi esclusivamente da cristiani, che fall\u00ec travolta dalla crisi inflazionistica del II secolo. Fu diacono di Zefirino, che gli affid\u00f2 la direzione di un cimitero sulla via Appia (detto appunto catacombe di San Callisto).\nPontificato.\nNonostante si faccia iniziare il suo pontificato nel 217, il suo contemporaneo, Giulio Africano, indicava la data della sua ascesa al soglio di Pietro nel primo (o secondo?) anno del regno di Eliogabalo, 218 o 219. Comunque, sia Eusebio di Cesarea che il \"Catalogo Liberiano\" concordavano nel riconoscergli cinque anni di episcopato.\nLa sua elezione provoc\u00f2 lo scisma di Ippolito di Roma (considerato antipapa dalla Chiesa cattolica).\nL'\"Historia Augusta\" afferma che un luogo su cui fece erigere un oratorio fu rivendicato da dei tavernai (\"popinarii\"), ma l'imperatore decise che un luogo per l'adorazione di qualsiasi dio era meglio di qualunque taverna. Si dice che questa sia stata l'origine della basilica di Santa Maria in Trastevere. Tuttavia, secondo quanto affermato nel \"Catalogo Liberiano\", questa basilica fu fatta costruire da papa Giulio I. \nForse l'intervento costruttivo di papa Callisto \u00e8 da ricercarsi nella vicina chiesa di San Callisto. Essa, inoltre, contiene un pozzo in cui la leggenda dice che fu gettato il corpo del papa. \u00c8 questa, con molte pi\u00f9 probabilit\u00e0, la chiesa fatta edificare da Callisto.\nQuasi tutte le informazioni su Callisto provengono dagli scritti dei suoi acerrimi nemici, Quinto Settimio Fiorente Tertulliano e l'autore del \"Philosophumena\", l'Ippolito che fu suo rivale per il vescovado.\nTesi avversa a Callisto.\nSecondo il \"Philosophumena\", che lo definiva \u00abuomo industrioso per il male e pieno di risorse per l'errore\u00bb, Callisto era lo schiavo di un certo Carpoforo, un cristiano della famiglia imperiale. Costui affid\u00f2 grandi somme di denaro a Callisto, che cre\u00f2 una banca in cui orfani e vedove potevano portare i loro soldi. Callisto, per\u00f2, perse tutto e scapp\u00f2. Carpoforo lo segu\u00ec fino a Porto, dove Callisto si stava imbarcando su una nave. Vedendo il suo padrone avvicinarsi su una barca, lo schiavo si gett\u00f2 in mare per suicidarsi, ma fu salvato, trascinato a riva, e consegnato al padrone affinch\u00e9 lo punisse.\nI creditori, credendo che avesse ancora i loro soldi, implorarono affinch\u00e9 fosse rilasciato: Callisto per\u00f2 non li aveva pi\u00f9, cos\u00ec cerc\u00f2 di nuovo la morte attaccando e insultando gli ebrei nella loro sinagoga. Gli ebrei lo trascinarono di fronte al prefetto Fusciano, dove Carpoforo dichiar\u00f2 che Callisto non doveva essere considerato come un cristiano, ma il prefetto, pensando che il padrone stesse tentando di salvare il suo schiavo, condann\u00f2 Callisto ai lavori forzati nelle miniere in Sardegna (\"ad metalla\"). Qualche tempo dopo, Marcia, l'amante di Commodo, convoc\u00f2 il vescovo Vittore e gli chiese se c'erano cristiani in Sardegna. Questi le diede un elenco, senza includere Callisto. Marcia sped\u00ec allora un emissario con l'incarico di far rilasciare i prigionieri. Callisto si gett\u00f2 ai suoi piedi, e lo implor\u00f2 di portarlo con s\u00e9. Vittore si risent\u00ec dell'accaduto, ma essendo un uomo compassionevole, lasci\u00f2 Callisto ad Anzio con una sovvenzione mensile.\nQuando Zefirino divenne vescovo, Callisto fu richiamato e organizz\u00f2 il primo cimitero della Chiesa, con una catacomba privata, che fin da allora si chiama \u00abcatacomba di Callisto\u00bb. Callisto ebbe grande influenza sull'ignorante, analfabeta e avido Zefirino. Comunque, non ci sono testimonianze su come lo schiavo fuggitivo (per la legge romana, libero dal suo padrone, che aveva perso tutti i diritti quando Callisto venne condannato ai lavori forzati) divenne prima arcidiacono e poi vescovo.\nAntitesi.\nD\u00f6llinger e de Rossi hanno per\u00f2 proposto una tesi alternativa. Ippolito non affermava che Callisto perse i soldi depositati presso di lui per sua colpa; si sarebbe inoltre gettato dalla nave pi\u00f9 per scappare che per commettere suicidio. Quel Carpoforo, un cristiano, avrebbe dovuto evitare a un suo schiavo cristiano una punizione orribile e ci\u00f2 non depone bene sul carattere del padrone, mentre l'intercessione dei cristiani per Callisto deporrebbe a favore di quest'ultimo. Considerano assurdo che corteggiasse la morte attaccando una sinagoga; avrebbe invece chiesto ai debitori ebrei di rimborsargli ci\u00f2 che gli dovevano. La dichiarazione stessa che Carpoforo rilasci\u00f2 dinanzi al prefetto sulla non cristianit\u00e0 di Callisto era falsa.\nIppolito stesso, infatti, diceva che era proprio in qualit\u00e0 di cristiano che Callisto fu spedito alle miniere, e che in qualit\u00e0 di cristiano fu rilasciato. Se Vittore accord\u00f2 a Callisto una sovvenzione mensile, \u00e8 evidente che non si pent\u00ec della sua liberazione. \u00c8, inoltre, molto improbabile che Zefirino fosse ignorante e avido. Callisto non si sarebbe potuto elevare cos\u00ec in alto senza considerevoli doti, e lo spirito vendicativo dimostrato da Ippolito insieme alla sua teologia non ortodossa spiega perch\u00e9 Zefirino ripose la sua fiducia in Callisto piuttosto che nel dotto discepolo di Ireneo.\nDottrina di Callisto.\nIppolito e Tertulliano sfidarono l'ortodossia di Callisto, sul campo di un famoso editto in cui il papa garantiva la comunione, dopo la giusta penitenza, a coloro che avevano commesso adulterio e fornicazione. \u00c8 chiaro che Callisto si bas\u00f2 sul potere di rimettere e perdonare concesso a san Pietro, ai suoi successori ed a chi era in comunione con loro.\nSi lamentava il montanista Tertulliano: \"Come giungesti a questa decisione, io mi chiedo, da dove usurpi questo diritto della Chiesa? Se \u00e8 perch\u00e9 Dio disse a Pietro: 'Su questa pietra io costruir\u00f2 la Mia Chiesa, io dar\u00f2 a te le chiavi del regno dei cieli', o sull'affermazione che 'qualsiasi peccato rimetterai o non rimetterai sulla terra sar\u00e0 rimesso o non rimesso in paradiso'? Forse tu presumi che questo potere di rimettere o non rimettere ti \u00e8 stato trasmesso e con te ad ognuno in comunione con la Chiesa di Pietro (\"ad omnem ecclesiam Petri propinquam\"), chi sei tu per alterare la manifesta intenzione di Dio di conferire questa facolt\u00e0 personalmente e solo a Pietro?\" (\"De Pudicitia\", XXI).\nL'editto era un ordine per l'intera Chiesa. Commentava Ippolito: \"Ho udito della pubblicazione di un editto perentorio; il vescovo dei vescovi, ovvero il \"Pontifex Maximus\" proclama: Io rimetto i peccati di adulterio e di fornicazione a coloro che avranno fatto la dovuta penitenza. E dove si affigger\u00e0 questo editto cos\u00ec liberale? Sulle porte dei postriboli?\" Gli altri attacchi di Ippolito riguardavano il fatto che Callisto non faceva fare pubblica penitenza per i peccati commessi fuori dalla Chiesa ai convertiti dalle eresie (questa mitezza era consueta ai tempi di sant'Agostino d'Ippona); che il papa aveva ammesso nella sua \"scuola\" (La Chiesa cattolica) quelli che Ippolito aveva scomunicato da \"La Chiesa\" (la sua setta); che Callisto aveva dichiarato che un peccato mortale non era (\"sempre\", si pu\u00f2 aggiungere) una ragione sufficiente per deporre un vescovo. Tertulliano (\"De Exhortatione Castitatis\", VII) parlava con ripugnanza dei vescovi che si erano sposati pi\u00f9 di una volta, e Ippolito additava Callisto come il primo a permettere queste cose, in contrasto con gli insegnamenti di San Paolo. Callisto permise al basso clero di sposarsi, e permise alle nobili di sposare persone di basso rango e schiavi, cosa impedita dalla legge romana; in questo modo, secondo i suoi oppositori, Callisto cre\u00f2 i presupposti per commettere infanticidi.\nCallisto insisteva anche sulla differenza tra la e la legge civile sui matrimoni. In ogni caso, risulta evidente che la chiesa cattolica parteggiava per Callisto contro lo scismatico Ippolito e l'eretico Tertulliano. Nelle loro opere, inoltre, non veniva pronunciata alcuna parola contro la persona di Callisto dal momento della sua elezione, n\u00e9 contro la validit\u00e0 della sua consacrazione.\nIppolito considerava Callisto un eretico quando proprio la sua Cristologia era cos\u00ec imperfetta, e scrisse che Callisto lo accus\u00f2 di Diteismo (forma di teismo che crede in due grandi d\u00e8i al posto di un solo Dio). Non c'\u00e8 da meravigliarsi, poi, se Ippolito definiva Callisto l'inventore di un qualche genere di Sabellianesimo. In realt\u00e0 \u00e8 storicamente provato che sia Zefirino che Callisto condannarono vari Monarchianisti e Sabellio stesso, cos\u00ec come l'errore opposto commesso da Ippolito. Ci\u00f2 \u00e8 abbastanza per poter affermare che Callisto difese la Fede cattolica e la dottrina trinitaria dell'ortodossia cattolica.\nMorte e sepoltura.\nCallisto fu il primo papa iscritto nel \"Depositio martyrum\" del IV secolo, fonte che riporta il suo martirio.\nFu martirizzato attorno al 222, forse durante una sollevazione popolare. Secondo la tradizione, l'imperatore Alessandro Severo, benevolente nei confronti dei cristiani, lo tenne in grande considerazione tributandogli onori divini; avrebbe conservato la sua immagine in una sorta di piccolo tempio nella propria dimora e avrebbe ordinato la costruzione di un tempio per il Dio dei cristiani, causando la sollevazione popolare dei pagani. In assenza dell'imperatore, egli pot\u00e9 essere catturato, fu percosso con verghe, defenestrato con un sasso legato al collo, e quindi annegato in un pozzo. \nIntorno ad esso fu edificata la chiesa omonima, nelle immediate vicinanze della Basilica Maggiore di Santa Maria in Trastevere.\nFu sepolto nella catacomba di Calepodio sulla via Aurelia. Nel 790 papa Adriano I fece traslare le sue reliquie nella basilica di Santa Maria in Trastevere. Papa Gregorio IV (827-843) ritrov\u00f2 il suo corpo e quello di san Calepodio sotto l'ingresso della basilica e li fece deporre sotto l'altare maggiore.\nCulto.\nIl suo ricordo liturgico, secondo il \"Depositio martyrum\" (\"Callisti in vi\u00e2 Aureli\u00e2 miliario III\") e i martirologi seguenti, ricorre il 14 ottobre.\nDal Martirologio Romano (ed. 2004):\n\u00c8 venerato come patrono di coloro che lavorano nei cimiteri.\nIconografia.\nSan Callisto viene rappresentato con indosso una veste rossa e una tiara (simbolo del papa); o mentre viene gettato in un pozzo con una pietra al collo; spesso vicino a lui c'\u00e8 una fontana.\nDal Martirologio Romano del venerabile Pio XII (messa tridentina):"}
{"id": "24762", "revid": "2161050", "url": "https://it.wikipedia.org/wiki?curid=24762", "title": "Liber Pontificalis", "text": "Il Liber Pontificalis (in italiano Libro dei Papi) \u00e8 una memoria ufficiale dei vescovi di Roma. Consiste in una raccolta di biografie dei pontefici, presentate in serie cronologica a partire da San Pietro, e compilate in vari tempi e da vari autori.\nContenuto.\nSi pensa che nella forma attuale l'opera sia stata avviata nel V secolo, raccogliendo materiale anteriore per le biografie precedenti. Da quest'epoca in poi le biografie sono quasi coeve, solitamente scritte poco dopo la morte dei papi stessi. Le biografie furono composte a pi\u00f9 riprese: la parte pi\u00f9 antica, nota solo attraverso due diversi compendi (detti \"Epitome Feliciana\" ed \"Epitome Cononiana\" dai filologi), dovette essere composta tra la met\u00e0 del VI secolo e il principio del VII e giunge a papa Felice IV (526-530).\nLe prime notizie biografiche sui vescovi di Roma furono estratte dalle lapidi sepolcrali, dalle citazioni contenute negli atti dei martiri, o da fonti letterarie come libri o lettere. Contenevano informazioni essenziali: famiglia di origine, luogo di nascita, durata del pontificato, principali pronunciamenti (decreti, ordinazioni, nomine cardinalizie, ecc.), luogo di sepoltura e periodo trascorso dalla morte alla consacrazione del nuovo papa. La compilazione delle biografie si arrest\u00f2 nell'ultimo quarto del IX secolo a causa delle turbolenze politiche che attraversarono la Chiesa di Roma. In quel torno di tempo le biografie si riducono a scarne schede con poche informazioni. Solo con papa Leone IX, alla met\u00e0 dell'XI secolo la pratica compilatoria riprese vigore.\nLe voci relative ai primi tre secoli sono in ogni caso utili come esempio di ci\u00f2 che si conosceva nel V secolo sulle origini della Chiesa romana. Dal IV secolo in poi i compilatori sembrano muoversi su basi pi\u00f9 sicure, anche se sono ancora presenti discrepanze ed errori. \nNella seconda met\u00e0 del XV secolo l'opera fu complessivamente rielaborata dall'umanista Bartolomeo Sacchi (1421-1481); egli prosegu\u00ec le registrazioni delle biografie dei pontefici fino a papa Pio II (1458-1464).\nLa prima edizione a stampa fu pubblicata a Magonza nel 1602 a cura di Joannes Busaeus.\nEdizioni critiche.\nIl sovrapporsi di molti compilatori e autori, che si sono stratificati su un periodo di tempo molto lungo, ha reso difficile il lavoro dei filologi. L'esame testuale suggerisce l'esistenza di due versioni iniziali, dette \"Epitome Feliciana\" ed \"Epitome Cononiana\", databili a prima del sacco di Roma del 546. Dopo di esse il \"Liber Pontificalis\" non furono pi\u00f9 emendate. A partire dal VII secolo (all'incirca all'epoca del pontificato di Onorio I) le voci sono contemporanee, aggiunte poco dopo la morte di ogni papa. Anche se riflettono gli orientamenti dell'autore, sono quantomeno ragionevolmente accurate.\nAlla fine dell'Ottocento apparve l'edizione del \"Liber Pontificalis\" a cura di Louis Duchesne (E. De Boccard, Paris 1886-1892), considerata oggi l'edizione critica fondamentale. Anche lo storico tedesco Theodor Mommsen ha realizzato un'edizione critica dell'opera, senza terminarla. Traduzioni e ulteriori commentari apparirono nel corso del XX secolo, ed erano dedicate alla scoperta dei livelli di storicit\u00e0 delle voci."}
{"id": "24784", "revid": "762947", "url": "https://it.wikipedia.org/wiki?curid=24784", "title": "Shmuel Yosef Agnon", "text": "Ricevette il Premio Nobel per la letteratura nel 1966, insieme alla poetessa Nelly Sachs.\nBiografia.\nShmuel Yosef Agnon nacque in Galizia, allora parte dell'Impero asburgico.\nFiglio di un commerciante di pellicce, fin da ragazzo studia la Bibbia, il Talmud e la letteratura tedesca, componendo le prime prove poetiche intorno agli 8 anni. Il suo esordio a stampa risale al 1904, quando pubblic\u00f2 la poesia \"Ghibor katan\" (\"Piccolo eroe\"). Negli anni immediatamente successivi, si impegn\u00f2 in una intensa attivit\u00e0 giornalistica in lingua yiddish.\nNel 1907 si trasfer\u00ec a Leopoli, dove lavor\u00f2 con il giornale \"ha-eth\"; l'anno seguente si spost\u00f2 in Palestina, dove riscosse un grande successo con la novella \"Agunot\" (\"Le derelitte\"). Nel 1912 ebbe modo di esordire anche come romanziere con il testo \"Wehaj\u00e0 he'akov lemishor\" (\"E il torto diventer\u00e0 diritto\"), nel quale si sofferm\u00f2 sulla descrizione della sua regione d'infanzia.\nDurante la prima guerra mondiale soggiorn\u00f2 ad Homburg, dove si dedic\u00f2, assieme a Martin Buber, alla raccolta di materiale sul chassidismo. Dopo una permanenza in Polonia, rientr\u00f2 in Palestina per pubblicare nel 1925 \"Hachnasath Kall\u00e0\" che ottenne vari premi.\nDurante la parentesi europea, durata circa dieci anni, si spos\u00f2 con Esther Marx (nel 1920), da cui ebbe due figli; poi nel 1924 torn\u00f2 definitivamente in Palestina. Le tematiche principali delle sue opere, riguardarono infatti soprattutto la vita dei primi coloni e i ricordi delle terre polacche, come si evince da uno dei suoi capolavori, intitolato \"Temol shilshom\" (\"Appena ieri\", 1947).\nLe sue opere furono immerse in due atmosfere predominanti, come il misticismo e lo humour, che impregnarono le sue tematiche fondamentali: il rimpianto per una epoca d'oro spirituale da contrapporsi ad un presente arido e desolante; la solitudine e l'allontanamento dalla fiammella spirituale e materiale ed infine il sogno.\nFu un convinto assertore dell'alimentazione vegetariana."}
{"id": "24797", "revid": "6923", "url": "https://it.wikipedia.org/wiki?curid=24797", "title": "Final Fantasy", "text": " \u00e8 una serie di videogiochi di ruolo giapponese prodotti da Square (divenuta Square Enix nel 2003).\n\"Final Fantasy\" rappresenta uno dei pi\u00f9 grandi marchi per il mondo del divertimento interattivo. Alcuni capitoli sono infatti considerati dalla critica dei veri e propri capolavori.\n\u00c8 soprattutto grazie a \"Final Fantasy VII\" (1997) che si deve la svolta della serie; questo capitolo port\u00f2 infatti quello che era un gioco diffuso soprattutto in Giappone a diventare popolare in tutto il mondo. Al 2017 la serie ha venduto oltre 130 milioni di copie.\nDal 2002 Square Enix comincia a sviluppare il concetto di \"Polymorphic Content\", che si concretizza nell'espansione di un brand su pi\u00f9 piattaforme (di gioco e non) grazie a tecniche di merchandising. Nel caso specifico di \"Final Fantasy\", Square ha pubblicato la cosiddetta \"Compilation of Final Fantasy VII\", un insieme di titoli diversi legati al settimo capitolo della celebre serie.\nSignificato del nome.\nIl nome della serie deriva dal fatto che, nel 1986, Hironobu Sakaguchi espose a Shigeru Miyamoto un'idea riguardo ad un nuovo videogioco, che avrebbe deciso di chiamare \"Final Fantasy\", poich\u00e9 temendo che l'azienda andasse in bancarotta, questa sarebbe stata la sua ultima fantasia. Accadde per\u00f2 tutto il contrario: si vendettero milioni di copie e il nome, che sembrava portare fortuna, non venne mai cambiato.\nCaratteristiche.\nNonostante la trama sia sempre diversa da capitolo a capitolo, l'universo del gioco \u00e8 sempre familiare grazie a degli elementi ricorrenti.\nLocalizzazione.\nLa saga di \"Final Fantasy\" gode di un grande successo in Italia, e numerosi capitoli sono stati tradotti ufficialmente in lingua italiana.\nI capitoli della saga principale che includono una traduzione ufficiale sono i seguenti:\nSerie principale.\nEscludendo le raccolte, i videogiochi della saga principale di Final Fantasy sono:\nInternational.\nSono edizioni di Final Fantasy pubblicate solo in Giappone con caratteristiche leggermente diverse rispetto alla versione originale.\nSpin-off e titoli correlati.\n\"Final Fantasy\" gode anche di una serie di videogiochi e altri media separati dalla saga principale:\nLuminous Engine.\nNel corso di un evento sulla computer grafica svolto in Giappone, Square Enix ha pubblicato una nuova versione della demo tecnologica chiamata \"Final Fantasy Agni's Philosophy\", che mostra il nuovo avveniristico motore grafico Luminous Engine, indirizzato alla prossima generazione di videogiochi. A differenza della prima versione, la nuova demo \u00e8 interattiva ed \u00e8 reperibile a questo indirizzo. Come risulta dalla demo, adesso \u00e8 possibile interagire con le inquadrature e muovere la telecamera liberamente.\nQueste demo tecnologiche sono compatibili esclusivamente con PC. Il progetto sulla nuova tecnologia \u00e8 curato da un nuovo studio chiamato Luminous, diretto da Yoshihisa Hashimoto, Akira Iwata e Takeshi Nozue.\nAccoglienza.\nNel complesso, la serie di \"Final Fantasy\" \u00e8 stata acclamata dalla critica, anche se alcuni titoli hanno ricevuto giudizi e valutazioni negative. L'intera serie ha venduto pi\u00f9 di 100 milioni di copie, facendola diventare una delle pi\u00f9 famose nel panorama dei videogiochi.\nNumerosi capitoli della serie hanno ottenuto dei veri e propri primati di vendita. Alla fine del 2007, \"Final Fantasy VII\", \"Final Fantasy VIII\" e \"Final Fantasy X\" rientravano nella cerchia dei giochi di ruolo pi\u00f9 venduti in assoluto. Dopo due giorni dalla pubblicazione di \"Final Fantasy VIII\" in Nord America, il 9 settembre 1999, divenne subito il videogioco pi\u00f9 venduto negli Stati Uniti, una posizione che tenne per pi\u00f9 di tre settimane.\nVari siti web e riviste hanno lodato soprattutto l'elevata qualit\u00e0 grafica e sonora della serie. Nel 2006 ottenne una stella nella Walk of Game. Nello stesso anno, il sito web GameFAQs la nomin\u00f2 la miglior serie videoludica, insieme a The Legend of Zelda.\nAlcuni titoli della serie sono stati inseriti in classifiche dei migliori videogiochi di tutti i tempi. Nella classifica di IGN delle 25 migliori serie videoludiche, \"Final Fantasy\" raggiunse la terza posizione, lodando specialmente \"Final Fantasy VI\" e \"Final Fantasy X\".\nTuttavia, la serie ha ricevuto anche alcune critiche negative. IGN non ha apprezzato il sistema di menu utilizzato nella maggior parte dei giochi di \"Final Fantasy\", ritenendolo una delle ragioni per cui la serie non subir\u00e0 mai dei veri e propri cambiamenti. Il sito ha anche criticato l'utilizzo degli incontri casuali, notando la loro inutilit\u00e0 nelle fasi pi\u00f9 avanzate di gioco. IGN afferma in seguito che \u00abi vari tentativi di portare la serie nel mondo dell'animazione e del cinema si sono rivelati insignificanti, se non disastrosi\u00bb.\nAlcuni titoli della serie hanno ottenuto maggiore attenzione rispetto ad altri, come \"Final Fantasy VI\", Final Fantasy VII e \"Final Fantasy X\". Nonostante l'enorme successo del settimo capitolo, la critica l'ha definito un gioco sopravvalutato. Final Fantasy XIV, e \"Final Fantasy All the Bravest\" hanno ricevuto le valutazioni pi\u00f9 basse da parte di siti e riviste, mentre \"Final Fantasy VI\", \"Final Fantasy VII\" e \"Final Fantasy IX\" le pi\u00f9 elevate.\nPersonaggi celebri.\nAlcuni personaggi della serie sono stati lodati e apprezzati particolarmente da vari siti web e riviste, venendo addirittura definiti delle vere e proprie icone nel panorama dei giochi di ruolo. I personaggi pi\u00f9 amati dai fan e dalla critica sono i seguenti:\nIn particolare, il cast di \"Final Fantasy VI\" \u00e8 considerato il migliore della serie, e uno dei pi\u00f9 grandi della storia dei videogiochi. \u00c8 inoltre il pi\u00f9 vasto, essendo composto da ben 14 personaggi giocabili permanenti, e 5 temporanei.\nAltri media.\nL'apprezzamento globale della serie ha permesso a Square di pubblicare merchandising relativo ad essa: figurine, giocattoli, vestiti, accessori, album musicali, carte da gioco, manga, anime, libri e guide strategiche."}
{"id": "24845", "revid": "57342", "url": "https://it.wikipedia.org/wiki?curid=24845", "title": "Iacopo Jacomelli", "text": "Nel 1941 fu uno dei fondatori del Quartetto Egie, assieme a Tata Giacobetti, Enrico De Angelis ed Enrico Gentile.\nDebuttarono il 27 maggio 1940 al Teatro Valle di Roma eseguendo la canzone \"Bambina dall'abito blu\".\nAlcuni mesi dopo Iacopo Jacomelli lasci\u00f2 il gruppo e fu rimpiazzato da Antonio Virgilio Savona. In seguito alla sostituzione, il gruppo cambi\u00f2 nome in Quartetto Ritmo."}
{"id": "24847", "revid": "767487", "url": "https://it.wikipedia.org/wiki?curid=24847", "title": "Enrico De Angelis", "text": "Biografia.\nFa parte della storica famiglia di doppiatori, i De Angelis; figlio primogenito del doppiatore Gualtiero De Angelis, \u00e8 fratello maggiore del doppiatore e dialoghista Manlio De Angelis (morto nel 2017), e quindi zio dei figli di quest'ultimo (Vittorio De Angelis, morto per un infarto nel 2015), ed Eleonora De Angelis). Inoltre \u00e8 zio di Massimiliano Virgilii (figlio di sua sorella, Paola De Angelis). i suoi nipoti sono esponenti della successiva generazione di doppiatori.\nNel 1940 fu uno dei fondatori del Quartetto Egie, assieme a Tata Giacobetti, Iacopo Jacomelli, e Enrico Gentile. Debuttarono il 27 maggio 1940 al Teatro Valle di Roma eseguendo la canzone \"Bambina dall'abito blu\". In poco pi\u00f9 di un anno, il gruppo cambi\u00f2 due volte formazione e nome, diventando Quartetto Ritmo e poi Quartetto Cetra.\nNell'ottobre del 1947 Enrico De Angelis lasci\u00f2 il Quartetto Cetra per ragioni personali. Fu sostituito dalla cantante Lucia Mannucci, moglie di Virgilio Savona.\nAbbandonata l'attivit\u00e0 artistica, Enrico De Angelis ha fatto l'imprenditore nel campo farmaceutico, fondando a Milano l'azienda Errekappa, negli anni '60.\nNel 2000, insieme a Virgilio Savona, ha curato un CD con le prime incisioni del Quartetto Cetra, facente parte della raccolta \"Frusciati con brio\", uscita nel 2001.\n\u00c8 morto a Milano il 21 agosto 2018, all'et\u00e0 di 97 anni. Il funerale si tiene nel Tempio Valdese. Viene cremato, e le ceneri deposte in una tomba del Cimitero Maggiore."}
{"id": "24859", "revid": "599013", "url": "https://it.wikipedia.org/wiki?curid=24859", "title": "Nebulosa planetaria", "text": "Una nebulosa planetaria \u00e8 una nebulosa ad emissione costituita da un involucro incandescente di gas ionizzato in espansione, espulso durante la fase asintotica delle giganti di alcuni tipi di stelle nella fase finale della loro vita. Il termine assegnato a questa classe di oggetti, che non \u00e8 molto appropriato, ebbe origine negli anni 1780 con l'astronomo William Herschel al quale questi oggetti, dopo averli osservati attraverso il suo telescopio, sembrarono dei sistemi planetari in fase di formazione. Gli astronomi adottarono per questi oggetti il nome dato da Herschel, senza modificarlo successivamente, anche se le nebulose planetarie non hanno nulla a che vedere con i pianeti del sistema solare. Le nebulose planetarie spesso contengono stelle, ma non contengono pianeti visibili. Si tratta di un fenomeno relativamente breve, della durata di poche decine di migliaia di anni, rispetto alla tipica durata stellare di diversi miliardi di anni.\nSi ritiene che il meccanismo di formazione di molte nebulose sia il seguente: al termine della vita della stella, durante la fase di gigante rossa, gli strati esterni della stella vengono espulsi tramite pulsazioni e forti venti stellari. Il nucleo caldo e luminoso emette una radiazione ultravioletta che ionizza gli strati esterni espulsi della stella. Questo involucro di gas nebulare altamente energetico re-irradia l'energia ultravioletta assorbita e appare come una nebulosa planetaria.\nLe nebulose planetarie svolgono un ruolo cruciale per la evoluzione chimica delle galassie, restituendo materiale al mezzo interstellare che \u00e8 stato arricchito di elementi pesanti e di altri prodotti della nucleosintesi, come carbonio, azoto, ossigeno e calcio. In galassie pi\u00f9 lontane, le nebulose planetarie potrebbero essere gli unici oggetti a fornire utili informazioni sull'abbondanza chimica.\nNegli ultimi anni, le immagini del Telescopio Spaziale Hubble hanno rivelato che diverse nebulose planetarie hanno morfologie estremamente complesse e differenziate. Circa un quinto sono pi\u00f9 o meno sferiche, ma la maggior parte non sono sfericamente simmetriche. I meccanismi che producono una tale variet\u00e0 di forme e caratteristiche non sono ancora ben compresi, ma le stelle binarie centrali, i venti stellari e i campi magnetici potrebbero avere un ruolo.\nStoria.\nLe nebulose planetarie sono in genere oggetti deboli, nessuna \u00e8 visibile a occhio nudo. La prima nebulosa planetaria scoperta fu la Nebulosa Manubrio nella costellazione della Volpetta, osservata da Charles Messier nel 1764, elencata come M27 nel suo catalogo di oggetti nebulosi. Ai primi telescopi a bassa risoluzione, M27 e le nebulose planetarie scoperte successivamente, sembravano pianeti giganti come Urano; infine, William Herschel, scopritore di questo pianeta, coni\u00f2 per esse il termine 'nebulose planetarie'. Herschel pens\u00f2 che gli oggetti fossero stelle circondate da materiale che si stava condensando in pianeti, mentre ora si sa che si tratta di stelle morte che avrebbero incenerito eventuali pianeti orbitanti.\nLa natura delle nebulose planetarie rimase sconosciuta fino alle prime osservazioni spettroscopiche, effettuate a met\u00e0 del XIX secolo. William Huggins fu uno dei primi astronomi a studiare gli spettri ottici degli oggetti astronomici, utilizzando un prisma per disperdere la loro luce. Egli fu il primo, il 29 agosto 1864, ad ottenere lo spettro di una nebulosa planetaria, analizzando NGC 6543. Le sue osservazioni sulle stelle mostrarono che i loro spettri consistevano di un continuum con molte linee scure sovrapposte; inoltre egli scopr\u00ec che molti oggetti nebulosi come la Nebulosa di Andromeda (come era conosciuta allora) avevano spettri che erano molto simili a questo; successivamente fu dimostrato che queste nebulose erano galassie.\nTuttavia, quando osserv\u00f2 la Nebulosa Occhio di Gatto, trov\u00f2 uno spettro molto diverso. Piuttosto che di un continuum con righe di assorbimento sovrapposte, la Nebulosa Occhio di Gatto e altri oggetti simili mostravano solo un piccolo numero di linee di emissione. La pi\u00f9 brillante di queste era alla lunghezza d'onda di 500,7 nanometri, che non corrispondeva a una linea di alcun elemento conosciuto. In un primo momento si ipotizz\u00f2 che la linea potesse essere dovuta a un elemento sconosciuto, che fu chiamato nebilium; un'idea simile aveva portato alla scoperta dell'elio attraverso l'analisi dello spettro del Sole nel 1868.\nMentre l'elio fu isolato sulla Terra subito dopo la sua scoperta nello spettro del Sole, cos\u00ec non fu per il nebulium. Nei primi anni del XX secolo, Henry Norris Russell propose che la linea a 500,7\u00a0nm fosse dovuta a un elemento familiare in condizioni non familiari, piuttosto che essere un nuovo elemento.\nNegli anni 1920, i fisici dimostrarono che in un gas a densit\u00e0 estremamente bassa, gli elettroni in atomi e ioni possono popolare per tempi relativamente lunghi livelli energetici in stato metastabile eccitato che ad alte densit\u00e0 sarebbero rapidamente diseccitati da collisioni. In ioni di azoto e ossigeno (, O III o , e ) le transizioni degli elettroni da questi livelli metastabili danno origine alla linea di 500,7\u00a0nm e ad altre linee. Queste righe spettrali, che possono essere osservate solo in gas a densit\u00e0 molto bassa, si chiamano \"linee proibite\". Le osservazioni spettroscopiche mostrarono cos\u00ec che le nebulose erano fatte di gas estremamente rarefatto.\nLe stelle centrali delle nebulose planetarie sono molto calde e dense. Dopo aver esaurito la maggior parte del proprio combustibile nucleare, una stella pu\u00f2 collassare in una nana bianca, in cui la materia si trova in uno stato degenere. Le nebulose planetarie sono state quindi considerate come la fase finale dell'evoluzione stellare delle stelle di massa media e piccola. Le osservazioni spettroscopiche mostrano che tutte le nebulose planetarie sono in espansione. Questo ha portato all'idea che le nebulose planetarie sono formate dagli strati esterni di una stella scagliati nello spazio alla fine della propria vita.\nVerso la fine del XX secolo, i progressi tecnologici hanno contribuito a favorire lo studio delle nebulose planetarie. I telescopi spaziali hanno permesso agli astronomi di studiare la luce emessa in lunghezze d'onda differenti da quelle dello spettro visibile non rilevabili da osservatori collocati sulla Terra (perch\u00e9 solo le onde radio e la luce visibile penetrano l'atmosfera terrestre). Studi sulle radiazioni infrarosse e ultraviolette delle nebulose planetarie hanno permesso di determinare in modo pi\u00f9 accurato temperature, densit\u00e0 e abbondanze chimiche. La tecnologia CCD ha permesso di misurare con maggior precisione rispetto al passato le linee spettrali pi\u00f9 deboli. Il telescopio spaziale Hubble ha mostrato anche che, mentre diverse nebulose sembrano avere strutture semplici e regolari, molte altre rivelano morfologie estremamente complesse.\nMeccanismo di formazione.\nStelle pi\u00f9 massicce di 8 masse solari (M\u2299) finiscono la loro vita con una spettacolare esplosione di supernova. Una nebulosa planetaria invece pu\u00f2 essere il risultato della morte di stelle di massa compresa fra 0,8 e 8 M\u2299.\nLe stelle passano la maggior parte della loro vita emettendo energia dovuta alle reazioni di fusione nucleare che convertono l'idrogeno in elio nel nucleo della stella. La pressione verso l'esterno esercitata dalla fusione nel nucleo bilancia il collasso verso l'interno dovuto alla gravit\u00e0 della stella stessa. Tale fase \u00e8 chiamata sequenza principale.\nStelle di massa piccola/intermedia esauriscono l'idrogeno nei loro nuclei dopo da decine di milioni a miliardi di anni di permanenza nella sequenza principale. Attualmente il nucleo solare ha una temperatura di circa 15 milioni di K, ma all'esaurimento dell'idrogeno, la compressione del nucleo produrr\u00e0 un aumento della temperatura fino a circa 100 milioni di K.\nQuando ci\u00f2 accade, gli strati esterni della stella si espandono enormemente raffreddandosi in modo considerevole: la stella diventa cos\u00ec una gigante rossa. Quando il nucleo si \u00e8 sufficientemente contratto da raggiungere una temperatura di 100 milioni di K, i nuclei di elio cominciano a fondersi in carbonio e ossigeno. La ripresa delle reazioni di fusione ferma la contrazione del nucleo. La fusione dei nuclei di elio forma da subito un nucleo inerte di carbonio e ossigeno, circondato da un involucro di elio che fonde e da un altro con idrogeno che fonde. In quest'ultima fase la stella entra nel \"ramo asintotico delle giganti\".\nLe reazioni di fusione dell'elio avvengono attraverso il ciclo 3-alfa, che \u00e8 estremamente sensibile alla temperatura, con efficienza di reazione proporzionale a (a temperature relativamente basse). Queste condizioni fanno diventare la stella molto instabile, cos\u00ec che un piccolo aumento di temperatura porta ad un rapido aumento della velocit\u00e0 delle reazioni, con conseguente rilascio di molta energia e aumento ulteriore della temperatura. A causa di ci\u00f2 lo strato di elio in combustione si espande rapidamente e quindi si raffredda nuovamente, il che riduce la velocit\u00e0 di reazione. Si creano enormi pulsazioni, che alla fine diventano talmente ampie che l'atmosfera stellare viene espulsa nello spazio.\nI gas espulsi formano una nube di materiale attorno al nucleo ora esposto della stella. Pi\u00f9 l'atmosfera si allontana dalla stella, pi\u00f9 vengono esposti strati profondi a temperature maggiormente elevate. Quando la superficie esposta raggiunge una temperatura di 30.000 K circa, i fotoni ultravioletti emessi sono sufficienti a ionizzare l'atmosfera espulsa, rendendola incandescente. La nube \u00e8 cos\u00ec diventata una nebulosa planetaria.\nDurata di vita.\nDopo che la stella \u00e8 passata per il ramo asintotico delle giganti (AGB), la breve fase di nebulosa planetaria ha inizio allorch\u00e9 i gas si allontanano dalla stella centrale ad una velocit\u00e0 di pochi chilometri al secondo. La stella centrale \u00e8 il residuo del suo progenitore AGB, un nucleo degenere di carbonio-ossigeno, che ha perso gran parte del suo involucro di idrogeno a causa della perdita di massa durante la fase AGB. Quando i gas si espandono, la stella centrale subisce una trasformazione in due fasi. In un primo tempo, mentre continua a contrarsi e si verificano reazioni di fusione dell'idrogeno nel guscio intorno al nucleo, diventa pi\u00f9 calda; poi lentamente, una volta che l'idrogeno del guscio si esaurisce attraverso la fusione e la perdita di massa, si raffredda. Nella seconda fase, irradia la sua energia e le reazioni di fusione cessano, in quanto la stella centrale non \u00e8 abbastanza pesante per generare temperature interne richieste per fondere il carbonio e l'ossigeno. Durante la prima fase la stella centrale mantiene una luminosit\u00e0 costante, mentre, allo stesso tempo, la sua temperatura si innalza fino a raggiungere i 100.000 K circa. Nella seconda fase, si raffredda fino a non riuscire pi\u00f9 ad emettere una radiazione ultravioletta sufficiente a ionizzare la nube di gas sempre pi\u00f9 distante. La stella diventa una nana bianca, e la nube di gas in espansione diventa a noi invisibile, terminando cos\u00ec la fase di nebulosa planetaria. Per una tipica nebulosa planetaria, passano 10.000 anni circa tra la sua formazione e la fine della sua fase di visibilit\u00e0.\nRiciclatori galattici.\nLe nebulose planetarie svolgono un ruolo molto importante nell'evoluzione galattica. All'inizio l'universo era costituito quasi interamente da idrogeno ed elio. Col tempo, le stelle creano elementi pi\u00f9 pesanti attraverso la fusione nucleare. I gas delle nebulose planetarie pertanto contengono grandi quantit\u00e0 di carbonio, azoto e ossigeno e, mentre si espandono mischiandosi al mezzo interstellare, lo arricchiscono con questi elementi pesanti, chiamati \"metalli\" dagli astronomi.\nLe successive generazioni di stelle che si vanno a formare avranno quindi un maggior contenuto iniziale di elementi pi\u00f9 pesanti. Nonostante gli elementi pesanti costituiscano una componente molto piccola della stella, hanno un marcato effetto sulla sua evoluzione. Stelle che si sono formate molto presto nell'universo e contengono piccole quantit\u00e0 di elementi pesanti sono conosciute come stelle di Popolazione II, mentre le pi\u00f9 giovani stelle a pi\u00f9 alto contenuto di elementi pesanti sono conosciute come stelle di Popolazione I.\nCaratteristiche.\nCaratteristiche fisiche.\nUna tipica nebulosa planetaria ha un diametro di circa un anno luce, ed \u00e8 costituita da gas estremamente rarefatto, generalmente con una densit\u00e0 da 100 a 10.000 particelle . (In confronto, l'atmosfera della Terra contiene 2,5 x 1019 particelle.) Le nebulose planetarie pi\u00f9 giovani hanno una densit\u00e0 pi\u00f9 alta, a volte fino al 106 particelle . Con l'andare del tempo, l'espansione delle nebulose provoca una diminuzione della loro densit\u00e0. La massa delle nebulose planetarie varia da 0,1 a 1 masse solari.\nLa radiazione dalla stella centrale riscalda i gas a temperature di circa 10.000 K. La temperatura del gas nelle regioni centrali \u00e8 solitamente molto superiore a quella nella periferia raggiungendo 16.000\u201325.000 K. Il volume in prossimit\u00e0 della stella centrale \u00e8 spesso riempito con un gas molto caldo (coronale) avente una temperatura di circa 1.000.000\u00a0K. Questo gas proviene dalla superficie della stella centrale in forma di vento stellare veloce.\nLe nebulose possono essere descritte come \"materia delimitata\" o \"radiazione delimitata\". Nel primo caso, non c'\u00e8 abbastanza materia nella nebulosa per assorbire tutti i fotoni UV emessi dalla stella, e la nebulosa visibile \u00e8 completamente ionizzata. Nel secondo caso, non vi sono abbastanza fotoni UV emessi dalla stella centrale per ionizzare tutto il gas circostante, e un fronte di ionizzazione si propaga verso l'esterno nell'involucro circumstellare neutro.\nDistribuzione.\nNella nostra galassia si conoscono tuttora circa 3000 nebulose planetarie, su 200 miliardi di stelle. La loro durata di vita molto breve rispetto a quella delle stelle ne spiega il numero esiguo. Si trovano per lo pi\u00f9 vicino al piano della Via Lattea, con maggiore concentrazione in prossimit\u00e0 del centro galattico.\nMorfologia.\nSolo il 20% delle nebulose planetarie sono sfericamente simmetriche (come ad esempio Abell 39). Esiste una notevole variet\u00e0 di forme, alcune delle quali molto complesse. Possono essere classificate in: stellari, discoidali, anulari, irregolari, elicoidali, bipolari, quadrupolari, e altro ancora, anche se la maggior parte appartengono a tre sole tipologie: sferica, ellittica e bipolare. Le nebulose dell'ultimo tipo mostrano la pi\u00f9 forte concentrazione sul piano galattico e le loro progenitrici sono quindi stelle massicce relativamente giovani. D'altra parte le nebulose sferiche sono probabilmente prodotti da vecchie stelle simili al Sole.\nLa grande variet\u00e0 di forme \u00e8 in parte dovuta all'effetto prospettiva: la stessa nebulosa vista sotto punti di vista diversi avr\u00e0 aspetti diversi. Tuttavia, il motivo della grande variet\u00e0 di forme fisiche non \u00e8 pienamente compreso, anche se potrebbe essere causato da interazioni gravitazionali con stelle compagne nel caso le stelle centrali siano stelle doppie. Un'altra possibilit\u00e0 \u00e8 che i pianeti interrompono il flusso di materiale proveniente dalla stella quando la nebulosa si forma. \u00c8 stato stabilito che stelle pi\u00f9 massicce producono nebulose di forma pi\u00f9 irregolare. Nel gennaio 2005, alcuni astronomi hanno annunciato il rilevamento di campi magnetici intorno alle stelle centrali di due nebulose planetarie, ipotizzando che essi possano essere in parte o del tutto responsabili per le loro forme particolari.\nAppartenenza ad ammassi.\nNebulose planetarie sono state individuate in quattro ammassi globulari: Messier 15, Messier 22, NGC 6441 e Palomar 6, mentre c'\u00e8 tuttora un solo caso accertato di nebulosa planetaria scoperta in un ammasso aperto. In parte a causa della loro piccola massa totale, gli ammassi aperti hanno relativamente scarsa coesione gravitazionale. Di conseguenza, essi tendono a disperdersi dopo un tempo relativamente breve, tipicamente 100-600 milioni di anni, a causa di influenze gravitazionali esterne o di altri fattori. In condizioni eccezionali, gli ammassi aperti possono rimanere intatti fino a un miliardo di anni o pi\u00f9.\nI modelli teorici prevedono che le nebulose planetarie possono formarsi da stelle che nella sequenza principale possiedono una massa comprese tra 0,8 e 8 masse solari: la vita minima di tali stelle \u00e8 40 milioni di anni. Anche se si conoscono alcune centinaia di ammassi aperti aventi pi\u00f9 di 40 milioni di anni, una serie di ragioni limitano le probabilit\u00e0 di trovare un membro di un ammasso aperto nella fase di nebulosa planetaria. Una di queste \u00e8 che la fase di nebulosa planetaria per stelle pi\u00f9 massicce appartenenti agli ammassi pi\u00f9 giovani \u00e8 dell'ordine di migliaia di anni, un tempo brevissimo su scala astronomica.\nProblemi ancora irrisolti.\nUn problema di lunga data nello studio di nebulose planetarie \u00e8 che, nella maggior parte dei casi, le loro distanze sono determinate in modo molto approssimativo. Per le nebulose planetarie pi\u00f9 vicine, \u00e8 possibile determinare la distanza misurando la loro parallasse di espansione. Osservazioni ad alta risoluzione prese a diversi anni di distanza permettono di valutare l'espansione angolare raggiunta dalla nebulosa in direzioni perpendicolari alla linea di vista, mentre osservazioni spettroscopiche dell'effetto Doppler rivelano la velocit\u00e0 di espansione sulla linea di vista. Confrontando l'espansione angolare con la velocit\u00e0 di espansione, si ottiene la distanza della nebulosa.\nLa questione di come una tale vasta gamma di forme nebulari pu\u00f2 essere prodotta \u00e8 un argomento controverso. Si ritiene che le interazioni tra il materiale che si allontana dalla stella a differenti velocit\u00e0 diano luogo alla variet\u00e0 di forme osservate. Tuttavia, alcuni astronomi ritengono che la presenza di stelle centrali doppie sia responsabile della forma delle nebulose planetarie pi\u00f9 complesse. Alcune hanno dimostrato di ospitare forti campi magnetici: le interazioni magnetiche con il gas ionizzato potrebbero avere un ruolo nel modellare alcune nebulose planetarie.\nCi sono due metodi per determinare le abbondanze di metalli nelle nebulose, che si basano su due diversi tipi di linee spettrali: linee di ricombinazione e linee eccitate dalle collisioni. Discrepanze di grandi dimensioni sono a volte viste tra i risultati ottenuti dai due metodi. Alcuni astronomi spiegano ci\u00f2 con la presenza di piccole variazioni di temperatura all'interno delle nebulose planetarie; altri sostengono che le differenze sono troppo grandi per essere spiegate con gli effetti della temperatura, e ipotizzano l'esistenza di nodi freddi contenenti un'esigua quantit\u00e0 di idrogeno per spiegare le osservazioni. Tuttavia, tali nodi non sono ancora stati osservati."}
{"id": "24864", "revid": "712828", "url": "https://it.wikipedia.org/wiki?curid=24864", "title": "Nebulosa Occhio di Gatto", "text": "La Nebulosa Occhio di Gatto (conosciuta anche con i numeri di catalogo NGC 6543 e C 6) \u00e8 una nebulosa planetaria visibile nella costellazione boreale del Dragone.\nScoperta da William Herschel il 15 febbraio 1786, fu la prima nebulosa planetaria il cui spettro venne analizzato, ad opera dall'astronomo amatoriale inglese William Huggins nel 1864.\nLa nebulosa planetaria \u00e8 stata studiata approfonditamente nel corso degli anni; \u00e8 relativamente brillante, possiede una magnitudine apparente pari a 9,8 e un'alta luminosit\u00e0 superficiale, sebbene le sue dimensioni apparenti siano piuttosto ridotte.\nStrutturalmente \u00e8 una tra le pi\u00f9 complesse nebulose attualmente conosciute: le immagini ad alta definizione fornite dal telescopio spaziale Hubble hanno infatti rivelato ampi getti di materia e numerose strutture a forma di arco.\nRecenti studi hanno portato alla luce alcuni misteri riguardanti l'intricata struttura di questa nebulosa, che potrebbe essere in parte causata dalle emissioni di materia provenienti da una stella binaria situata nella regione centrale. Non ci sono per\u00f2 ancora evidenze empiriche che attestino ci\u00f2. Altro mistero tuttora senza spiegazione sono le grandi discrepanze tra le quantit\u00e0 degli elementi chimici ottenute tramite l'utilizzo di diversi sistemi di misurazione.\nInformazioni generali.\nLa parte centrale della nebulosa, pi\u00f9 piccola e luminosa, ha un diametro di 20 secondi d'arco, mentre l'alone pi\u00f9 esterno, formato dalla materia espulsa dalla stella centrale nella sua fase di gigante rossa, si estende per ben 386 secondi d'arco (6,4 minuti d'arco). Le osservazioni mostrano che il corpo principale ha una densit\u00e0 di circa 5.000 particelle per centimetro cubo e una temperatura di quasi 7800 kelvin (K), l'alone esterno presenta densit\u00e0 minore ma una temperatura che sfiora i 15.000 K.\nLa stella centrale \u00e8 di classe spettrale O, con una temperatura stimata intorno agli 80.000 K e circa 10.000 volte pi\u00f9 luminosa del nostro Sole, con un raggio di circa 0,65 volte quello solare. Le analisi spettroscopiche mostrano che la stella sta perdendo velocemente massa a causa di un forte vento stellare, ad un ritmo di 3,2\u00d710\u22127 masse solari all'anno. La velocit\u00e0 del vento \u00e8 di circa 1.900\u00a0km/s. Calcoli derivanti dai modelli teorici attribuirebbero alla stella centrale una massa solare che secondo i modelli di evoluzione stellare corrisponde ad una massa iniziale 5 volte maggiore.\nStoria delle osservazioni.\nWilliam Herschel, uno dei pi\u00f9 famosi astronomi a cavallo fra Settecento e Ottocento, fu il primo a notare questo piccolo oggetto, che chiam\u00f2, assieme ad altri oggetti simili, \"nebulosa planetaria\", poich\u00e9 la sua forma gli ricordava quella del pianeta Urano, da lui scoperto appena 4 anni prima. L'oggetto fu in seguito riosservato dall'astronomo francese Antoine Darquier de Pellepoix, lo stesso che scopr\u00ec la famosa Nebulosa Anello nella Lira.\nIl 29 agosto 1864, William Huggins utilizz\u00f2 per la prima volta uno spettroscopio per osservare la nebulosa: in questo modo egli pot\u00e9 confermare che si trattava di una nebulosa, in quanto lo spettro che determin\u00f2 era caratteristico dei gas luminescenti; fino ad allora infatti si credeva che le nebulose planetarie fossero semplicemente una o pi\u00f9 stelle \"dai contorni sfumati\" e non risolvibili. La prima pubblicazione di immagini di questa nebulosa arriv\u00f2 nel 1995, quando il Telescopio Spaziale Hubble mostr\u00f2 al grande pubblico gli innumerevoli dettagli di quest'oggetto, compresa la stella centrale.\nOsservazione amatoriale.\nLa nebulosa \u00e8 osservabile ad una ascensione retta e una declinazione , esattamente in direzione del polo nord eclittico, dunque diametralmente opposta in cielo alla Grande Nube di Magellano. Questa alta declinazione le permette di essere facilmente osservabile da tutto l'emisfero boreale, da cui si presenta circumpolare fino al Tropico del Cancro, proprio in quella fascia dove storicamente sono situati i pi\u00f9 grandi telescopi. Interessante notare come questa nebulosa non sia mai osservabile allo zenit in un cielo notturno, proprio a causa della sua posizione. Inoltre, questa posizione fa s\u00ec che la nebulosa mantenga sempre la stessa declinazione durante tutte le epoche precessionali.\nLa nebulosa, essendo di magnitudine apparente 9,8, e di dimensioni apparenti molto ridotte, diventa visibile solo con un telescopio di media potenza, a partire dai 120-150 mm di apertura. Reperire l'esatta posizione in cielo non presenta grosse difficolt\u00e0, trovandosi quasi esattamente 4,5\u00b0 ad est della stella , un astro di terza grandezza. In un telescopio amatoriale da 120 mm si presenta come un minuto disco chiaro, privo di particolari. Notevoli dettagli si possono osservare solo con un oculare da 450x e telescopi da 350mm.\nOsservazione a pi\u00f9 lunghezze d'onda.\nNell'infrarosso.\nLe osservazioni di NGC 6543 in lunghezze d'onda infrarosse mostrano la presenza di polvere stellare e gas a bassa temperatura. Si pensa che la polvere si form\u00f2 nelle ultime fasi della vita della stella progenitrice; questa polvere assorbe luce della stella centrale trasmettendo l'energia in lunghezze d'onda infrarosse. Lo spettro di emissione infrarosso permette di dedurre temperature attorno ai 70 K, rivelando inoltre la presenza di materiale non ionizzato come l'idrogeno molecolare (H2). In molte nebulose planetarie l'emissione molecolare \u00e8 maggiore a distanze superiori dalla stella, dove il materiale smette di essere ionizzato; nel caso di NGC 6543 l'emissione di idrogeno \u00e8 pi\u00f9 intensa nel limite interno dell'alone esterno. Questo \u00e8 probabilmente dovuto ad onde d'urto che eccitano l'H2 man mano che colpiscono a diverse velocit\u00e0 l'alone esterno.\nNel visibile e nell'ultravioletto.\nLa Nebulosa Occhio di Gatto \u00e8 stata estesamente osservata nell'ultravioletto e nel visibile; le osservazioni spettroscopiche in queste lunghezze d'onda permettono di determinare le abbondanti differenze chimiche nell'intricata struttura della nebulosa. L'immagine in falsi colori del Telescopio Spaziale Hubble risalta le regioni di emissione e quelle a bassa concentrazione di ioni. Tre immagini furono prese con filtri che isolavano la luce emessa da ioni di idrogeno a 656,3 nm, azoto ionizzato a 658,4\u00a0nm ed ossigeno doppiamente ionizzato a 500,7\u00a0nm; in seguito le immagini furono combinate rispettivamente in canali rosso, verde ed azzurro. Il quadro finale rivela due cappe di materiale meno ionizzato nei limiti della nebulosa.\nAi raggi X.\nL'Osservatorio di raggi X Chandra ha rivelato la presenza di gas estremamente caldo attorno a NGC 6543. Si crede che il gas sia prodotto dalla violenta interazione tra il vento stellare ed il materiale espulso anteriormente. Questa interazione ha vuotato in larga misura l'interno della nebulosa lasciando uno spazio meno denso a forma di bolla. Queste osservazioni hanno rivelato anche una fonte puntuale di intensi raggi X nella posizione della stella. Questa non dovrebbe emettere tanto intensamente un cos\u00ec elevato flusso di raggi X. Una possibilit\u00e0 interessante potrebbe essere che i raggi X siano prodotti da un ipotetico disco di accrescimento attorno al sistema binario.\nDistanza.\nLa misurazione della distanza che ci separa da oggetti come le nebulose planetarie \u00e8 problematica e deriva dal fatto che la maggior parte dei metodi usati per la stima si basano su assunzioni che possono rivelarsi inappropriate in casi come questo; negli ultimi anni tuttavia le osservazioni effettuate tramite il Telescopio Spaziale Hubble hanno permesso di migliorare l'accuratezza di queste stime. Partendo dal presupposto che tutte le nebulose planetarie si espandono, osservare a distanza di alcuni anni con alta risoluzione angolare l'oggetto permette di misurarne la velocit\u00e0 angolare di espansione. Tale espansione \u00e8 generalmente molto piccola, si parla di pochi millisecondi di arco ogni anno. Le osservazioni effettuate tramite spettroscopio permettono di misurare invece la velocit\u00e0 di espansione basandosi sull'effetto Doppler. Combinando cos\u00ec le misurazioni scaturite da questi due metodi si pu\u00f2 giungere ad una corretta stima della distanza.\nNel caso di NGC 6543, le misurazioni effettuate dal Telescopio Spaziale Hubble indicano una velocit\u00e0 di espansione angolare di 10 millisecondi d'arco all'anno, mentre le misurazioni tramite spettroscopio forniscono una velocit\u00e0 di 16,4\u00a0km/s; combinando questi due risultati si ottiene una distanza di 3.300 anni luce (ossia 31.325.371.000.000.000.000\u00a0km), che corrispondono a circa 1.000 parsec.\nCaratteristiche.\nMorfologia.\nLa Nebulosa Occhio di Gatto \u00e8 strutturalmente molto complessa e i meccanismi che hanno portato a questa complicata morfologia non sono ancora del tutto noti. L'immagine proposta in alto rappresenta la fusione di una foto del telescopio spaziale Hubble e una immagine nei raggi X del Chandra, le zone azzurre costituiscono l'emissione di raggi X che come si vede provengono dalla zona interna ellittica ad alta energia. I diversi colori sono causati dai diversi stati di ionizzazione dei gas ad alta temperatura, che prendono il nome di \"stratificazione della ionizzazione\" e dipendono dall'energia fotoionizzante della calda stella centrale. La struttura di gas in espansione \u00e8 costituita da un anello equatoriale e da due lobi polari con caratteristiche condensazioni lineari ai margini; inoltre, all'interno, si osserva un fronte ellittico in rapida espansione che con l'impatto dei gas emessi in precedenza emette raggi X.\nOltre a ci\u00f2, si \u00e8 portati a ritenere anche che la stella centrale sia in realt\u00e0 una stella binaria. L'esistenza di un disco di accrescimento causato dal trasferimento di massa tra le due componenti del sistema pu\u00f2 aver generato i getti polari che interagiscono con la materia espulsa precedentemente. Nel tempo la direzione dei getti polari pu\u00f2 variare a causa della precessione.\nAl di fuori della zona pi\u00f9 brillante \u00e8 visibile una serie di cerchi concentrici, che si pensa siano stati generati mentre la stella si trovava ancora nel ramo asintotico delle giganti nel Diagramma Hertzsprung-Russell; questi anelli sono disposti in modo molto regolare, il che suggerisce che il meccanismo responsabile della loro formazione si sia ripetuto nel tempo ad intervalli regolari e con velocit\u00e0 di emissione simili.\nEt\u00e0.\nLa velocit\u00e0 di espansione angolare pu\u00f2 anche essere utilizzata per stimare l'et\u00e0 della nebulosa: ipotizzando un tasso di espansione costante di 10 millisecondi di arco all'anno e un diametro attuale di 20 secondi di arco la nebulosa potrebbe essersi formata circa 1000 anni fa; se cos\u00ec fosse, la nebulosa sarebbe una delle pi\u00f9 giovani finora conosciute.\nComposizione.\nCome la maggior parte degli oggetti astronomici, NGC 6543 \u00e8 formata soprattutto da idrogeno ed elio con gli elementi pi\u00f9 pesanti presenti in minori quantit\u00e0. L'esatta composizione pu\u00f2 essere determinata attraverso analisi spettroscopiche. L'abbondanza degli elementi viene solitamente espressa in relazione all'idrogeno, che \u00e8 l'elemento principale.\nStudi diversi generano spesso misurazioni differenti, poich\u00e9 gli spettroscopi collegati ai telescopi spesso non catturano tutta la luce generata dall'oggetto che si sta studiando oppure perch\u00e9 vengono studiate parti diverse dello stesso oggetto.\nAd ogni modo i risultati per NGC 6543 sono largamente accettati e forniscono un'abbondanza, in relazione all'idrogeno, di elio di circa 0,12; carbonio e azoto sono entrambi a 3\u00d710\u22124, mentre l'abbondanza di ossigeno invece \u00e8 di 7\u00d710\u22124. Sono i tipici valori di una nebulosa planetaria con abbondanza di carbonio, azoto e ossigeno molto pi\u00f9 ampia dei valori riscontrabili nell'osservazione del nostro Sole, dovuti al processo di nucleosintesi che arricchisce l'atmosfera stellare di elementi pesanti prima che siano espulsi nella formazione della nebulosa planetaria.\nDinamiche.\nLe dinamiche di questa nebulosa, come la sua morfologia, presentano diverse particolarit\u00e0; i due filamenti ellittici incrociati della nebulosa, osservati nella banda dell'idrogeno alfa, sembrano espandersi alla velocit\u00e0 di circa 20 km/s\u22121 attraverso un mezzo interstellare relativamente quieto. Agli estremi nord e sud della nebulosa vi sono due lobi brillanti a bassa velocit\u00e0, composti da elementi fortemente ionizzati, mentre tutt'attorno alla nebulosa, nel debole alone, si trovano due \"code\" la cui velocit\u00e0 \u00e8 stimata sui 25\u201330\u00a0km/s\u22121. Il vento stellare della stella centrale, molto intenso, sembra interagire idrodinamicamente con il gas espulso dalla stella stessa durante la fase di gigante rossa, creando cos\u00ec i due lobi lungo l'asse ortogonale della nebulosa, che quindi avrebbe le caratteristiche di una nebulosa bipolare. I modelli suggeriscono che questi due lobi abbiano nello spazio una forma grosso modo ellittica e che siano disposti lungo l'asse che interseca il nucleo, dove si trova la stella centrale.\nQuestioni ancora aperte.\nNonostante la mole di studi effettuati, molte cose riguardo alla Nebulosa Occhio di Gatto sono ancora oggetto di studi e controversie. I cerchi che circondano la nebulosa centrale ad esempio sembrano emessi a distanza di alcune centinaia di anni, una scala temporale difficile da spiegare, dato che generalmente le pulsazioni termiche che di solito genera una nebulosa planetaria avvengono ad intervalli di decine di anni o al massimo un centinaio, mentre le piccole pulsazioni superficiali a distanza di anni o decine di anni. Non si \u00e8 ancora riusciti a trovare una spiegazione del perch\u00e9 questa nebulosa presenti tempistiche cos\u00ec dilatate.\nLo spettro delle nebulose planetarie consiste di linee di emissione sovrapposte al continuum; queste linee di emissione possono essersi formate sia tramite l'eccitazione collisionale degli ioni della nebulosa, sia tramite la ricombinazione degli elettroni con gli ioni. Le linee eccitate dalle collisioni sono di solito molto pi\u00f9 forti delle linee di ricombinazione, cos\u00ec sono state usate pi\u00f9 di frequente e da pi\u00f9 tempo per determinare l'abbondanza degli elementi; tuttavia, recenti studi hanno scoperto che le abbondanze derivate dalle linee di ricombinazione osservate nello spettro della nebulosa sono di circa tre volte pi\u00f9 alte di quelle derivanti dalle collisioni. La causa di ci\u00f2 \u00e8 ancora da appurare."}
{"id": "24865", "revid": "2", "url": "https://it.wikipedia.org/wiki?curid=24865", "title": "NGC 6543", "text": ""}
{"id": "24866", "revid": "124392294", "url": "https://it.wikipedia.org/wiki?curid=24866", "title": "Federico III di Germania", "text": "Sebbene celebrato da giovane per la sua leadership e i successi durante la Seconda guerra dello Schleswig, la guerra austro-prussiana e la franco-prussiana, profess\u00f2 tuttavia l'odio per la guerra e fu elogiato da amici e nemici per la sua condotta umana.\nBiografia.\nInfanzia ed educazione.\nNato nel Neues Palais a Potsdam, era discendente della Casa di Hohenzollern, sovrani di Prussia, allora il pi\u00f9 potente degli stati tedeschi. \nIl padre di Federico, il principe Guglielmo di Prussia, era un fratello minore del re Federico Guglielmo IV e, essendo stato allevato nelle tradizioni militari degli Hohenzollern, si ispirava a una rigorosa disciplina. Guglielmo si innamor\u00f2 di sua cugina Elisa Radziwi\u0142\u0142, ma i suoi genitori erano convinti che non fosse adatta come sposa di un principe prussiano. I genitori scelsero per lui come moglie la principessa Augusta di Sassonia-Weimar-Eisenach, conosciuta in tutta Europa per le sue idee liberali. A causa delle loro differenti vedute, la coppia non ebbe un matrimonio felice e, come risultato, Federico crebbe in una famiglia tormentata, con un'infanzia solitaria. Aveva una sorella, Luisa (poi Granduchessa di Baden), che era di otto anni pi\u00f9 giovane di lui e gli era molto unita. Federico aveva anche un ottimo rapporto con suo zio, il re Federico Guglielmo IV, soprannominato \"il romantico sul trono\".\nFederico crebbe durante un periodo politico tumultuoso. L'idea di liberalismo in Germania aveva fatto progressi nel corso degli anni Quaranta dell'Ottocento e stava guadagnando un ampio sostegno. Quando Federico aveva 17 anni, questi emergenti sentimenti liberali - nonch\u00e9 nazionalistici - scatenarono una serie di sollevazioni negli stati tedeschi e in Europa. In Germania, il loro obiettivo era quello di proteggere la libert\u00e0, creare un parlamento tedesco e redigere una costituzione. Anche se le rivolte, in ultima analisi, non portarono cambiamenti duraturi, i sentimenti liberali rimasero una forza influente nella politica tedesca per tutta la vita di Federico.\nGrazie all'influenza della madre, Federico venne educato secondo idee diverse da quelle che fino ad allora erano usuali per un erede al trono tedesco. Il suo tutore privato era Ernst Curtius, un famoso archeologo. Federico era uno studente di talento, in particolare per le lingue straniere e il latino, e complet\u00f2 la propria istruzione all'Universit\u00e0 di Bonn, dove studi\u00f2 legge, storia e letteratura. Ricevette comunque anche un'adeguata istruzione militare, come voleva la tradizione degli Hohenzollern; all'et\u00e0 di dieci anni era gi\u00e0 sottotenente nel I Reggimento di Fanteria della Guardia.\nMatrimonio.\nI matrimoni del XIX secolo servivano a mantenere legami di sangue tra le famiglie regnanti e a garantire alleanze tra le nazioni europee. Gi\u00e0 nel 1851, la regina Vittoria e il principe Alberto stavano facendo piani per far sposare la loro figlia maggiore, Vittoria, a Federico. La regina e suo marito, entrambi di origine o nascita tedesca, volevano mantenere i loro legami di sangue con la Germania, in particolare Alberto, che sperava nella liberalizzazione e la modernizzazione della Prussia.\nIl padre di Federico sperava che il figlio sposasse una granduchessa russa, mentre la madre era notevolmente a favore di un matrimonio con una principessa inglese. Nel 1851, la regina Vittoria invit\u00f2 Federico in Inghilterra, ufficialmente per visitare l'Esposizione universale di Londra, ma in realt\u00e0 sperava che la culla del liberalismo e della rivoluzione industriale avrebbe avuto un influsso positivo su Federico. Il principe Alberto prese Federico sotto le sue ali durante il suo soggiorno, ma fu la principessa Vittoria, di solo undici anni, che lo guid\u00f2 alla Fiera. Dal quel momento inizi\u00f2 una corrispondenza tra Vittoria e Federico.\nIl fidanzamento della giovane coppia venne annunciato nell'aprile 1856. Il matrimonio venne celebrato il 25 gennaio 1858 nella Cappella di St. James's Palace, a Londra. Anche se combinato, il loro fu un matrimonio d'amore. Per l'occasione, Federico venne promosso Maggior Generale dell'esercito prussiano. Anche Vittoria aveva ricevuto una educazione liberale e condivideva le opinioni del marito; tra i due era anzi la figura dominante. La coppia risiedeva spesso presso il Kronprinzenpalais.\nPrincipe ereditario.\nNel 1861, il padre di Federico, Guglielmo, divenne re di Prussia, e Federico principe della Corona, carica che mantenne per i successivi 27 anni. Inizialmente il padre venne considerato politicamente neutrale, ma in seguito abbracci\u00f2 idee conservatrici. Nel 1862 Guglielmo minacci\u00f2 di abdicare, poich\u00e9 la Dieta aveva rifiutato di imporre nuove tasse per finanziare la riorganizzazione dell'esercito. In seguito nomin\u00f2 Otto von Bismarck primo ministro.\nLa sua nomina provoc\u00f2 un contrasto tra Federico e suo padre, che port\u00f2 all'esclusione del primo dagli affari di stato. Rappresent\u00f2 la Germania a cerimonie ufficiali, matrimoni e feste, come ad esempio il giubileo d'oro della regina Vittoria nel 1887. Federico fu severamente rimproverato dal padre per le sue idee liberali, cos\u00ec trascorse gran parte del tempo in Gran Bretagna, dove la regina Vittoria gli concesse spesso di rappresentarla nelle cerimonie di Stato e nelle funzioni sociali.\nCome principe della corona di Germania, comand\u00f2 le armate nella guerra austro-prussiana del 1866 e il suo tempestivo arrivo fu cruciale per la vittoria prussiana nella battaglia di K\u00f6niggr\u00e4tz. Dopo la battaglia il padre lo insign\u00ec dell'Ordine Pour le M\u00e9rite. Decisivo fu anche il suo intervento nella guerra franco-prussiana del 1870, dove prese parte alle battaglie di Wissembourg, W\u0153rth e Sedan, nonch\u00e9 all'assedio di Parigi.\nImpero tedesco.\nNel 1871 avvenne l'unificazione della Germania come Impero tedesco, con Guglielmo imperatore (\"Kaiser\") e Federico erede. Mai amato da Bismarck, che non si fidava del liberalismo della moglie, Federico venne sempre tenuto lontano da qualsiasi posizione di potere reale per tutta la vita del padre.\nMolto interessato alla nuova capitale Berlino, Federico fu nominato nel 1875 \"Protettore Imperiale dei musei:\" grazie al suo lavoro e a quello di Wilhelm von Bode vennero acquistate e create le collezioni d'arte che ancora oggi \u00e8 possibile ammirare nella citt\u00e0. Nel 1878, quando suo padre fu vittima di un tentativo di assassinio, Federico assunse brevemente il ruolo di reggente, ma poi fu relegato, ancora una volta, ai margini. La mancanza di influenza lo avvil\u00ec profondamente, inducendolo anche a pensare pi\u00f9 volte al suicidio.\nIl breve regno e la morte.\nGuglielmo mor\u00ec il 9 marzo 1888. I progressisti tedeschi speravano che Federico avrebbe avviato il paese verso un nuovo governo liberale. \nAll'epoca della sua ascesa al trono, Federico aveva 56 anni e soffriva gi\u00e0 di un incurabile cancro alla laringe, che era stato mal diagnosticato. Ricevette consigli medici contrastanti per quanto riguardava il trattamento.\nIn Germania, il dottor Ernst von Bergmann propose di eliminare la laringe completamente, ma il suo collega, il dottor Rudolf Virchow, non era d'accordo, in quanto non si poteva comunque escludere la morte del paziente. Il medico inglese Sir Morell Mackenzie, che aveva diagnosticato il cancro, consigli\u00f2 una tracheotomia, a cui Federico e sua moglie si dissero d'accordo. L'8 febbraio, un mese prima della morte del padre, una cannula venne collegata per consentire a Federico di respirare; per il resto della sua vita egli fu in grado di parlare, ma spesso comunicava attraverso la scrittura. Durante l'operazione il Dr. Bergmann stava quasi per ucciderlo a causa dell'incisione nella trachea per l'inserimento della cannula. Federico inizi\u00f2 a tossire e sanguinare e Bergmann mise l'indice nella ferita per ingrandirla. L'emorragia cess\u00f2 dopo due ore, ma le azioni di Bergmann comportarono un ascesso nel collo di Federico e la produzione di pus, che gli causarono nuovo disagio nei mesi successivi della sua vita.\nNonostante la malattia, Federico fece del suo meglio per adempiere i suoi obblighi come imperatore. Regn\u00f2 solo per 99 giorni e non fu in grado di realizzare un cambiamento duraturo: mor\u00ec infatti a Potsdam il 15 giugno 1888 e venne sepolto presso la \"Friedenskirche\" di Potsdam.\nMassoneria.\nFu iniziato da suo padre alla Massoneria nel 1853, nella Gro\u00dfe Landesloge der Freimaurer von Deutschland. Nello stesso tempo fu anche membro d'onore delle due Grandi Logge prussiane, la Gro\u00dfe National-Mutterloge \u201eZu den 3 Weltkugeln\u201c e la Gro\u00dfe Loge von Preu\u00dfen genannt \u201eRoyal York zur Freundschaft\u201c. Il 18 giugno 1860 divenne Gran maestro della Gro\u00dfe Landesloge der Freimaurer von Deutschland e a partire dal 1861 succedette a suo padre come protettore delle tre Grandi Logge di Berlino. Si impegn\u00f2 in una riforma dei rituali e del simbolismo della massoneria tedesca e cerc\u00f2 di mettere ordine nella struttura degli Alti gradi, come pure tent\u00f2 di unificare le diverse Grandi Logge, ma si scontr\u00f2 con le tendenze conservatrici di molti massoni tedeschi e il 7 marzo 1874 si dimise dalla sua carica di Gran maestro. Rimase per\u00f2 il protettore delle Grandi Logge prussiane.\nDiscendenza.\nFederico e Vittoria ebbero otto figli:"}
{"id": "24868", "revid": "1632387", "url": "https://it.wikipedia.org/wiki?curid=24868", "title": "Cera", "text": "La cera \u00e8 la sostanza secreta dalle api e usata da queste per la costruzione dei favi, ovvero alla cera d'api, e in generale a simili miscele di esteri di acidi grassi con alcoli grassi. Il termine \u00e8 generico e sommariamente indica esteri e miscele di esteri non gliceridi a massa molecolare relativamente alta e pu\u00f2 estendersi a materiali affini di differente natura.\nPi\u00f9 generalmente, con cera si indica una sostanza dalle seguenti propriet\u00e0:\nQuesti aspetti da soli non permettono di distinguere univocamente le cere da grassi, oli e simili; ad esempio, la trilaurina o gliceril tridodecanoato, un grasso, che fonde a 46\u00a0\u00b0C e rispetta tutte le altre caratteristiche date.\nLe cere possono essere naturali o artificiali e tra le pi\u00f9 comuni si annoverano la cera d'api, la cera di carnauba (cera vegetale) e la paraffina (cera minerale, una miscela di idrocarburi semisolidi). Sono cere naturali anche altre sostanze oleose secrete all'interno di alcune cavit\u00e0 animali, ad esempio l'orecchio o il capo di alcuni cetacei. Certi materiali sintetici che presentano le propriet\u00e0 elencate sopra sono spesso chiamati cere.\nDal punto di vista chimico, le cere in senso stretto sono miscele di esteri, alcoli, acidi saturi con catena da 14 a 30 atomi di carbonio.\nUna cera si differenzia da grassi a consistenza simile come stearine e palmitine perch\u00e9 pu\u00f2 essere in primis un monoestere di alcoli ad alto peso molecolare (alcoli grassi come il cetilico) con acidi grassi, o ad esempio di glicole etilenico con due acidi grassi; i grassi o lipidi sono invece esteri della glicerina con tre acidi grassi. Altri alcoli possono prendere il posto del glicole etilenico e per lo pi\u00f9 si incontrano cere derivanti dall'esterificazione di un alcool monofunzionale a lunga catena. Le loro caratteristiche apolari e la loro estrema malleabilit\u00e0 le rendono un materiale molto usato nelle attivit\u00e0 umane. Hanno una funzione biologica diversificata e se secrete impediscono la perdita di acqua per traspirazione.\nViene chiamato \"cera per incisioni\" un materiale costituito da un impasto di bitume, cera d'api e mastice in gocce. Esso viene steso su una lastra o \"matrice\", riscaldato leggermente onde ottenere uno strato uniforme e sottilissimo, quindi annerito col nerofumo di una candela per poter poi essere inciso."}
{"id": "24875", "revid": "124630563", "url": "https://it.wikipedia.org/wiki?curid=24875", "title": "Jurij Vladimirovi\u010d Andropov", "text": "Rispetto a Gorba\u010d\u00ebv, egli fu certamente considerato pi\u00f9 incline a riforme graduali; ciononostante, ci si domanda se sarebbe riuscito a riformare l'URSS in un modo tale da non provocarne la definitiva dissoluzione. Il breve periodo che trascorse ai vertici, in gran parte segnato dalla malattia, lascia al dibattito poche indicazioni concrete circa l'ipotetica evoluzione d'un suo eventuale governo di lunga durata.\nBiografia.\nGli inizi.\nIl luogo di nascita e le notizie sulla famiglia sono incerti: probabilmente nacque a Nagutskoe, Gubernija di Stavropol' (Impero russo), vicino a Stavropol', nella Russia meridionale; suo padre, Vladimir Andropov, era ferroviere, mentre la madre, Evgenia Fainshtein (secondo altre fonti il cognome era Fleckenstein), figlia d'un commerciante, era insegnante di musica.\nSecondo alcuni, Andropov era di famiglia ebraica per parte di entrambi i genitori (il padre avrebbe cambiato il cognome da Liberman ad Andropov dopo il 1917), mentre altri sostengono che il padre fosse d'origine greca; altre fonti affermano che la famiglia paterna apparteneva alla nobilt\u00e0 cosacca, mentre quella della madre era di origine tedesca, ma non ci sono riscontri circa il fatto che fosse ebrea.\nFrequent\u00f2 per un breve periodo l'Istituto tecnico per trasporti acquatici di Rybinsk; durante l'adolescenza perse entrambi i genitori e a 14 anni rimase orfano e fu costretto a cominciare a lavorare. Ader\u00ec al Komsomol nel 1930, s'iscrisse al PCUS nel 1939 e fu segretario generale del Komsomol nella Repubblica Carelo-Finnica dal 1940 al 1944. Durante la Seconda guerra mondiale Andropov prese parte alle attivit\u00e0 della guerriglia partigiana. Dopo la guerra, si spost\u00f2 a Mosca, nel 1951, ed entr\u00f2 nella segreteria del partito.\nIn seguito alla morte di Stalin, nel marzo 1953, Andropov venne degradato e nel 1954 gli fu affidato, da parte di Georgij Malenkov, l'incarico di console presso l'ambasciata sovietica di Budapest; qui gioc\u00f2 un ruolo importante nell'invasione sovietica dell'Ungheria del 1956.\nSalita al potere.\nTornato a Mosca per guidare il Dipartimento per le relazioni con le nazioni socialiste (1957-1967), venne promosso al segretariato del Comitato centrale nel 1962, succedendo a Michail Suslov; nel 1967 lasci\u00f2 quest'incarico per diventare capo del \"KGB\", su raccomandazione di Michail Suslov; in seguito fu candidato membro al Politburo, divenendone membro effettivo nel 1973.\nIl suo mandato di direttore del \"KGB\" fu il pi\u00f9 lungo della storia dell'agenzia di gestione dei servizi segreti sovietici; si dimise nel maggio 1982 quando fu promosso segretario del PCUS (come successore di Suslov) e segretario responsabile per gli Affari ideologici.\nDue giorni dopo la morte di Bre\u017enev (10 novembre 1982), Andropov venne a sorpresa nominato Segretario generale del PCUS, battendo Konstantin \u010cernenko (il 12 novembre 1982): fu il primo capo del KGB a diventare Segretario Generale. A questa carica aggiunse rapidamente quella di Presidente del Presidio del Soviet Supremo dell'URSS e Presidente del Consiglio di Difesa.\nOperato.\nDurante il proprio governo, Andropov mise in atto diversi tentativi per risollevare l'economia e ridurre la corruzione; Andropov viene ricordato anche per la sua campagna antialcolici e per la lotta finalizzata al miglioramento della disciplina sul lavoro: entrambe le campagne vennero portate avanti con il tipico approccio amministrativo sovietico e una durezza che ricordavano vagamente l'epoca staliniana.\nDurante il mandato, Andropov s'adoper\u00f2 per migliorare l'economia dimezzando i quadri dirigenti, ma senza intaccare i principi socialistici. In contrasto con la politica di Breznev di evitare conflitti e scioglimenti, combatt\u00e9 aspramente le violazioni all'interno del partito: nei quindici mesi di mandato, Andropov sollev\u00f2 dall'incarico 18 ministri, 37 segretari del Obkoms, del Kraikoms e del Comitato centrale del PCUS; furono inoltre avviati processi contro alti funzionari del partito per fattispecie criminali; per la prima volta furono poi resi pubblici i dati sulla crisi economica e sui progressi scientifici. In politica estera Andropov non ebbe il tempo di incidere molto; tuttavia prosegu\u00ec la guerra in Afganistan.\nIl suo governo fu anche segnato dal deterioramento dei rapporti con gli Stati Uniti, a causa della forte presa di posizione antisovietica di Ronald Reagan; contrasti che vennero esacerbati dall'abbattimento, da parte di caccia sovietici, d'un aereo di linea coreano che s'era smarrito nei cieli russi il 1\u00ba settembre 1983, e dallo schieramento in Europa dei missili Pershing americani. La tensione in quella fase della Guerra fredda s'acu\u00ec quando il volo civile Korean Air KAL-007 fu abbattuto da aerei sovietici il 1\u00ba settembre 1983; in seguito a questo attacco, gli Stati Uniti schierarono i missili MGM-31 Pershing in Europa occidentale, come contraltare dei missili sovietici SS-20.\nLe discussioni per diminuire le armi nucleari a medio raggio in Europa furono sospese dall'URSS nel novembre 1983. Uno degli atti pi\u00f9 significativi di Andropov durante la propria breve carriera di guida dell'URSS fu la sua risposta alla lettera d'una bambina americana, Samantha Smith, da lui invitata in Unione Sovietica; la Smith divenne poi un'attivista pacifista fino alla prematura scomparsa. Durante il breve mandato di capo di Stato dell'URSS, per via del suo stato di salute, Andropov non eman\u00f2 molte leggi e partecip\u00f2 a pochi dibattiti.\nDecesso.\nAndropov mor\u00ec per insufficienza renale il 9 febbraio 1984 dopo molti mesi di malattia; suo successore fu Konstantin \u010cernenko; ebbe funerali di Stato e fu sepolto nella necropoli delle mura del Cremlino. Sua moglie Tatjana, morta nel 1991, fu talmente sconvolta che non partecip\u00f2 alla processione funebre. Andropov ebbe un figlio, Igor' (morto nel giugno 2006), e due figlie, Irina e Tatjana."}
{"id": "24883", "revid": "80598", "url": "https://it.wikipedia.org/wiki?curid=24883", "title": "Ella Fitzgerald", "text": "\u00c8 considerata una delle migliori e pi\u00f9 influenti cantanti jazz della storia. Vincitrice di 14 Grammy, era dotata di un potente strumento vocale, vantando un'estensione di pi\u00f9 di tre ottave.\nElla Fitzgerald \u00e8 stata attiva per 59 anni vendendo circa 40 milioni di copie della sua settantina di album.\nEsibiva spesso la sua grande capacit\u00e0 di improvvisazione soprattutto nello scat, una tecnica vocale tipica del jazz di cui \u00e8 considerata la maggiore esponente di tutti i tempi: i suoi virtuosismi potevano durare oltre i cinque minuti, pur mantenendo una perfetta impronta melodica. Nell'ultima parte della sua carriera artistica, nei suoi concerti si divertiva sovente a imitare le voci di altri cantanti: particolarmente riuscite erano le imitazioni di Rose Murphy, Dinah Washington, Della Reese e Louis Armstrong.\nBiografia.\nRimasta orfana a quattordici anni, pass\u00f2 la sua infanzia tra orfanotrofi e quartieri malfamati di New York. Debutt\u00f2 giovanissima nel 1934 all'Apollo Theater di Harlem, New York. L'occasione fu una delle famose \"Amateur Nights\", le serate dedicate alle competizioni canore dei dilettanti, a cui partecip\u00f2 e vinse. Fu notata da Bardu Ali che convinse Chick Webb, della cui \"band\" faceva parte, ad assumerla. Inizi\u00f2 a cantare per l'orchestra di Webb nel 1935, e successivamente incise con loro alcune canzoni di successo, tra cui \"A-Tisket, A-Tasket\", \"Undecided\" e \"Mister Paganini\": il suo stile vivace, colorato e vorticoso, perfetto per il genere swing, le permise di entrare a far parte delle stelle della musica. Alla morte di Webb nel 1939, l'orchestra continu\u00f2 a esibirsi con il nuovo nome di \"Ella Fitzgerald and Her Famous Orchestra\".\nNel 1941 inizi\u00f2 la carriera solista, abbracciando nel tempo i pi\u00f9 svariati generi musicali: swing, bebop, blues, samba, gospel, calypso. Si esib\u00ec con i pi\u00f9 importanti gruppi e interpreti solisti: in pratica, il suo ruolo era quello di \"strumentista della voce\". Negli anni cinquanta Lady Ella si esib\u00ec in una tourn\u00e9e attraverso l'Europa e il Nord America, accompagnata dall'orchestra di Duke Ellington. Anche con Louis Armstrong instaur\u00f2 un sodalizio artistico che sarebbe sfociato nell'incisione di tre dischi: \"Porgy and Bess\", in cui i due si esibiscono interpretando l'omonima opera di George Gershwin, e due incisioni di standard jazz, \"Ella and Louis\" e \"Ella and Louis Again\".\nDal 1956 al 1964 incise per l'etichetta discografica Verve Records una serie di \"Songbooks\", prodotta da Norman Granz, tratta dal repertorio delle canzoni scritte dai pi\u00f9 grandi compositori americani.\nNel 1960 tenne un concerto a Berlino, da cui sarebbe stato tratto l'album \"Ella in Berlin: Mack the Knife\", in cui, non ricordando il testo, cominci\u00f2 a improvvisare con grande ritmo e brio: per questa interpretazione si aggiudic\u00f2 un Grammy Award.\nNel 1965 tiene il concerto \"An Evening with Ella Fitzgerald\" al Lewisohn Stadium di New York (Manhattan) per il Metropolitan Opera House diretta da Nelson Riddle.\nNegli anni sessanta e settanta continu\u00f2 a incidere dischi, a esibirsi in tutto il mondo e a comparire in programmi televisivi, ospite di celebri colleghi, come Frank Sinatra, Dean Martin, Nat King Cole e Dinah Shore.\nSi spos\u00f2 due volte, la seconda con il bassista Ray Brown. La coppia adott\u00f2 un bambino.\nGravi problemi di salute le segnarono gli ultimi anni di vita. Gi\u00e0 cieca a causa del diabete mellito, nel 1994 le furono amputate le gambe a causa dello stesso male, di cui soffriva sin dall'infanzia. Mor\u00ec nel 1996 e fu sepolta al Cimitero Parco di Inglewood, in California."}
{"id": "24886", "revid": "125438290", "url": "https://it.wikipedia.org/wiki?curid=24886", "title": "Parallelo (geografia)", "text": "Un parallelo \u00e8 una circonferenza ideale che si ottiene intersecando la superficie terrestre con un piano perpendicolare all'asse di rotazione e dunque parallelo al piano equatoriale.\nI paralleli, che devono il loro nome all'essere geometricamente paralleli al piano dell'Equatore, formano sulla Terra delle circonferenze immaginarie perpendicolari all'asse terrestre, via via pi\u00f9 piccole man mano che si avvicinano ai due poli terrestri.\nPer ogni punto della superficie terrestre passa un solo parallelo, che \u00e8 utilizzato in geografia per stabilire la posizione di una determinata localit\u00e0 sulla superficie terrestre, poich\u00e9 ne rivela la latitudine (che si misura in gradi).\nStoria.\nIl primo studioso che elenc\u00f2 una serie di localit\u00e0 poste approssimativamente alla stessa latitudine, usando cos\u00ec per la prima volta un parallelo, fu Dicearco, allievo di Aristotele. L'uso di paralleli e meridiani si diffuse nel periodo ellenistico e fu reintrodotto nell'Europa moderna in seguito alla pubblicazione della Geografia di Claudio Tolomeo.\nL'edizione di quest'opera stampata nel 1477 a Bologna fu la prima nella quale sulle carte era disegnata la griglia di paralleli e meridiani.\nDescrizione.\nBench\u00e9 i paralleli siano in numero infinito, spesso vengono indicati con un ordinale quelli aventi per latitudine un numero intero di gradi. In tal modo questi paralleli \"ordinali\" sarebbero complessivamente 181 (90 a nord e 90 a sud, e 1 coincidente con l'equatore), poich\u00e9 i poli stessi vengono considerati paralleli degeneri. Il parallelo maggiore, equidistante dai due poli, \u00e8 l'equatore stesso, che divide la Terra in due emisferi uguali, l'emisfero australe a sud, e l'emisfero boreale a nord.\nAltri paralleli caratteristici sono il Circolo polare artico, il Circolo polare antartico, il Tropico del Cancro e il Tropico del Capricorno.\nAttraverso i paralleli si pu\u00f2 definire la latitudine, cio\u00e8 la misura dell'angolo fra un determinato punto (preso sul proprio parallelo) e l'equatore. La longitudine \u00e8 l'angolo tra un punto preso sul proprio meridiano e il meridiano principale di Greenwich. Pertanto si \u00e8 soliti definire la latitudine anche come \"arco di meridiano\" e la longitudine come \"arco di parallelo\". Alcuni paralleli sono usati come confini tra due Stati o regioni."}
{"id": "24888", "revid": "73843", "url": "https://it.wikipedia.org/wiki?curid=24888", "title": "49\u00ba parallelo Nord", "text": "Il 49\u00ba parallelo di latitudine nord forma un lungo tratto del confine tra Canada e Stati Uniti, dalla provincia di Manitoba alla Columbia Britannica sul lato canadese e dallo stato del Minnesota a Washington sul lato statunitense.\nIl suo utilizzo come confine \u00e8 il risultato del \"Trattato del 1818\" prima e del \"Trattato dell'Oregon\" del 1846 poi, durante la presidenza di James Knox Polk.\nDopo che gli Stati Uniti acquisirono la Louisiana nel 1803, venne generalmente concordato che il confine tra questo Stato e la britannica Terra di Rupert fosse lungo lo spartiacque tra i bacini del fiume Missouri e del fiume Mississippi su un lato e sul bacino della Baia di Hudson dall'altro. Comunque, \u00e8 difficile determinare precisamente la posizione dello spartiacque in una regione pianeggiante come quella del Nord America centrale.\nI comitati americani e britannici che si incontrarono dopo la Guerra del 1812 per risolvere le dispute sui confini, riconobbero che ci sarebbe stata molta animosit\u00e0 nel rilevamento topografico dello spartiacque, e si accordarono su una soluzione pi\u00f9 semplice nel 1818: il 49\u00ba parallelo. Entrambe le parti guadagnarono e persero del territorio per via di questa convenzione, ma al netto gli USA guadagnarono pi\u00f9 di quanto persero. Questa convenzione stabiliva il confine solo tra il Lago dei Boschi e le Montagne Rocciose; ad ovest di queste, la convenzione stabil\u00ec un'occupazione congiunta del territorio dell'Oregon.\nAnche se la Convenzione del 1818 impost\u00f2 il confine dal punto di vista di USA e Regno Unito, nessuna delle due nazioni fu immediatamente sovrana sui territori spartiti: il controllo effettivo rimase alle nazioni locali, principalmente Meticci, Assiniboine, Lakota e Piedi Neri. La loro sovranit\u00e0 venne gradualmente ceduta per conquista o con trattati in diversi decenni a seguire.\nNel 1846 il Trattato dell'Oregon divise il territorio dell'Oregon tra il Nord America Britannico e gli Stati Uniti, estendendo il confine del 49\u00ba parallelo verso la costa occidentale e attraverso lo Stretto di Juan de Fuca."}
{"id": "24889", "revid": "1543377", "url": "https://it.wikipedia.org/wiki?curid=24889", "title": "38\u00ba parallelo Nord", "text": "Il 38\u00ba parallelo nord \u00e8 un parallelo che si trova a 38 gradi di latitudine nord. Esso attraversa l'Europa meridionale, il mar Mediterraneo, l'Asia, l'oceano Pacifico, gli Stati Uniti d'America e l'oceano Atlantico. Il \"38\u00ba parallelo nord\" formava il confine tra la Corea del Nord e la Corea del Sud prima della guerra di Corea.\nA questa latitudine, il sole \u00e8 visibile per 14 ore e 48 minuti durante il solstizio d'estate (21 giugno) e per 9 ore e 32 minuti durante il solstizio d'inverno (21 dicembre).\nCorea.\nIl \"38\u00ba parallelo nord\" () era il confine originario tra le zone di occupazione sovietica e statunitense in Corea, stabilito dopo la resa dell'Impero giapponese nel 1945 (si veda Divisione della Corea per maggiori dettagli).\nNel 1948 la linea di demarcazione militare coreana divenne il confine tra le nuove nazioni indipendenti di Corea del Nord e Corea del Sud. Alla fine della guerra di Corea (1950-1953), un nuovo confine venne stabilito nel mezzo della zona demilitarizzata coreana, che taglia il 38\u00ba parallelo nord con un angolo acuto da sud-ovest a nord-est."}
{"id": "24890", "revid": "547034", "url": "https://it.wikipedia.org/wiki?curid=24890", "title": "Panmunjeom", "text": "Panmunjeom o Panmunjom () \u00e8 un villaggio sul confine tra Corea del Nord e Corea del Sud, dove venne firmato l'armistizio del 1953 che pose fine alla Guerra di Corea. L'edificio dove venne firmato l'armistizio esiste ancora, e sta a cavallo della linea di demarcazione militare che corre attraverso la zona demilitarizzata. Anche il tavolo attorno al quale si riunirono le due parti \u00e8 diviso dalla linea di confine.\nIntroduzione.\nPanmunjeom si trova a 60 km a nord di Seoul e 10 km a est di Gaeseong (in Corea del Nord), ed \u00e8 l'Area di Sicurezza Congiunta (JSA) che si trova a cavallo della Linea di Demarcazione Militare (MDL) sulla Zona Demilitarizzata (DMZ) vicino a Paju.\nDal 2018 Panmunjeom \u00e8 divenuto il sito storico per la promozione della pace tra le due Coree. Il 27 aprile 2018 si \u00e8 svolto un vertice intercoreano presso la Peace House, all'interno di Panmunjom, al termine del quale \u00e8 stata annunciata la \"Dichiarazione di Panmunjom\" per la pace, la prosperit\u00e0 e l'unificazione, rappresentando una svolta nelle relazioni intercoreane. L'inclusione di \"Panmunjeom\" nel nome ufficiale della dichiarazione ha contribuito a promuovere il sito come punto di partenza verso la pace. La Dichiarazione congiunta di Pyongyang e l'Accordo militare globale annunciati il 19 settembre 2018 affermano che l'effettiva smilitarizzazione della DMZ \u00e8 ora in corso. Nel giugno 2019, i leader di due Coree e degli Stati Uniti si sono incontrati qui e un presidente degli Stati Uniti \u00e8 entrato in territorio nordcoreano per la prima volta nella storia. Questi eventi hanno reso Panmunjeom un simbolo di pace nella penisola coreana. Tuttavia nel giugno 2020 il governo nordcoreano decise unilateralmente di interrompere i dialoghi con il Sud, per poi ripristinarli il 27 luglio 2021.\nL\u2019osservatorio dell\u2019unificazione di Odusan.\nL'Osservatorio per l'unificazione di Odusan \u00e8 stato completato nel 1992 nella speranza della riunificazione della penisola coreana e fino ad oggi \u00e8 stato visitato da oltre 20 milioni di persone. L\u2019osservatorio \u00e8 posto in cima al monte Odu e si affaccia sulla confluenza dei fiumi Han e Imjin. Questo \u00e8 stato un punto strategicamente importante fin dai tempi antichi e si possono vedere le rovine di un'antica fortezza menzionata negli antichi documenti storici coreani Samguk sagi (Storia dei Tre Regni) e Goryeosa (Storia di Goryeo). \nIl sito turistico di Imjingak.\nImjingak.\nSituato sulle rive del fiume Imjingag nella citt\u00e0 di Paju, \u00e8 la terra di confine pi\u00f9 vicina alla DMZ e Panmunjeom. Imjingak \u00e8 stato costruito nel 1972 a beneficio dei nordcoreani sfollati, e da allora sono state aggiunte varie strutture. L'area circostante di Imjingak \u00e8 divenuta successivamente localit\u00e0 turistica, ed \u00e8 gestita dall'organizzazione del turismo di Gyeonggi. La mostra include cimeli e monumenti della Guerra di Corea, oltre alla possibilit\u00e0 di usufruire del servizio shuttle bus per i visitatori che desiderano visitare la linea di confine DMZ, inclusi il 3\u00b0 Tunnel, l\u2019Osservatorio di Dora e la stazione di Dorasan.\nIl Ponte della Libert\u00e0 di Imjingak.\nIl Ponte della Libert\u00e0, simbolo della tragedia della Guerra di Corea, attraversa il fiume Imjin di fronte a Imjingak, collegando il Sud ed il Nord. Costruito per la prima volta durante il periodo coloniale giapponese, \u00e8 stato distrutto durante la Guerra di Corea. Dopo la firma dell'accordo di armistizio nel 1953, fu eretto un ponte di legno temporaneo accanto ai ponti ferroviari distrutti al fine di liberare 12.773 prigionieri di guerra. Il nome \"Ponte della Libert\u00e0\" richiama la frase \"Long live freedom\" gridato dai soldati che fecero ritorno. Il ponte di legno provvisorio \u00e8 stato successivamente demolito, mentre il ponte ferroviario di Imjin \u00e8 stato ricostruito e ora fa parte della linea ferroviaria tra la stazione di Munsan e la stazione di Dorasan.\nParco Imjingak Pyeonghwa-Nuri.\nIl Parco Imjingak Pyeonghwa-Nuri \u00e8 stato istituito dopo il World Peace Festival del 2005 per trasformare Imjingak, un simbolo di divisione e tensione, in un simbolo di riconciliazione, pace ed unificazione. Inoltre il parco ospita durante tutto l\u2019anno numerosi spettacoli, mostre, proiezioni di film e festival.\nZone limitrofe alla stazione di Dorasan.\nIl terzo Tunnel (DMZ).\nIl terzo Tunnel, scoperto nel 1978, \u00e8 il pi\u00f9 grande dei quattro tunnel scavati dalla Corea del Nord sotto la DMZ ed a soli 52km da Seul. Il tunnel \u00e8 lungo 1.7km, misura 2m di larghezza e 2m di altezza risultando cos\u00ec sufficientemente grande da poter essere attraversato da circa 30.000 soldati all\u2019ora. Oggigiorno rappresenta una delle attrazioni turistiche principali della DMZ, concedendo ai visitatori la possibilit\u00e0 di visitare il tunnel. In aggiunta \u00e8 presente una galleria che espone fotografie relative alla DMZ e film documentari sulla Guerra di Corea.\nStazione di Dorasan.\nLa stazione prende il nome dal vicino monte Dora. \u00c8 stata completata all'inizio del 2002, durante il progetto di riconnessione ferroviaria e stradale della linea Gyeong-ui. La stazione di Dorosan \u00e8 la stazione pi\u00f9 a nord della Corea del Sud ed \u00e8 situata all'interno della zona a controllo civile, che dista settecento metri dalla linea di confine. All\u2019interno della stazione vi \u00e8 stata posta una pietra miliare che recita \"Pyongyang 205 km, Seoul 56 km\". Gli uffici dell'immigrazione e delle dogane sono gi\u00e0 stati installati in previsione del giorno dell'apertura della ferrovia intercoreana, che prevede anche la possibilit\u00e0 di aprire i paesi a viaggi intercontinentali attraverso la Corea del Nord verso l'Europa attraverso la ferrovia Trans-Eurasia. Nel 2002 il presidente della Corea del Sud Kim Dae-jung ed il presidente degli Stati Uniti George W. Bush visitarono la stazione. In tale occasione porsero le rispettive firme su una traversina, esprimendo la speranza per una prossima unificazione pacifica. Dopo la loro visita, Dorasan divenne sinonimo di speranza per l\u2019unificazione.\nIl Parco della Pace di Dorasan.\nIl Parco della Pace \u00e8 stato istituito vicino alla stazione di Dorasan nel giugno 2008 per fungere non solo da luogo di incontro ed educazione della storia della DMZ, ma anche al fine di ricordare l'importanza della pace e dell'ecologia. All\u2019interno del parco \u00e8 presente un eco-stagno che ricorda la penisola coreana, oltre a numerosi punti di osservazione che consentono ai visitatori di contemplare l'ambiente ecologico della DMZ.\nL\u2019osservatorio di Dora.\nPosto in cima al Monte Dora, l\u2019Osservatorio di Dora, posto a nord-ovest della Repubblica di Corea, \u00e8 stato inaugurato nel 1987. Nelle giornate pi\u00f9 limpide, grazie alla presenza di numerosi telescopi installati, \u00e8 possibile scrutare diverse attrazioni/localit\u00e0 nordcoreane tra cui il complesso industriale di Gaeseong, il monte Songak a Gaeseong, le statue di Kim Il Sung, e la periferia di Gaeseong. "}
{"id": "24894", "revid": "15756", "url": "https://it.wikipedia.org/wiki?curid=24894", "title": "Jacobo Arbenz Guzm\u00e1n", "text": "Fu il presidente socialriformista, democraticamente eletto, del Guatemala dal 1951 al 1954, quando fu sostituito, con un colpo di Stato organizzato dalla CIA e dalla United Fruit Company, da una dittatura.\nBiografia.\nPrimi anni.\nJacobo \u00c1rbenz Guzm\u00e1n nacque a Quetzaltenango il 14 settembre 1913, figlio di Juan Jacobo \u00c1rbenz Gr\u00f6bli (nato Hans Jakob Arbenz Gr\u00f6bli), un farmacista svizzero-tedesco, emigrato in Guatemala pochi anni prima, e di Octavia Guzm\u00e1n Caballeros, una benestante donna guatemalteca. A causa del suicidio del padre, avvenuto quando era in tenera et\u00e0, non pot\u00e9 compiere studi regolari n\u00e9 svolgere la professione paterna.\nArbenz eccelleva all'accademia militare ed era considerato \"uno studente eccezionale\". Ricopr\u00ec la posizione di \"primo sergente\" della Cadet Knight Company, che era considerata un grande onore che, tra il 1924 e il 1944, avevano raggiunto solo sei cadetti. Le sue capacit\u00e0 gli valsero un insolito livello di rispetto tra i funzionari della scuola, incluso il maggiore John Considine, l'allora direttore degli Stati Uniti della Escuela Polit\u00e9cnica. \u00c1rbenz si \u00e8 laureato nel 1935.\nNel 1935 entr\u00f2 nell'esercito guatemalteco, di cui divenne colonnello, e dal 1937 fu professore di scienze e storia.\nNel 1937, dopo essersi laureato, fu chiamato a servire alla scuola politecnica come istruttore. Per quanto riguarda i suoi commerci come ufficiale dell'esercito guatemalteco, ha lavorato principalmente nel Forte di San Jos\u00e9 Buena Vista, a Citt\u00e0 del Guatemala e a San Juan Sacatep\u00e9quez. L\u00ec apprese le dure condizioni di vita della popolazione indigena e il modo in cui operavano i lavori forzati, essendo gli indigeni sottoposti. Non solo dovette occuparsi di gruppi di indigeni costretti a lavorare in alcune fattorie, ma anche della cura dei prigionieri politici che si dedicavano anche a questo tipo di lavoro.\nNel 1939 conobbe la sua futura moglie, Maria Cristina Vilanova: la donna, pur essendo figlia di un ricco proprietario terriero, aveva ideali politici di estrema sinistra e convinse il marito ad aderire al socialismo.\nNel 1944, Guzm\u00e1n appoggi\u00f2 la ribellione che depose il dittatore Jorge Ubico e fu Ministro della Difesa nel governo del riformista e progressista Juan Jos\u00e9 Ar\u00e9valo.\nCarriera politica.\nDopo la rivoluzione del 1944.\nDopo la rivoluzione del 1944, con il rovesciamento di Juan Federico Ponce Valdes successore di Jorge Ubico, Jorge Toriello Garrido, il maggiore Francisco Javier Arana ed il capitano Jacobo \u00c1rbenz Guzm\u00e1n formarono una giunta di governo.\nLa giunta legifer\u00f2 mediante decreti che cercavano una modernizzazione dello Stato. Una delle misure pi\u00f9 importanti adottate in campo giuridico e politico fu la convocazione di un'assemblea costituente per preparare una nuova Costituzione, per la quale si tennero elezioni libere. La nuova Costituzione del 1945 includeva diverse novit\u00e0:\nQuesti cambiamenti andarono direttamente contro le politiche che i precedenti governi liberali avevano avuto. Il triumvirato chiese elezioni per eleggere il nuovo presidente della Repubblica che si tennero nel dicembre 1944, con Juan Jos\u00e9 Ar\u00e9valo come vincitore.\nMinistro della Difesa di Ar\u00e9valo.\nTra le riforme avviate dopo la caduta del governo di Ponce Vaides, e tentate di consolidare con la Costituzione del 1945, la ristrutturazione dell'esercito ebbe un grande significato: la sospensione del generale, decretata dai primi momenti del trionfo del movimento rivoluzionario, simboleggi\u00f2 questa trasformazione che fu avviata con l'intento di modernizzare, professionalizzare e istituzionalizzare l'esercito. Per la prima volta nella storia del paese, una Costituzione concesse un intero capitolo e tredici articoli sul tema dell'esercito, stabilendo un modello che sarebbe stato ripreso nelle costituzioni successive.\nLe posizioni apicali dell'esercito erano il Capo dello Stato Maggiore dell'Esercito nominato dal Congresso della Repubblica su proposta del Consiglio Superiore della Difesa Nazionale ed il Ministro della difesa nazionale. \u00c1rbenz fu il primo a ricoprire questo ufficio precedentemente denominato Ministero della Guerra.\nNell'autunno del 1947, l'opposizione di \u00c1rbenz come Ministro della Difesa alla deportazione di diversi lavoratori accusati di comunismo incurios\u00ec l'ex membro del Fronte di liberazione popolare e membro della sinistra del Partito d'Azione Rivoluzionario (PAR) Jos\u00e9 Manuel Fortuny, che decise di fargli un'intervista in cui scopr\u00ec \"un uomo diverso dallo stereotipo del militare centroamericano\". A seguito di quel primo incontro ve ne furono altri fino a quando \u00c1rbenz stesso non incominci\u00f2 ad invitare Fortuny a casa sua, dove discussioni e conversazioni di ore divennero comuni per i due. Da \u00c1rbenz, Fortuny fu ispirato da un feroce nazionalismo e da un ardente desiderio di migliorare il destino del popolo guatemalteco mentre \u00c1rbenz cerc\u00f2 risposte nella teoria marxista. Fu per \u00c1rbenz una relazione paragonabile a quella che aveva con Mar\u00eda Vilanova e Fortuny divenne con il tempo parte della cerchia privata di consiglieri ed amici di \u00c1rbenz\nLo scontro con Francisco Javier Arana.\nLe prerogative e i benefici economici che i comandanti militari ricevettero dai governi rivoluzionari, cos\u00ec come l'adulazione e l'interesse di alcuni leader politici per avvicinarli alle loro posizioni, aumentarono in alcuni di essi le ambizioni di avvicinarsi al potere politico o economico producendo divisioni e conflitti all'interno dell'esercito.\nDopo che Arana assunse la sua nuova e potente posizione, un funzionario dell'ambasciata americana dichiar\u00f2 in un messaggio che Arana era il tipo di personalit\u00e0 che poteva assumere il potere dittatoriale. Nel 1947 Ar\u00e9valo, accompagnato da un amico e due ballerini russi in visita in Guatemala ebbe un incidente d'auto sulla strada per Panajachel cadendo in un burrone rimanendo gravemente ferito. I leader del Partito d'Azione Rivoluzionario (PAR), il partito che sosteneva il governo, temevano che Arana avrebbe colto l'occasione per lanciare un colpo di stato si avvicinarono quindi al militare e firmarono un patto con il tenente colonnello nel quale egli si impegnava a non a tentare alcun colpo di stato contro il presidente in difficolt\u00e0 in cambio del sosteno del PAR alla candidatura di Arana come candidato ufficiale alle successive elezioni previste per il mese di novembre del 1950. Il patto venne denominato \u00abPacto del Barranco\u00bb e tenuto segreto e lo stesso Ar\u00e9valo fu costretto a sostenere l'accordo una volta ripresosi. Tuttavia, il recupero del robusto presidente fu quasi miracoloso e presto fu in grado di riprendere il lavoro governo. Arana aveva accettato il patto cercando di essere riconosciuto come un \"eroe democratico\" della rivolta contro Ponce Vaides e credeva che il \u00abPacto del Barranco\u00bb avrebbe garantito la sua posizione alle future elezioni presidenziali in quanto gi\u00e0 di per s\u00e9 Arana era una persona molto influente nel governo di Ar\u00e9valo ed in pi\u00f9 era riuscito ad essere nominato come prossimo candidato alla presidenza, davanti al capitano \u00c1rbenz a cui fu risposto che a causa della sua giovane et\u00e0, a malapena 36 anni a quel tempo, non era avrebbe avuto difficolt\u00e0 ad aspettare il suo turno per le successive elezioni.\nLe parti sociali che sostenevano il governo di Ar\u00e9valo erano guidate da giovani della classe media ma le riforme allarmarono l'\u00e9lite dei proprietari terrieri del Guatemala, che cerc\u00f2 un candidato politico che avrebbe sostenuto la loro causa. Cos\u00ec, un buon numero di ricchi guatemaltechi cominciarono a coltivare il sostegno di Arana contro le riforme del lavoro di Ar\u00e9valo. Arana inizi\u00f2 a lamentarsi pubblicamente delle riforme del lavoro, senza intraprendere alcuna azione contro Ar\u00e9valo. Nell'elezione del Congresso del 1948, sostenne un certo numero di candidati anti-Ar\u00e9valo; tuttavia, nessuno di loro fu eletto.\nDopo il fallimento elettorale, Arana continu\u00f2 a provare, attraverso minacce e persuasione, a convincere i rappresentanti eletti a sostenerlo. Nel 1949 il Partito della Rinnovazione Nazionale e il PAR erano entrambi apertamente ostili ad Arana. Una piccola fazione del Fronte Popolare di Liberazione (FPL) lo sostenne, ma fu profondamente sconfitto alla convention del FPL nel 1949. Come risultato, la fazione si separ\u00f2 per sostenere Arana. I partiti di sinistra decisero invece di sostenere \u00c1rbenz, poich\u00e9 credevano che solo un ufficiale militare potesse sconfiggere Arana. Nel 1947, Arana chiese che alcuni dirigenti sindacali fossero espulsi dal paese; \u00c1rbenz era in disaccordo con Arana ed il suo intervento di limit\u00f2 il numero di deportati.\nPer candidarsi alle elezioni, la costituzione richiedeva che Arana rinunciasse alla sua posizione militare entro il maggio 1950 e che il suo successore fosse scelto dal Congresso da una lista presentata dal Consiglio Superiore della Difesa (\"Consejo Superior de la Defensa,\" CSD). Le elezioni per la CSD erano previste per il luglio 1949. I mesi precedenti a queste elezioni videro intensi scontri, poich\u00e9 i sostenitori di Arana cercarono di ottenere il controllo del processo elettorale. Nello specifico, volevano che le elezioni fossero supervisionate da comandanti regionali fedeli ad Arana, piuttosto che osservatori inviati a livello centrale. Arana poco prima delle elezioni programmate convoc\u00f2 una riunione d'emergenza del CSD in cui non fu raggiunto alcun accordo ma pochi giorni dopo i sostenitori di Arana improvvisamente cedettero alle richieste dei sostenitori di Arbenz.\nIl 16 luglio 1949, Arana consegn\u00f2 un ultimatum ad Ar\u00e9valo, chiedendo l'espulsione di tutti i sostenitori di \u00c1rbenz dal governo e e dalle cariche militari minacciando un colpo di stato se le sue richieste non fossero state soddisfatte. Ar\u00e9valo inorm\u00f2 \u00c1rbenz e altri leader progressisti dell'ultimatum,e tutti concordarono sul fatto che Arana dovrebbe essere esiliato. Un incontro segreto della commissione permanente del congresso si riun\u00ec e vot\u00f2 per licenziare Arana. Il presidente cubano Carlos Pr\u00edo Socarr\u00e1s accett\u00f2 di dare l'asilo di Arana.\nLa mattina di luned\u00ec 18 luglio 1949, Arana si present\u00f2 al palazzo presidenziale rivolgendosi ad Ar\u00e9valo in tono insolente e sarcastico. Ma invece di intimidire Ar\u00e9valo, tutto quello che ottenne fu rivelare il proprio piano mettendo in moto il piano per farlo esiliare; Ar\u00e9valo abilmente sugger\u00ec al colonnello Felipe Antonio Gir\u00f3n, capo della guardia presidenziale, di confermare ad Arana il suo trionfo e che Ar\u00e9valo e \u00c1rbenz non l'avrebbero mai affrontato.\nAr\u00e9valo chiese ad \u00c1rbenz di prendere in carico la situazione. \u00c1rbenz organizz\u00f2 alcuni uomini armati dalla capitale che in due auto, e sotto gli ordini del capo della polizia il tenente colonnello Enrique Blanco e il deputato PAR Alfonso Mart\u00ednez ufficiale in pensione e amico di Arbenz, si diressero al ponte di La Gloria piazzando una Dodge grigia a ostacolare il passo. Sulla via del ritorno, il convoglio di Arana fu intercettato dalla piccola forza guidata da \u00c1rbenz. Segu\u00ec una breve sparatoria in cui rimasero uccisi tre uomini: Arana, il suo assistente maggiore Absal\u00f3n Peralta e il tenente colonnello Blanco.\nAppena informate dell'accaduto le forze dei sostenitori di Arana nell'esercito si sollevarono in rivolta prendendo le armi e iniziando a combattere nella capitale. Lo scontro in citt\u00e0 dur\u00f2 ventiquattr'ore mentre il resto del paese aspettava il risultato. Sebbene sembrasse che i ribelli potessero trionfare non raggiunsero mai il loro obiettivo poich\u00e9 mancava un leader per guidarli contro le poche forze fedeli al presidente guidate da Arbenz, il quale mostrava molto sangue freddo e abilit\u00e0 militari. Il colonnello Carlos Castillo Armas, uno dei principali collaboratori di Arana, era a Mazatenango per osservare le elezioni per la CSD e non os\u00f2 tornare mentre il comandante della Guardia d'Onore, il colonnello Juan Francisco Oliva, fu arrestato nel Ministero della Difesa, dove Arbenz lo aveva chiamato meno di un'ora dopo la morte di Arana.\nAll'alba il 19 luglio, il governo prese l'iniziativa: il colonnello Cosenza arrest\u00f2 Altolaguirre Ubico dell'Aeronautica Militare e molti civili razziarono depositi di armi del forte di Matamoros e da una piccola sede che Arbenz aveva preso durante la notte. I fedelissimi del governo assediarono la Guardia d'Onore, anch'essa attaccata dall'aeronautica, con bombe obsolete che spesso non esplosero; infine, le caserme si arresero e il combattimento fu interrotto con un bilancio circa 150 morti e 200 feriti.\nIl 21 luglio, Ar\u00e9valo in un discorso annunci\u00f2 la morte di Arana. Egli sugger\u00ec che Arana aveva cospirato contro il presidente con persone ostili ad Ar\u00e9valo, ma alla fine si era rifiutato di rovesciare il governo, e fu assassinato per il suo rifiuto. Non nomin\u00f2 gli assassini, ma sugger\u00ec che fossero membri dell'opposizione conservatrice. Dichiar\u00f2 cinque giorni di lutto nazionale in onore di Arana. Prima di fare questo discorso, Ar\u00e9valo aveva condiviso il testo con i suoi ministri. \u00c1rbenz ed altri erano in disaccordo su di esso sugerendo che fosse detta tutta la verit\u00e0 ma essi non furono ascoltati.\nLo storico Piero Gleijeses \u00e8 convinto che la visita di Arana ad Arevalo era \"quella di un uomo impulsivo la cui pazienza si \u00e8 esaurita ed \u00e8 andato al palazzo per mostrare il suo potere ed accelerare la realizzazione di un suo ultimatum\" e che se avesse tentato il colpo di stato senza dare un ultimatum probabilmente esso sarebbe riuscito. Tuttavia, la sua eccessiva fiducia nella sua presa sull'esercito, cos\u00ec come il suo persistente desiderio di prendere il potere in modo legittimo, port\u00f2 il suo sforzo a essere sabotato prima che iniziasse veramente. Gleijeses afferma anche che \u00c1rbenz aveva probabilmente l'ordine di catturare, piuttosto che uccidere, Arana.\nLa morte del tenente colonnello Francisco Javier Arana, allora capo dell'esercito, \u00e8 un evento di fondamentale importanza nella storia del Guatemala, perch\u00e9 era un evento cardine nella storia della rivoluzione del Guatemala. La sua morte apr\u00ec non solo le porte per l'elezione del colonnello Arbenz in qualit\u00e0 di Presidente della Repubblica, ma caus\u00f2 anche una acuta crisi nel governo di Ar\u00e9valo che si vide contrapposto parte dell'esercito fedele ad Arana e gruppi civici colsero l'occasione per protestare con forza contro il suo governo.\nElezioni del 1950.\nIl ruolo di \u00c1rbenz come ministro della difesa lo aveva gi\u00e0 reso un forte candidato per la presidenza, e il suo fermo sostegno al governo durante la rivolta del 1949 accrebbe ulteriormente il suo prestigio.\nNel 1950 il Partido de Integridad Nacional (PIN), economicamente moderato, annunci\u00f2 che \u00c1rbenz sarebbe stato il suo candidato alla presidenza nelle prossime elezioni. L'annuncio fu rapidamente seguito da testimonianze della maggior parte dei partiti di sinistra, incluso il PAR, oltre che dai sindacati. \u00c1rbenz scelse attentamente il PIN come partito per nominarlo. Sulla base del parere dei suoi amici e colleghi, credeva che avrebbe reso la sua candidatura pi\u00f9 moderata. \u00c1rbenz si \u00e8 dimise dalla carica di ministro della Difesa il 20 febbraio e dichiar\u00f2 la sua candidatura alla presidenza. Ar\u00e9valo gli scrisse una lettera personale entusiastica in risposta, ma lo sostenne pubblicamente solo in maniera riluttante, preferendo, si pensa, il suo amico V\u00edctor Manuel Giordani, che era allora ministro della Sanit\u00e0. Fu solo il sostegno di \u00c1rbenz e l'impossibilit\u00e0 dell'elezione di Giordani che port\u00f2 Ar\u00e9valo a decidere di sostenere \u00c1rbenz.\nLa morte di Arana lasci\u00f2 \u00c1rbenz senza alcuna seria opposizione alle elezioni (portando alcuni, tra cui l'intelligence statunitense, a speculare sul fatto che \u00c1rbenz lo avesse personalmente eliminato per questo motivo). \u00c1rbenz aveva solo un paio di sfidanti significativi nelle elezioni su dieci candidati. Uno di questi era Jorge Garc\u00eda Granados, supportato da alcuni membri della classe medio-alta che sentivano che la rivoluzione era andata troppo oltre. Un altro era Miguel Yd\u00edgoras Fuentes, che era stato un generale sotto Ubico e aveva il sostegno degli avversari della rivoluzione. Durante la sua campagna, \u00c1rbenz promise di continuare ed espandere le riforme iniziate sotto Ar\u00e9valo. \u00c1rbenz si aspettava di vincere le elezioni comodamente perch\u00e9 aveva il sostegno di entrambi i principali partiti politici del paese, cos\u00ec come quello dei sindacati, che aveva pesantemente fatto una campagna a suo favore. Anche la moglie di \u00c1rbenz Mar\u00eda fece una campagna con lui; nonostante la sua ricca educazione, aveva fatto uno sforzo per parlare degli interessi dei contadini maya ed era diventata una figura nazionale a tutti gli effetti. Le due figlie di \u00c1rbenz hanno anche occasionalmente fatto apparizioni pubbliche con lui.\nLe elezioni si svolsero il 15 novembre 1950 e videro la vittoria di \u00c1rbenz con oltre il 60% dei voti, in elezioni largamente libere ed eque, ad eccezione della privazione del voto di elettori analfabeti. \u00c1rbenz ottenne tre volte pi\u00f9 voti del secondo classificato, Yd\u00edgoras Fuentes. Fuentes sosteneva che vi fossero stati alcuni brogli elettorali da parte di \u00c1rbenz, ma gli studiosi hanno sottolineato che mentre la frode poteva aver dato ad \u00c1rbenz alcuni dei suoi voti, non era il motivo per cui vinse le elezioni. Il suo programma elettorale, basato sull'indipendenza economica del Guatemala dagli Stati Uniti, ricevette il sostegno soprattutto delle classi meno abbienti. Per la campagna elettorale del 1950, \u00c1rbenz chiese a Fortuny di scrivere alcuni discorsi; il tema centrale di questi era la riforma agraria. La promessa di riforma agraria di \u00c1rbenz gioc\u00f2 un ruolo importante nel garantirne la vittoria. L'elezione di \u00c1rbenz allarm\u00f2 i funzionari del Dipartimento di Stato USA. \u00c1rbenz fu inaugurato come presidente il 15 marzo 1951.\nPresidente del Guatemala.\nNel 1950, il 76% degli abitanti possedeva meno del 10% della terra; mentre il 22% ne controllava il 70%. La United Fruit Company (UFCO) possedeva pi\u00f9 del 50% delle terre arabili del paese, di cui coltivava solo il 2,6%. I contadini avevano stipendi miserabili. Inoltre, dal governo di Manuel Estrada Cabrera, vi erano filiali di monopoli UFCO americani dedicate al trasporto merci su rotaia oltre a controllare la produzione di elettricit\u00e0, i telefoni ed i telegrafi nel paese. Queste societ\u00e0 non pagavano le tasse per l'utilizzo delle risorse nazionali, grazie a generose concessioni accordate da Estrada Cabrera e ratificate dai governi di Jos\u00e9 Mar\u00eda Orellana e Jorge Ubico.\nIl suo gabinetto di governo era composto da:\nLe tensioni politiche e la polarizzazione ideologica si esacerbarono durante il suo mandato. Inoltre, il sistema giudiziario e aveva problemi di adeguamento per la velocit\u00e0 del cambiamento avviato dalle riforme di Ar\u00e9valo, che divenne pi\u00f9 evidente e grave sulla scia dei conflitti generati dalla riforma agraria di Arbenz.\nNel 1952 il Partito Comunista Guatemalteco venne legalizzato; come conseguenza i comunisti guadagnarono una considerevole influenza all'interno di importanti organizzazioni contadine, sindacati e nel partito politico al governo (Guzm\u00e1n aveva deciso di allargare con loro la sua maggioranza parlamentare). Per proteggere i suoi interessi nella nazione, l'UFC e le banche che la sostenevano, collaborarono con la CIA per persuadere l'amministrazione statunitense che Arbenz era un comunista o al meglio un socialista che stava aprendo la strada a una presa del potere da parte dei comunisti. L'amministrazione ordin\u00f2 alla CIA di sponsorizzare un colpo di Stato, rovesciando il governo e costringendo alla fuga Arbenz Guzm\u00e1n.\nElezione dei sindaci di Citt\u00e0 del Guatemala.\nI sindaci di Citt\u00e0 del Guatemala erano stati storicamente nominati dal presidente della repubblica, ma questo cambi\u00f2 con la Costituzione del 1945, che stabil\u00ec elezioni democratiche per il sindaco.\nDurante il governo del colonnello \u00c1rbenz, i due sindaci eletti non provenivano dal partito dell'ufficiale, ma dall'opposizione: Mart\u00edn Prado V\u00e9lez, nominato dall'Associazione degli ingegneri civili e Juan Luis Lizarralde, sostenuto dall\"'Anticommunist Unification Party\" (PUA), dal \"Committee of Anticommunist University Students\" (CEUA), ed dal \"Patriotic Union and the Nationalist Youth\".\nL'ingegnere Mart\u00edn Prado V\u00e9lez, che assunse la carica nel 1949 fino al 1951, fu uno dei pi\u00f9 importanti sindaci della citt\u00e0, poich\u00e9 sotto il suo mandato furono costruite o avviate importanti Infrastrutture: il Puente El Incienso, la costruzione della strada Roosevelt, l'asse stradale principale da est a ovest della citt\u00e0, il municipio stesso e numerosi lavori stradali che hanno significato l'espansione della citt\u00e0 e la generazione di un anello di periferie. D'altra parte, Juan Luis Lizarralde, che divenne sindaco nel 1952 mantenne alta la tensione con il governo di \u00c1rbenz, nonostante il governo, attraverso opere pubbliche cio\u00e8 scuole, ospedali, asili nido, mense ed infrastrutture stradali fosse intervenuto nella produzione di nuovi spazi in citt\u00e0 ed, in alcuni casi, nella valorizzazione della terra che fu incorporata nella citt\u00e0 attraverso i nuovi assi stradali.\nPolitiche sull'istruzione.\nNel 1944 c'erano tredici centri ufficiali di istruzione secondaria e normale frequentati da 1861 studenti. Nel 1954, il numero di scuole era salito a ventidue e il numero di studenti a 7098, con un incremento del 281%. Questo aumento port\u00f2 ad una notevole espansione della formazione degli insegnanti ed il numero di candidati all'universit\u00e0 sal\u00ec a una cifra senza precedenti.\nDurante il periodo presidenziale di Jacobo \u00c1rbenz, questa tendenza educativa venne proseguita in continuit\u00e0 con il governo di Ar\u00e9valo. Durante il suo governo furono notevolmente potenziate l'educazione rurale, l'alfabetizzazione e l'istruzione secondaria. Il piano iniziale della Scuola rurale fu esteso con la regionalizzazione delle scuole rurali, di cui sei furono fondate in diverse zone del paese. I postulati pedagogici della rivoluzione erano in vigore da dieci anni e all'istruzione veniva conferito un carattere democratico dagli asili all'universit\u00e0. Il giornalismo scolastico e l'autogoverno emersero e le associazioni studentesche divennero generalizzate in tutte le scuole secondarie. La bozza preliminare della legge organica del 1952 installava un sistema educativo moderno in accordo con la realt\u00e0 pedagogica del paese, ma questo statuto non aveva una validit\u00e0 totale.\nL'istruzione mantenne il carattere di secolare, libero e obbligatorio fino a raggiungere un livello minimo di scolarizzazione. Gli istituti per bambini proliferarono ed orfani o senzatetto furono accettati ed educati con sistemi moderni. Agli insegnanti fu permesso di organizzarsi da soli e fu fondato il sindacato dei lavoratori dell'istruzione in Guatemala come controparte al Collegio dei Docenti, del tutto contrario alla sindacalizzazione dei docenti, e con il professor Victor Manuel Gutierrez Garvin, membro del Partito Guatemalteco del Lavoro, come leader. La capacit\u00e0 gestionale dei dirigenti permise a questo sindacato di diventare la pi\u00f9 potente organizzazione sindacale del periodo e le sue proposte furono essenzialmente politiche.\nNel 1953, si diplomarono 440 insegnanti di educazione primaria urbana e 27 di educazione rurale, cifre che se confrontate con i 170 insegnanti laureati nel 1944 rappresentano un aumento del 147%. Sia i governi di Ar\u00e9valo che di \u00c1rbenz hanno cercato una soluzione graduale alla mancanza di insegnanti nel paese e hanno iniziato a puntare sulla formazione degli insegnanti rurali. Dal 1953 furono create scuole pre-professionali, di natura sperimentale, il cui livello era precedente alle carriere preparatorie universitarie e tecnico-professionali.\nCon l'avvento al potere della controrivoluzione del giugno 1954, quasi tutti i sindacati furono messi fuori legge, in base al Decreto n \u00b0 21 del 16 luglio 1954, con diversi imprigionamenti ed espulsioni dal paese e oltre tremila insegnanti licenziati dai loro incarichi.\nCostruzione di nuove infrastrutture.\nAl fine di stabilire una rete d'infrastrutture indispensabili per rendere praticabile lo sviluppo di un capitalismo a carattere \"indipendente\" e nazionale, che avrebbe consentito di sbarazzarsi dell'estrema dipendenza degli Stati Uniti e rompere i monopoli nordamericani che operavano nel paese (specialmente in campo agricolo).\n\u00c1rbenz inizi\u00f2 la pianificazione e l'avvio della costruzione della \"Strada Atlantica\", che aveva lo scopo di competere sul mercato con il monopolio del trasporto terrestre esercitato dalla \"United Fruit Company\" attraverso le sue filiali (in particolare la \"International Railways of Central America\", IRCA), la quale esercitava il proprio monopolio tramite una concessione dal 1904 di Manuel Estrada Cabrera. La costruzione dell'autostrada fu avviata dal Dipartimento delle strade del Ministero delle Comunicazioni e dei Lavori Pubblici in collaborazione con il battaglione dei genieri dell'esercito pianificandone la costruzione parallelamente alle linee ferroviarie per quanto possibile.\nLa stessa funzione competitiva avrebbe dovuto avere la costruzione e la successiva gestione di un porto nazionale a Santo Tom\u00e1s de Castilla in contrapposizione a Puerto Barrios anch'esso gestito da un monopolio americano.\nVenne progettata la prima centrale idroelettrica nazionale Jur\u00fan Marinal\u00e1 al fine di competere con il monopolio energetico della \"Empresa El\u00e9ctrica\" sussidiaria dalla Electric Bond and Share Company (EBASCO), che senza considerare le risorse idrauliche del paese generava energia con impianti alimentati a petrolio importato dall'estero. Per lo sviluppo agricolo o agroindustriale del paese ed in generale per tutte le attivit\u00e0 produttive era essenziale, nel contesto di un progetto di sviluppo capitalista, un aumento della produzione di energia aumentando la capacit\u00e0 di produzione a basso prezzo.\nRiforma agraria.\nIl pi\u00f9 grande progetto di \u00c1rbenz fu il suo disegno di legge sulla riforma agraria. \u00c1rbenz redasse il disegno di legge (chiamato anche \"Decreto 900\") con l'aiuto di consiglieri che includevano alcuni leader del partito comunista ed economisti non comunisti, oltre ad aver chiesto consiglio a numerosi economisti di tutta l'America Latina. Il disegno di legge fu approvato dall'Assemblea nazionale il 17 giugno 1952 ed il programma entr\u00f2 in vigore immediatamente. Le terre incolte passarono dai grandi proprietari terrieri ai loro lavoratori in condizioni di povert\u00e0, che sarebbero quindi stati in grado di avviare una propria impresa agricola. \u00c1rbenz era motivato anche dal suo bisogno di generare capitale per finanziare i suoi progetti di infrastrutture pubbliche all'interno del paese. Per volere degli Stati Uniti, la Banca Mondiale aveva rifiutato di concedere un prestito in Guatemala nel 1951, il che aveva reso la carenza di capitale pi\u00f9 acuta.\nLa legge espropriava tutte le terre incolte dalle propriet\u00e0 terriere che erano pi\u00f9 grandi di 272 ettari (673 acri). Se le propriet\u00e0 avevano una dimensione compresa tra 672 acri e 224 acri (91 ha), le terre incolte venivano espropriate solo se ne utilizzavano meno di due terzi. I proprietari erano compensati con titoli di Stato, il cui valore era pari a quello del terreno espropriato. Il valore della terra era il valore che i proprietari avevano dichiarato nelle loro dichiarazioni dei redditi nel 1952. Venne calcolato un compenso di 600.000 dollari, basandosi sul valore sottostimato dei terreni che la \"United Fruit Company\" (UFC), una compagnia situata negli Stati Uniti che controllava gran parte del terreno agricolo della nazione, aveva dichiarato allo scopo di non pagare le tasse e che la compagnia ovviamente non ritenne sufficiente. La redistribuzione fu organizzata da comitati locali che includevano rappresentanti dei proprietari terrieri, dei lavoratori e del governo. Delle quasi 350.000 propriet\u00e0 terriere private, solo 1.710 furono colpite dall'espropriazione. La legge fu implementata con grande velocit\u00e0, il che provoc\u00f2 occasionali sequestri arbitrari di terra. Vi furono anche alcune violenze, dirette ai proprietari terrieri e ai contadini che possedevano propriet\u00e0 terriere minori. Lo stesso \u00c1rbenz, proprietario terriero tramite sua moglie, rinunci\u00f2 a 700 acri della propria terra.\nNel giugno del 1954, 1,4 milioni di acri di terra erano stati espropriati e redistribuiti. A questo punto circa 500.000 individui, un sesto della popolazione, avevano ricevuto terre. Il decreto includeva anche la fornitura di credito finanziario alle persone che avevano ricevuto il terreno. La National Agrarian Bank (Banco Nacional Agrario, o BNA) fu creata il 7 luglio 1953 e al giugno successivo aveva erogato oltre 9 milioni di dollari in piccoli prestiti. 53.829 richiedenti ricevettero in media 225 dollari, il doppio del reddito pro capite guatemalteco. La BNA svilupp\u00f2 una reputazione per avere una burocrazia governativa altamente efficiente. I prestiti avevano un alto tasso di rimborso e dei $ 3.371.185 erogati tra marzo e novembre 1953, $ 3.049.092 erano stati rimborsati entro giugno 1954. La legge includeva anche disposizioni per la nazionalizzazione delle strade che attraversavano la terra ridistribuita, aumentando notevolmente la connettivit\u00e0 delle comunit\u00e0 rurali.\nContrariamente alle previsioni fatte dai detrattori del governo, la legge comport\u00f2 un aumento della produttivit\u00e0 agricola guatemalteca ed un aumento delle aree coltivate. Anche gli acquisti di macchine agricole aumentarono. Nel complesso, la legge port\u00f2 ad un significativo miglioramento del tenore di vita di molte migliaia di famiglie di contadini, la maggior parte delle quali erano indigeni. Lo storico Greg Grandin dichiar\u00f2 che la legge era imperfetta sotto molti aspetti; tra l'altro, era troppo cauta e deferente per i piantatori e creava divisioni comuni tra i contadini. Ci\u00f2 nondimeno, rappresent\u00f2 un fondamentale spostamento di potere a favore di quelli che erano stati emarginati prima di allora.\nColpo di Stato.\nAl programma sotto copertura della CIA per rovesciare Arbenz venne dato il nome in codice di Operazione PBSUCCESS (\"Operation PBSuccess\"). Castillo Armas venne scelto per guidare un'\"esercito di liberazione\" costruito ad-hoc. Le sue forze vennero armate ed addestrate in Nicaragua. Allen Dulles era direttore della CIA all'epoca. L'esercito di liberazione invase il Guatemala passando dall'Honduras il 18 giugno 1954. L'esercito era composto da circa 600 combattenti. Guzm\u00e1n si dimise il 27 giugno e si rec\u00f2 in esilio.\nGli ultimi anni in esilio.\nEgli trov\u00f2 inizialmente rifugio a Cuba (Fidel Castro e Guzm\u00e1n si stimavano a vicenda) dove rimase fino al 1965, anno in cui la sua figlia prediletta Arabella, indossatrice e fotomodella, si suicid\u00f2 a Bogot\u00e0 sparandosi davanti al proprio fidanzato, il famoso torero colombiano Jaime Bravo. La scomparsa della donna devast\u00f2 la salute mentale di Guzm\u00e1n: egli infatti si autoconvinse che solo in Messico avrebbe riacquistato la serenit\u00e0 e l\u00ec si trasfer\u00ec nello stesso anno.\nJacobo Arbenz Guzm\u00e1n mor\u00ec nel gennaio del 1971, in circostanze misteriose: fu trovato esanime nel suo bagno ed il suo decesso fu dovuto o ad un annegamento o alle ustioni causate dall'acqua troppo calda. La dinamica, particolarissima, della morte ha destato numerosi sospetti e varie sono state le ipotesi che descrivono la sua scomparsa come un omicidio."}
{"id": "24908", "revid": "1718925", "url": "https://it.wikipedia.org/wiki?curid=24908", "title": "Elettronegativit\u00e0", "text": "L'elettronegativit\u00e0, simbolo \"\u03c7\", \u00e8 una propriet\u00e0 chimica che descrive la tendenza di un atomo ad attrarre verso di s\u00e9 elettroni condivisi. Al livello pi\u00f9 elementare, l'elettronegativit\u00e0 \u00e8 determinata da fattori come la carica nucleare (pi\u00f9 protoni ha un atomo, pi\u00f9 attrarr\u00e0 gli elettroni) e il numero e posizione degli altri elettroni presenti nei vari orbitali atomici (pi\u00f9 elettroni ha un atomo, pi\u00f9 sono lontani dal nucleo gli elettroni di valenza, che saranno quindi soggetti a una minor carica positiva, sia perch\u00e9 pi\u00f9 lontani dal nucleo, sia perch\u00e9 schermati dagli altri elettroni presenti negli orbitali a energia inferiore).\nDescrizione.\nL'opposto dell'elettronegativit\u00e0 \u00e8 l'elettropositivit\u00e0, correlata alla capacit\u00e0 di un atomo di donare elettroni.\nIl termine \"elettronegativit\u00e0\" fu introdotto da J\u00f6ns Jacob Berzelius nel 1811, sebbene il concetto fosse noto anche prima e fosse stato studiato da molti chimici tra cui Amedeo Avogadro. Nonostante la sua lunga storia, una scala accurata di elettronegativit\u00e0 fu proposta solo nel 1932, quando Linus Pauling nello sviluppare la teoria del legame di valenza propose una scala di elettronegativit\u00e0 basata sulle energie dei legami. \u00c8 stato dimostrato che l'elettronegativit\u00e0 \u00e8 correlata con varie altre propriet\u00e0 chimiche. L'elettronegativit\u00e0 non si pu\u00f2 misurare direttamente e deve essere determinata a partire da altre propriet\u00e0 atomiche o molecolari. Sono stati proposti diversi metodi di calcolo e tutti i metodi danno risultati simili, sebbene con piccole differenze nei valori numerici di elettronegativit\u00e0. I valori di elettronegativit\u00e0 pi\u00f9 comunemente utilizzati restano comunque quelli di Pauling.\nL'elettronegativit\u00e0 non \u00e8 una propriet\u00e0 di un solo atomo, ma piuttosto una propriet\u00e0 di un atomo in una molecola. Ci si pu\u00f2 aspettare che l'elettronegativit\u00e0 di un elemento possa dipendere in parte dal suo intorno chimico, dal suo stato di ossidazione e dal numero di coordinazione, ma di solito \u00e8 considerata una propriet\u00e0 trasferibile, vale a dire che manterr\u00e0 valori simili anche in specie chimiche molto diverse.\nElettronegativit\u00e0 di Pauling.\nNel 1932 Pauling fu il primo a proporre una scala di elettronegativit\u00e0 per spiegare il fatto che il legame covalente tra due atomi diversi (A\u2013B) \u00e8 pi\u00f9 forte di quello che ci si aspetterebbe prendendo la media delle energie dei legami A\u2013A e B\u2013B. Secondo la teoria del legame di valenza, cui Pauling dette notevoli contributi, questa stabilizzazione addizionale dell'energia di un legame eteronucleare \u00e8 dovuta al contributo di forme ioniche di risonanza, e viene collegata alla differenza di elettronegativit\u00e0 dei due atomi, definita come:\ndove i valori di energia di dissociazione di legame \"E\"d dei legami A\u2013B, A\u2013A e B\u2013B sono espressi in elettronvolt, e il fattore (eV)\u2212 serve a ottenere un valore adimensionale. Ad esempio, la differenza di elettronegativit\u00e0 di Pauling tra idrogeno e bromo risulta 0,73 (le energie di dissociazione sono H\u2013Br, 3,79\u00a0eV; H\u2013H, 4,52\u00a0eV; Br\u2013Br 2,00\u00a0eV).\nDato che in questo modo sono definite solo differenze di elettronegativit\u00e0, occorre scegliere un punto di riferimento arbitrario per costruire una scala assoluta. L'idrogeno fu scelto come riferimento, dato che forma legami covalenti con moltissimi elementi; il suo valore di elettronegativit\u00e0 fu dapprima fissato a 2,1. In seguito, con la disponibilit\u00e0 di pi\u00f9 dati termodinamici, Allred aggiorn\u00f2 i valori dell'elettronegativit\u00e0 di Pauling, ponendo il valore per l'idrogeno a 2,20. Usando questo riferimento gli altri elementi assumono valori compresi tra 0,70 e 3,98. La scala di Pauling risultante \u00e8 la scala di elettronegativit\u00e0 maggiormente utilizzata, ed \u00e8 riportata nella tabella seguente:\nElettronegativit\u00e0 di Mulliken.\nNel 1934 Robert Mulliken propose che l'elettronegativit\u00e0 si potesse valutare come media dei valori della prima energia di ionizzazione (Ei) e dell'affinit\u00e0 elettronica (Eea):\nQuesta \u00e8 una scala assoluta, e i valori assumono le dimensioni dei valori di energia utilizzati per il calcolo. Nella figura a fianco i valori di elettronegativit\u00e0 di Mulliken sono espressi in kJ/mol. Tuttavia \u00e8 pi\u00f9 comune riportarli nella scala di Pauling tramite una trasformazione lineare. Ad esempio, se Ei e Eea sono noti in elettronvolt, si possono convertire le elettronegativit\u00e0 di Mulliken nella scala di Pauling tramite la:\nL'elettronegativit\u00e0 di Mulliken ha lo svantaggio che si pu\u00f2 calcolare solo per gli elementi di cui sia nota l'affinit\u00e0 elettronica, una grandezza difficile da ottenere. Nel 1988 i valori di elettronegativit\u00e0 di Mulliken sono stati rivisti ed estesi a 50 elementi; questi valori, riportati alla scala di Pauling, sono utilizzati nella tabella seguente.\nElettronegativit\u00e0 di Allred-Rochow.\nNel 1958 A. Louis Allred e Eugene G. Rochow proposero di correlare l'elettronegativit\u00e0 alla carica nucleare percepita da un elettrone di valenza (nello strato pi\u00f9 esterno di un atomo). La carica nucleare efficace, \"Z\"eff, percepita da un elettrone di valenza si pu\u00f2 stimare usando le regole di Slater, e l'area superficiale di un atomo si pu\u00f2 considerare proporzionale al quadrato del raggio covalente, \"r\"cov. Esprimendo \"r\"cov in picometri l'elettronegativit\u00e0 di Allred-Rochow si calcola come:\nElettronegativit\u00e0 di Sanderson.\nNel 1952 R. T. Sanderson propose una scala di elettronegativit\u00e0 basata sulla densit\u00e0 elettronica relativa. Conoscendo le distanze di legame, il modello di Sanderson permette di stimare le energie di legame di varie tipologie di composti, ed \u00e8 stato usato per calcolare la geometria molecolare, le costanti di accoppiamento spin-spin in RMN e altri parametri di composti organici. Nonostante ci\u00f2, il metodo di Sanderson non ha mai ricevuto grandi consensi.\nElettronegativit\u00e0 di Allen.\nNel 1989 Leland C. Allen propose una nuova scala di elettronegativit\u00e0, correlata all'energia media degli elettroni di valenza nell'atomo libero:\ndove \"\u03b5\"s e \"\u03b5\"p sono le energie monoelettroniche degli elettroni s e p nell'atomo libero e \"n\"s e \"n\"p sono il numero di elettroni s e p nello strato di valenza. Per ottenere valori numerici di elettronegativit\u00e0 simili a quelli di Pauling si applica un fattore scala, moltiplicando i risultati per 1,75\u00d710\u22123 se si utilizzano valori di energia in kilojoules, o per 0,169 se i valori di energia sono dati in elettronvolt.\nLe energie monoelettroniche si possono determinare direttamente da misure spettroscopiche, e quindi i valori calcolati in questo modo sono chiamati \"elettronegativit\u00e0 spettroscopica\". I dati necessari sono disponibili per quasi tutti gli elementi, e quindi \u00e8 possibile stimare l'elettronegativit\u00e0 di elementi come il francio, per i quali non sono possibili altri metodi di determinazione. D'altra parte non \u00e8 chiaro quali siano gli elettroni di valenza degli elementi del blocco d e del blocco f, e quindi la loro elettronegativit\u00e0 di Allen \u00e8 calcolata in modo ambiguo. In questa scala l'elemento pi\u00f9 elettronegativo non \u00e8 il fluoro, bens\u00ec il neon.\nCorrelazioni tra l'elettronegativit\u00e0 e altre propriet\u00e0.\nLe varie scale di elettronegativit\u00e0 mostrano tutte un analogo andamento nonostante siano determinate in modi diversissimi. Ci\u00f2 suggerisce che i valori di elettronegativit\u00e0 possano influenzare altre propriet\u00e0 chimiche, e possano essere utilizzati per discuterne. La prima e pi\u00f9 semplice applicazione dell'elettronegativit\u00e0 fu introdotta da Pauling per discutere della polarit\u00e0 di legame. In genere, maggiore \u00e8 la differenza di elettronegativit\u00e0 tra due atomi legati, maggiore sar\u00e0 la polarit\u00e0 del loro legame, con l'atomo pi\u00f9 elettronegativo che costituisce l'estremit\u00e0 negativa del dipolo. Pauling propose un'equazione (oggi poco usata) per correlare il \"carattere ionico\" di un legame alla differenza di elettronegativit\u00e0 dei due atomi. \nSono state trattate varie correlazioni tra le frequenze di stiramento di alcuni legami e le elettronegativit\u00e0 degli atomi coinvolti; ci\u00f2 non sorprende dato che le frequenza di stiramento dipendono parzialmente dalla forza del legame, che serve a calcolare l'elettronegativit\u00e0 di Pauling. Pi\u00f9 interessanti sono le correlazioni tra elettronegativit\u00e0 e \"chemical shift\" in spettroscopia NMR e tra elettronegativit\u00e0 e spostamento isomerico in spettroscopia M\u00f6ssbauer (vedi figura). Entrambe queste misure dipendono dalla densit\u00e0 elettronica s sul nucleo, e quindi possono indicare che le differenze di elettronegativit\u00e0 stanno realmente descrivendo \"la capacit\u00e0 dell'atomo di attrarre a s\u00e9 elettroni.\"\nAndamenti dell'elettronegativit\u00e0.\nVariazioni lungo la tavola periodica.\nIndipendentemente dalla scala prescelta i valori di elettronegativit\u00e0 mostrano un andamento abbastanza regolare lungo la tavola periodica degli elementi. L'elettronegativit\u00e0 \u00e8 quindi un esempio di propriet\u00e0 periodica. In generale i valori di elettronegativit\u00e0 aumentano procedendo da sinistra a destra lungo un periodo, come esemplificato dai seguenti dati relativi agli elementi del periodo 2:\nI valori di elettronegativit\u00e0 inoltre calano procedendo dall'alto verso il basso lungo un gruppo, come illustrato dai seguenti dati relativi agli alogeni:\nDi conseguenza il fluoro \u00e8 l'elemento pi\u00f9 elettronegativo (escludendo i gas nobili), e il cesio \u00e8 quasi sempre quello meno elettronegativo. Questo porta spesso a considerare che il fluoruro di cesio sia il composto dove il legame ha il maggior carattere ionico.\nCome mostrato dalla figura, questi andamenti generali presentano delle eccezioni. Gallio e germanio sono pi\u00f9 elettronegativi di alluminio e silicio, rispettivamente, a causa della contrazione del blocco d. Gli elementi del periodo 4 subito dopo i metalli di transizione hanno raggi pi\u00f9 piccoli di quanto atteso perch\u00e9 gli elettroni 3d non sono molto efficaci nello schermare la carica nucleare crescente, e le dimensioni atomiche piccole portano a valori elevati di elettronegativit\u00e0 (vedi sopra Elettronegativit\u00e0 di Allred-Rochow, Elettronegativit\u00e0 di Sanderson). Anche il piombo presenta un'elettronegativit\u00e0 alta in modo anomalo nelle scale di Pauling e di Mulliken, rispetto a tallio e bismuto, mentre tale anomalia non \u00e8 presente nelle altre scale.\nVariazioni con il numero di ossidazione.\nIn chimica inorganica si considera che ad un dato elemento si possa applicare un singolo valore di elettronegativit\u00e0, valido nella maggior parte delle situazioni \"normali\". Questo approccio ha il vantaggio della semplicit\u00e0, ma va ricordato che l'elettronegativit\u00e0 di un elemento non \u00e8 una propriet\u00e0 atomica invariante, e in particolare dipende dalla carica e dallo stato di ossidazione dell'elemento. Come ci si pu\u00f2 attendere, ioni positivi sono pi\u00f9 elettronegativi del corrispondente atomo neutro, mentre ioni negativi sono meno elettronegativi del corrispondente atomo neutro. Analogamente, l'elettronegativit\u00e0 di un elemento cresce al crescere del suo stato di ossidazione. Attribuire valori numerici precisi \u00e8 per\u00f2 difficile. Allred us\u00f2 il metodo di Pauling per calcolare l'elettronegativit\u00e0 per i diversi stati di ossidazione di alcuni elementi (inclusi stagno e piombo) per i quali erano disponibili dati adeguati. Tuttavia per la maggior parte degli elementi questo calcolo non \u00e8 possibile, dato che non ci sono abbastanza composti covalenti differenti di cui siano note le energie di dissociazione. Questo \u00e8 il caso in particolare degli elementi di transizione, per i quali i valori di elettronegativit\u00e0 riportati sono inevitabilmente una media su diversi stati di ossidazione, e di conseguenza i rispettivi andamenti dell'elettronegativit\u00e0 sono poco significativi.\nVariazioni con l'ibridazione.\nL'elettronegativit\u00e0 di un atomo cambia anche con l'ibridazione degli orbitali utilizzati nel legame. Gli elettroni in orbitali s sono pi\u00f9 legati al nucleo rispetto a elettroni in orbitali p. Quindi, un atomo che utilizza un ibrido sp\"x\" sar\u00e0 sempre pi\u00f9 polarizzabile al crescere del contributo p. Di conseguenza l'elettronegativit\u00e0 di un atomo in funzione dello schema di ibridazione utilizzato caler\u00e0 nell'ordine \u03c7(sp) &gt; \u03c7(sp2) &gt; \u03c7(sp3). In generale queste considerazioni valgono per qualsiasi elemento dei gruppi principali, ma vengono utilizzate per lo pi\u00f9 per il carbonio (vedi tabella successiva). In chimica organica questi valori di elettronegativit\u00e0 sono invocati per predire o razionalizzare la polarit\u00e0 di legame in composti organici contenenti doppi e tripli legami al carbonio.\nElettronegativit\u00e0 di gruppo.\nIn chimica organica l'elettronegativit\u00e0 viene associata pi\u00f9 a differenti gruppi funzionali che non a singoli atomi. I termini \"elettronegativit\u00e0 di gruppo\" o \"elettronegativit\u00e0 dei sostituenti\" sono usati come sinonimi. In genere si usa distinguere tra effetto induttivo ed effetto di risonanza, che possono essere descritti rispettivamente come elettronegativit\u00e0 \u03c3 e \u03c0. Esistono varie relazioni con l'energia libera utilizzate per quantificare questi effetti; la pi\u00f9 nota \u00e8 l'equazione di Hammett.\nElettropositivit\u00e0.\nL'elettropositivit\u00e0 \u00e8 una misura della capacit\u00e0 di un elemento di donare elettroni, formando ioni positivi. \u00c8 quindi l'opposto dell'elettronegativit\u00e0.\nNormalmente questa caratteristica \u00e8 attribuita ai metalli, considerando che in genere maggiore \u00e8 il carattere metallico di un elemento, maggiore \u00e8 la sua elettropositivit\u00e0. Di conseguenza i metalli alcalini sono i pi\u00f9 elettropositivi, dato che hanno un singolo elettrone nel livello pi\u00f9 esterno e lo possono perdere facilmente. In altre parole questi elementi hanno un'energia di ionizzazione bassa.\nPer quanto riguarda gli andamenti nella tavola periodica, l'elettropositivit\u00e0 si comporta al contrario dell'elettronegativit\u00e0. L'elettropositivit\u00e0 infatti cala procedendo da sinistra a destra lungo i periodi, e cresce procedendo dall'alto verso il basso lungo i gruppi."}
{"id": "24910", "revid": "5", "url": "https://it.wikipedia.org/wiki?curid=24910", "title": "Sclerotica", "text": ""}
{"id": "24912", "revid": "1652635", "url": "https://it.wikipedia.org/wiki?curid=24912", "title": "Attrito", "text": "In fisica l'attrito \u00e8 una forza che si oppone al movimento o allo spostamento di un corpo su una superficie: se si manifesta tra superfici in quiete relativa si parla di attrito statico, se invece si manifesta tra superfici in moto relativo si parla di attrito dinamico. Si tratta di un fenomeno microscopico sempre presente nel mondo reale che presenta vantaggi e svantaggi a seconda del contesto di analisi e la cui origine fisica \u00e8 fatta risalire alle forze di adesione o coesione tra materiali in interazione tra loro. Queste forze a loro volta derivano in ultima analisi dall'interazione elettrostatica tra i materiali in questione.\nStoria.\nAristotele non isol\u00f2 il fenomeno dell'attrito, legandolo inscindibilmente alla dinamica di un corpo: nel suo modello per principio un corpo tenderebbe naturalmente a fermarsi se non mosso da qualche forza, in accordo con le proprie osservazioni del mondo quotidiano.\nFu invece Galilei a rendersi conto grazie agli esperimenti sul piano inclinato che era un fenomeno variabile in base al tipo di contatto tra i corpi, e che non era quindi \"proprio\" dei corpi stessi.\nCoulomb prosegu\u00ec lo studio fino ad arrivare all'enunciazione di tre leggi classiche riguardanti in particolare l'attrito radente: questo dipende linearmente dal carico di compressione delle superfici, non dipende dall'estensione della superficie di contatto tra i due corpi, ed infine non dipende dalla velocit\u00e0 relativa di strisciamento di un corpo sull'altro.\nQueste tre \"leggi\" sono in realt\u00e0 approssimazioni, in quanto valide solo sotto particolari ipotesi riduttive.\nIn particolare l'ultima legge \u00e8 valida solo per velocit\u00e0 di strisciamento piuttosto ridotte, poich\u00e9 all'aumentare della velocit\u00e0 il coefficiente di attrito diminuisce con legge non lineare; la seconda legge \u00e8 valida per superfici mediamente piane e non eccessivamente ridotte, mentre al loro tendere al minimo (forza concentrata) il coefficiente di attrito pu\u00f2 diminuire; infine la prima legge (di linearit\u00e0) \u00e8 valida fintanto che i materiali a contatto siano sufficientemente isotropi, esibiscano comportamenti elastici e poco viscosi e che l'intervallo di tempo in cui la superficie \u00e8 a contatto sia sufficientemente lungo, mentre in caso di materiale viscoso, anisotropo e/o plastico (come alcuni terreni) o con tempi di contatto ridotti (come per ruote pneumatiche che ruotino velocemente, anche se senza scorrimenti) il legame carico di compressione/attrito diviene non-lineare.\nUn esempio quotidiano della non validit\u00e0 dell'ultima legge si manifesta oggi nei freni automobilistici: la forza frenante non dipende solo dal coefficiente \u03bcrd e dalla forza che preme il tamburo sul cerchione o la pastiglia sul disco (mentre \u00e8 sostanzialmente indipendente dall'estensione dell'area di quest'ultimo), ma dipende anche dalla velocit\u00e0 di strisciamento tra pastiglia e disco, e di conseguenza una frenata di intensit\u00e0 costante ha una efficacia che aumenta al diminuire della velocit\u00e0, causando il classico effetto di \"contraccolpo\" al momento dell'arresto.\nLa causa dell'attrito radente fu per\u00f2 sempre individuata nelle asperit\u00e0 tra le superfici a contatto fino a Hertz, che invece dimostr\u00f2 come l'attrito radente sia dovuto soprattutto a fenomeni di adesione (legami chimici) tra le superfici a contatto, e modific\u00f2 quindi il modello matematico del fenomeno.\nSi osserva in particolare che lastre metalliche lucidate a specchio in condizioni di vuoto spinto possiedono un coefficiente di attrito enorme.\nInfine la spiegazione quantistica dell'attrito ne lega le cause all'interazione elettrostatica attrattiva tra le molecole delle superfici di contatto, come evidente nel modello di Tomlinson.\nTipologia.\nSecondo l'interpretazione classica, esistono tre diversi tipi di attrito:\nAttrito radente.\nL'attrito radente \u00e8 dovuto allo strisciamento (ad esempio, l'interazione tra due superfici piane che rimangono a contatto mentre scorrono l'una rispetto all'altra).\nSi esercita tra le superfici di corpi solidi a contatto ed \u00e8 espresso dalla formula:\ndove \"Fr\" \u00e8 la forza di attrito radente, formula_2 il coefficiente di attrito radente e formula_3 la componente perpendicolare al piano di appoggio della risultante delle forze agenti sul corpo. Per un corpo appoggiato su un piano orizzontale formula_3 \u00e8 semplicemente uguale a formula_5, forza peso del corpo; per un corpo appoggiato su un piano inclinato di un angolo formula_6 rispetto all'orizzontale risulta invece\nIl coefficiente d'attrito \u00e8 una grandezza adimensionale e dipende dai materiali delle due superfici a contatto e dal modo in cui sono state lavorate. Esso corrisponde al rapporto tra la forza di attrito tra due corpi (formula_8) e la forza che li tiene in contatto (formula_3). Il coefficiente di attrito statico formula_10 \u00e8 sempre maggiore o uguale al coefficiente d'attrito dinamico formula_11 per le medesime superfici. Dal punto di vista microscopico, esso \u00e8 dovuto alle forze di interazione tra gli atomi dei materiali a contatto. Questo implica che la forza necessaria al primo distacco (cio\u00e8 per far s\u00ec che i corpi inizino a strisciare) \u00e8 superiore a quella necessaria a tenerli in strisciamento. Il coefficiente di attrito statico \u00e8 uguale alla tangente dell'angolo massimo raggiungibile tra le due forze prima che uno dei due corpi cominci a scivolare lungo l'altro (angolo di attrito).\nLa forza di attrito, definita dalla prima delle due formule scritte sopra, rappresenta la \"forza di attrito massima\" che si manifesta nel contatto tra due superfici. Se la forza motrice formula_12 \u00e8 minore di formula_13, allora l'attrito \u00e8 pari a formula_12 e il corpo non si muove; se formula_12 supera formula_13, il corpo inizia a muoversi; per valori di formula_12 ancora maggiori, l'attrito (dinamico) \u00e8 sempre costante e pari a formula_18.\nCalcolo del coefficiente d'attrito dinamico.\nSi pu\u00f2 calcolare il coefficiente d'attrito dinamico di un materiale su un altro attraverso un piano inclinato, facendolo strisciare su di esso. Lasciando andare il corpo, esso si muover\u00e0 di moto rettilineo uniformemente accelerato, con accelerazione pari a:\ndove a \u00e8 l'accelerazione, \"s\" \u00e8 lo spazio percorso e \"t\" \u00e8 il tempo trascorso. La forza che muove il corpo \u00e8 pari a:\nDove formula_12 \u00e8 la forza che muove il corpo, formula_22 \u00e8 la forza parallela al piano inclinato, formula_23 \u00e8 l'attrito dinamico, formula_24 \u00e8 la massa, formula_25 \u00e8 l'accelerazione di gravit\u00e0, formula_6 \u00e8 l'angolo d'inclinazione del piano e formula_11 \u00e8 il coefficiente d'attrito dinamico. Dividendo la forza risultante per la massa del corpo si ottiene l'accelerazione:\nOra si mettono a confronto le due formule dell'accelerazione:\ne risolvendo l'equazione, si trova:\nAttrito volvente.\nIl rotolamento di norma \u00e8 reso possibile dalla presenza di attrito radente statico tra la ruota e il terreno; se questo attrito non ci fosse, o fosse molto piccolo (come nel caso di un terreno ghiacciato), la ruota striscerebbe senza riuscire a compiere un rotolamento puro, nel qual caso entrerebbe subito in gioco l'attrito radente dinamico che si oppone allo slittamento, riducendo progressivamente la velocit\u00e0 relativa fra i corpi striscianti, tende a ripristinare le condizioni di puro rotolamento. Un caso in cui il puro rotolamento pu\u00f2 avvenire senza l'aiuto dell'attrito statico si ha quando una ruota che sta gi\u00e0 rotolando su un piano orizzontale con velocit\u00e0 angolare formula_31, dove formula_32 \u00e8 la velocit\u00e0 del centro di massa della ruota, viene lasciata a s\u00e9 stessa: in tal caso l'attrito statico assume il valore zero e solo l'attrito volvente pu\u00f2 frenare il rotolamento, riducendo simultaneamente e armonicamente sia la velocit\u00e0 di traslazione sia quella di rotazione della ruota in modo che il puro rotolamento si conservi fino a fine corsa.\nSe si applica un momento alla ruota, essa inizia a rotolare senza strisciare fintanto che il momento applicato \u00e8 minore di formula_33, dove formula_34 \u00e8 il raggio della ruota. Se il momento supera questo valore, la forza motrice applicata alla superficie della ruota supera l'attrito statico massimo e la ruota slitta mentre rotola; \u00e8 la classica \"sgommata\" ottenuta accelerando da fermi in modo repentino.\nL'effetto dell'attrito volvente si pu\u00f2 descrivere spostando leggermente in indietro, nel senso opposto al moto, la reazione vincolare (in genere non perfettamente normale) esercitata dal piano di rotolamento sul corpo rotolante, di modo che tale reazione vincolare abbia non solo una componente contraria al moto traslatorio, ma anche un momento di forza rispetto all'asse di rotazione della ruota che si oppone al moto rotatorio. Una siffatta reazione vincolare \u00e8 la sintesi schematica del campo di sforzi che sorgono e si distribuiscono sull'intera area di contatto (che non \u00e8 mai veramente puntiforme o riducibile ad un segmento) tra la ruota e il terreno: la rotazione causa di fatto una deformazione dell'area di contatto e quindi una distribuzione delle forze di pressione, dovute alla forza peso, non uniforme su tutta la superficie di contatto; il risultato di queste interazioni si pu\u00f2 riassumere dicendo che il piano di rotolamento esercita sulla ruota una forza vincolare quasi-normale, rivolta verso l'alto e all'indietro rispetto al moto, la cui linea di applicazione di norma non passa per l'asse della ruota, di modo che tale forza produce sia una debole resistenza al moto traslatorio sia un debole momento torcente opposto al senso del rotolamento in atto.\nQuantitativamente, questo tipo di attrito \u00e8 espresso da un'equazione simile alla precedente,\nA parit\u00e0 delle altre condizioni, infatti, la resistenza opposta dall'attrito volvente \u00e8 tanto minore quanto maggiore \u00e8 il raggio di curvatura del corpo che rotola.\nCalcolo del coefficiente d'attrito volvente.\nIl coefficiente d'attrito volvente ha le dimensioni di una lunghezza. Similmente all'attrito radente, \u00e8 possibile calcolare il coefficiente d'attrito volvente di un materiale su un altro attraverso un piano inclinato, facendolo rotolare su di esso. Lasciando andare il corpo, esso si muover\u00e0 di moto rettilineo uniformemente accelerato, con accelerazione pari a:\nLa forza che muove il corpo \u00e8 pari a:\ndove formula_38 \u00e8 il versore di scivolamento in coordinate polari (\"\u03b8\" \u00e8 l'angolo compreso tra la direzione di scivolamento e l'asse delle ascisse) con \"\u00ee\" e \"\u0135\" versori rispettivamente degli assi \"x\" e \"y\".\nNel caso di attrito anisotropo il tensore di attrito rimane rappresentabile con una matrice 2\u00d72 se il numero di direzioni principali \u00e8 inferiore o uguale a due. Inoltre i coefficienti della matrice a seguito del secondo principio della termodinamica devono rispettare le seguente relazioni: formula_39.\nLe superfici che danno origine a effetti di anisotropia dell'attrito sono superfici strutturate a diverse scale dal punto di vista morfologico. Possono essere superfici ingegnerizzate o superfici cristalline.\nEffetti.\nGli effetti dell'attrito sono la dispersione dell'energia meccanica (energia cinetica) in calore, il che riduce il rendimento del movimento, ma in alcuni casi questo attrito pu\u00f2 essere utile, qualora non si cerchi un movimento ma un'adesione/controllo, soprattutto in ambito stradale, o nelle attivit\u00e0 fisiche, permettendo gli spostamenti e azioni che altrimenti non sarebbero possibili, difatti la tenuta stradale e la camminata/passeggiata, sono possibili anche grazie all'attrito con il suolo.\nL'anisotropia dell'attrito aggiunge a questi effetti anche possibili deviazioni delle traiettorie di scivolamento dovute all'azione delle componenti trasversali dell'attrito."}
{"id": "24917", "revid": "466539", "url": "https://it.wikipedia.org/wiki?curid=24917", "title": "Mosca (Russia)", "text": "Mosca (: ; , pronuncia russa , ) \u00e8 la capitale, la citt\u00e0 pi\u00f9 popolosa nonch\u00e9 il principale centro economico e finanziario della Russia. Sorge sulle sponde del fiume Moscova e occupa un'area di , e con pi\u00f9 di 12 milioni di abitanti (18 milioni considerando l'area metropolitana), oltre ad essere la citt\u00e0 pi\u00f9 popolosa del paese, \u00e8 la seconda citt\u00e0 d'Europa per popolazione e superficie dopo Istanbul. \u00c8 inoltre la residenza di circa un decimo dei cittadini russi e la citt\u00e0 con pi\u00f9 di 10 milioni di persone pi\u00f9 settentrionale al mondo; \u00e8 dunque la decima citt\u00e0 pi\u00f9 popolosa del mondo nonch\u00e9, a causa del suo rigido clima continentale, la megalopoli pi\u00f9 settentrionale e fredda della Terra. Quella moscovita costituisce una delle maggiori economie urbane globali, essendo classificata come citt\u00e0 alfa globale, oltre ad essere una delle destinazioni turistiche in pi\u00f9 rapida crescita secondo il MasterCard Global Destination Cities Index.\nFu la capitale del Granducato di Mosca, del regno degli zar di Moscovia, dell'Impero russo (fino al 1713 e poi dal 1728 al 1732) e dell'Unione Sovietica; oggi sede del Governo della Federazione Russa, situato nel Cremlino di Mosca, una cittadella medievale fortificata che funge da sede del Presidente russo. Il Cremlino e la Piazza Rossa sono uno dei tanti siti Patrimonio dell'umanit\u00e0 situati nel territorio dell'oblast' moscovita. Anche il Parlamento russo (composto dalla Duma di Stato e dal Consiglio federale) ha sede nella citt\u00e0.\nMosca \u00e8 rinomata per i suoi stili architettonici unici, ammirabili in una pluralit\u00e0 di edifici storici, tra cui la celebre Cattedrale di San Basilio con le sue cupole colorate, la Cattedrale di Cristo Salvatore, i magazzini GUM, e l'Esposizione delle conquiste dell'economia nazionale. La citt\u00e0 \u00e8 sede della Torre di Ostankino, la pi\u00f9 alta struttura d'Europa; della Torre della Federazione, il secondo pi\u00f9 alto grattacielo d'Europa e del Centro internazionale di affari di Mosca. Con pi\u00f9 del 40% del suo territorio ricoperto da piante, \u00e8 una delle capitali pi\u00f9 verdi d'Europa e del mondo; tra i parchi principali della citt\u00e0 sono menzionabili il parco Gor'kij, il parco Kolomenskoe e il parco Caricyno. Mosca \u00e8 considerata il centro della cultura russa, essendo luogo di nascita e di residenza di celebri artisti, scienziati e sportivi russi del passato e del presente, nonch\u00e9 sede di numerosissimi musei, accademie, istituzioni politiche e teatri.\nLa citt\u00e0 \u00e8 servita da un'ampia rete di trasporti, che include 4 aeroporti internazionali (\u0160eremet'evo, Domodedovo, Vnukovo e \u017dukovskij), 9 stazioni ferroviarie, numerosi tram, un sistema monorotaia, un sistema ferroviario di superficie, un sistema di cabinovia, uno sviluppato servizio di car sharing e di bike sharing e la metropolitana, che \u00e8 una delle pi\u00f9 grandi e profonde del mondo, la pi\u00f9 frequentata in Europa e la quarta pi\u00f9 frequentata al mondo; essa \u00e8 uno dei punti di riferimento della citt\u00e0 ed \u00e8 famosa per la ricchezza dell'architettura delle sue 200 stazioni (di particolare pregio artistico, tra le altre, sono le stazioni di Komsomol'skaja, Plo\u0161\u010dad' Revoljucii e Kievskaja).\nMosca fu fondata nell'anno 1147 da Jurij Dolgorukij. Il suo perimetro si estese nel 1960 fino a includere i sobborghi limitrofi di Babu\u0161kin, Kuncevo, Ljublino, Perovo, Tu\u0161ino e, nel 1986, Solncevo. Nel corso del tempo la citt\u00e0 ha ricevuto numerosi epiteti, che si riferiscono alle sue dimensioni e allo status preminente all'interno della nazione: \"terza Roma\" (\u0422\u0440\u0435\u0442\u0438\u0439 \u0420\u0438\u043c/Tretij Rim), \"citt\u00e0 dalla pietra bianca\" (\u0411\u0435\u043b\u043e\u043a\u0430\u043c\u0435\u043d\u043d\u0430\u044f/Belokamennaja), \"citt\u00e0 del primo trono\" (\u041f\u0435\u0440\u0432\u043e\u043f\u0440\u0435\u0441\u0442\u043e\u043b\u044c\u043d\u0430\u044f/Pervoprestol'naja), \"citt\u00e0 delle quaranta fortezze\" (\u0421\u043e\u0440\u043e\u043a \u0421\u043e\u0440\u043e\u043a\u043e\u0432/Sorok Sorokov) e \"citt\u00e0-eroina (della seconda guerra mondiale)\" (\u0433\u043e\u0440\u043e\u0434-\u0433\u0435\u0440\u043e\u0439/gorod-geroj).\nGeografia fisica.\nTerritorio.\nMosca si trova nel circondario federale centrale (nella porzione europea del Paese), tra i fiumi Oka e Volga. Al 1\u00ba gennaio 2014 la citt\u00e0 aveva una superficie di . Un terzo del territorio () si trova nella parte interna rispetto al MKAD, mentre i restanti si trovano al di fuori di tale strada a scorrimento veloce.\nIl punto pi\u00f9 alto della metropoli \u00e8 localizzato a sopra il livello del mare, il punto pi\u00f9 basso a sopra il livello del mare. Mosca giace sulle rive del fiume Moscova; la citt\u00e0 \u00e8 attraversata da alcuni affluenti di quest'ultimo, come lo Shodnja, il Himka, il Presnja, il Neglinnaja, lo Jauza, il Ni\u0161\u010denka e altri. Altre fonti d'acqua sono rappresentate da oltre 400 tra stagni e laghi e dalle sue 13 dighe.\nMosca \u00e8 situata nel terzo spicchio del fuso orario internazionale (UTC+3); l'orario convenzionale utilizzato a Mosca \u00e8 denominato internazionalmente \"fuso orario di Mosca\".\nClima.\nLa citt\u00e0 di Mosca ha un clima continentale freddo. Lontana da mari che possano mitigare il clima, Mosca ha un clima caratterizzato da inverni molto lunghi e rigidi ed estati brevi anche se talvolta molto calde.\nLe precipitazioni sono abbondanti durante tutto l'anno ma raggiungono i picchi durante la primavera e l'autunno. Durante l'inverno le precipitazioni nevose sono piuttosto abbondanti e la temperatura massima media non \u00e8 superiore ai mentre la minima ai ma soprattutto nelle zone periferiche durante ondate di gelo intenso pu\u00f2 scendere anche sotto i , quasi sempre a notte fonda.\nMosca \u00e8 nota per essere una delle metropoli pi\u00f9 fredde del mondo ed \u00e8 spesso associata alla neve, ma le estati possono anche essere calde (record storico nel luglio 2010) e ogni tanto afose. La temperatura minima a Mosca si registr\u00f2 nel gennaio 1940, quando il termometro scese a .\nFlora.\nPur avendo sul suo territorio moltissimi edifici, le zone verdi di Mosca costituiscono un terzo della superficie totale della capitale, con ettari. La citt\u00e0 possiede alcuni tra i pi\u00f9 grandi parchi al mondo, come il Parco Izmajlovskij, il Parco Timiriazevskij, il parco Fili, il parco Zamoskvoreckij, il parco Ljublino, il parco Butovskij, l'orto botanico, il parco Nesku\u010dnyj, il parco Bitcevskij, il parco Caricyno, il parco Kolomenskoe, il parco Kuz'minki, il parco Kuskovo, il parco Sokol'niki e molte altre aree verdi.\nTra l'area metropolitana della capitale e la sua oblast' \u00e8 situato il terzo parco urbano pi\u00f9 esteso del mondo, il parco nazionale di Losinij Ostrov.\nFauna.\nLa fauna moscovita \u00e8 variegata; ad esempio, nel parco nazionale di Losinij Ostrov \u00e8 possibile incontrare conigli, scoiattoli, ricci, cinghiali, alci, cervi, volpi, visoni, ermellini, anatre e ardeadi selvaggi, fagiani e starne. Dai tempi di Ivan IV il Terribile il parco \u00e8 stato protetto dapprima come luogo reale di caccia e poi, dal 1983, come parco nazionale.\nIl parco Bitcevskij ospita toporagni, ricci, pipistrelli, conigli, arvicolini, donnole, galline terrestri.\nI parchi di Mosca sono dimora di rare specie animali per un ambiente cittadino come il moscardino, la puzzola, la pavoncella, il pipistrello di Nathusius e numerosi altri animali, inseriti nel libro rosso di Mosca.\nLa citt\u00e0 \u00e8 anche abitata da diversi cani randagi; se ne contano .\nStoria.\nOrigini.\nIl primo riferimento storico a Mosca \u00e8 datato 1147, quando era un'oscura citt\u00e0 di una piccola provincia con una trib\u00f9 finnica (i Merja) e in un'antica cronaca russa si narra che il principe russo Jurij Dolgorukij invit\u00f2 il principe Svjatoslav di Novgorod-Severskij, nonch\u00e9 suo alleato, a visitare il villaggio: \u00abVieni da me, fratello, vieni a Mosca!\u00bb.\nNel 1156, il principe Jurij Dolgorukij fortific\u00f2 la citt\u00e0, cingendola di mura. Dopo il saccheggio del 1237-1238, quando i Mongoli la rasero al suolo uccidendone tutti gli abitanti, Mosca fu ricostruita e divenne la capitale d'un principato indipendente.\nXIV secolo.\nNel 1300 Mosca fu conquistata da Daniil Aleksandrovi\u010d, il figlio di Aleksandr Nevskij e membro della dinastia Rjurik. La sua posizione favorevole sulle rive del fiume Moscova contribu\u00ec a una rapida espansione. Mosca fu stabile e prospera per diversi anni, attraendo di conseguenza un gran numero di immigrati dall'intera Russia.\nIntorno al 1304 Jurij di Mosca entr\u00f2 in competizione con Mihail Jaroslavi\u010d (e successivamente con il figlio di quest'ultimo, Dmitrij) per il trono del Principato di Vladimir-Suzdal'. Con Ivan I Mosca ebbe finalmente la meglio su Tver' e assunse il ruolo di capitale del principato e di unico centro di raccolta delle tasse destinate ai governanti mongoli. Attraverso il pagamento di un cospicuo tributo Ivan ottenne un'importante concessione dal khan: al contrario di altri principati, Mosca non fu divisa fra i figli del principe, bens\u00ec pass\u00f2 interamente al maggiore di essi.\nSe inizialmente il khan dell'Orda d'Oro tent\u00f2 di limitare l'influenza di Mosca, in seguito, quando l'ascesa del Granducato di Lituania cominci\u00f2 a minacciare l'intera Russia, il khan stesso, per controbilanciare la Lituania, rinforz\u00f2 Mosca, consentendole di diventare una delle citt\u00e0 pi\u00f9 potenti in Russia.\nNel 1380, il principe Dimitri Donskoj di Mosca condusse un'armata panrussa a un'importante vittoria sui Mongoli nella Battaglia di Kulikovo. In quel momento Mosca assunse un ruolo di primo piano nella liberazione della Russia dalla dominazione mongola.\nDal XV al XVI secolo.\nNel 1480 Ivan III di Russia sottrasse definitivamente il controllo di Mosca ai Tatari e consegn\u00f2 la citt\u00e0 ai Russi; la citt\u00e0 divenne poi capitale di un impero destinato a racchiudere, oltre all'intera Russia e alla Siberia, molte altre terre. Ivan III spos\u00f2 poi Sofia Paleologa, nipote dell'ultimo imperatore di Costantinopoli, rafforzando cos\u00ec l'importanza della citt\u00e0. Il cuore della Chiesa ortodossa si spost\u00f2 a questo punto dall'antica Bisanzio a Mosca.\nLa nuova posizione politica e religiosa raggiunta da Mosca sul piano internazionale port\u00f2 alla nascita dell'idea che la citt\u00e0 fosse la terza Roma (dove Roma e Costantinopoli erano state le prime due).\nLa tirannia dei successivi zar, come Ivan IV il Terribile, port\u00f2 alla decadenza dello Stato, bench\u00e9 allo stesso tempo l'impero andasse espandendosi. Nel 1571 i Tartari del Canato di Crimea si impadronirono di Mosca e la diedero alle fiamme. Dal 1610 al 1612 Mosca fu occupata da truppe del regno polacco-lituano, il cui sovrano Sigismondo III tent\u00f2 di usurpare il trono russo.\nDal XVII al XIX secolo.\nNel 1612 gli abitanti di Ni\u017enij Novgorod e di altre citt\u00e0 russe si sollevarono contro gli occupanti polacchi, assediarono il Cremlino e sterminarono gli invasori. Nel 1613 un'assemblea dell'impero elesse lo zar Michele Romanov, dando inizio alla dinastia Romanov.\nLo zar gi\u00e0 allora istitu\u00ec una festa a ricordo della cacciata dei Polacchi e dei Lituani, nota come \"giorno della liberazione di Mosca dagli invasori polacchi\".\nMosca cess\u00f2 di essere la capitale del regno russo nel 1703, quando Pietro il Grande costru\u00ec San Pietroburgo, sulla costa del mar Baltico. Quando nel 1812 Napoleone invase il Paese, il 14 settembre i moscoviti evacuarono e arsero la citt\u00e0, mentre le forze di Napoleone si avvicinavano. L'esercito di Napoleone, stremato dalla fame, dal freddo e dalla mancanza di approvvigionamenti, si ritir\u00f2.\nDal XX secolo.\nDal 1905 alla Rivoluzione d'Ottobre.\nNel gennaio del 1905 fu istituita ufficialmente a Mosca la carica di governatore, o sindaco, e Aleksandr Adrianov divenne il primo sindaco ufficiale di Mosca; il sindaco attuale \u00e8 Sergej Sobjanin. Dopo il successo della rivoluzione d'ottobre del 1917 Lenin, temendo invasioni straniere, spost\u00f2 la capitale da Pietrogrado (fino al 1914 chiamata San Pietroburgo) di nuovo a Mosca il 5 marzo 1918.\nLa seconda guerra mondiale.\nDurante la seconda guerra mondiale, alle porte della citt\u00e0 ci fu un attacco da parte delle truppe tedesche della Wehrmacht, che riuscirono a spingersi fino al vicino comune di Himki, a nord-ovest di Mosca. Un monumento che raffigura tre enormi cavalli di Frisia \u00e8 stato posto sul punto pi\u00f9 vicino al centro raggiunto dall'avanguardia delle truppe nemiche. Il 5 dicembre 1941, l'Armata rossa sferr\u00f2 una grande controffensiva davanti a Mosca e riusc\u00ec a sconfiggere le truppe tedesche, salvando la capitale e respingendo indietro il nemico.\nSnodo vitale delle ferrovie e delle linee di rifornimento dell'URSS, Mosca, insieme con Leningrado e Kiev, venne individuata come uno dei tre obiettivi strategici dell'offensiva del 1941 della Wehrmacht.\nDal dopoguerra al crollo dell'URSS.\nTra il 1952 e il 1957 a Mosca si costruirono, su commissione di Stalin, 7 grattacieli di simile architettura chiamati \"sette sorelle\", che ancora oggi sono un simbolo importante della citt\u00e0 rappresentante l'epoca sovietica.\nNel 1960 i confini territoriali di Mosca furono stabiliti lungo il MKAD; questo confine fu rimosso solo nel 1984 in seguito alla costruzione di nuovi edifici.\nNel 1980 Mosca accolse i Giochi della XXII Olimpiade, durati dal 19 luglio al 3 agosto del 1980.\nDal 19 al 22 agosto 1991 avvenne il \"putsch di agosto\" organizzato dal Comitato statale per lo stato di emergenza. Nel 1993, a seguito della crisi costituzionale, causata dallo scontro tra il presidente El'cin e il Parlamento russo, il 3 e il 4 ottobre fu occupato il centro televisivo di Ostankino e fu attaccato il Palazzo del Governo.\nPeriodo post-sovietico.\nAlla fine degli anni novanta e all'inizio degli anni duemila la capitale si scontr\u00f2 per la prima volta con la minaccia del terrorismo internazionale, con alcuni attacchi contro i civili.\nI primi anni duemila hanno dato alla citt\u00e0 una nuova faccia: furono costruiti numerosi centri finanziari e abbattuti molti edifici sovietici obsoleti e fu notevolmente migliorato il settore dei servizi. Oggi si pu\u00f2 osservare una citt\u00e0 completamente diversa da quella cementata dagli stereotipi sovietici e post-sovietici.\nNel 2015, su iniziativa della Duma di Mosca, sono incominciati i lavori di riqualificazione delle strade della capitale sulla base del programma \"La mia via\" (\u041c\u043e\u044f \u0443\u043b\u0438\u0446\u0430), che ha come obiettivo il rinnovamento e la creazione di zone pedonali, marciapiedi, facciate e illuminazione di edifici, piste ciclabili e piantumazione di alberi; la fine dei lavori \u00e8 prevista per l'anno 2020.\nNel 2016 la Duma di Mosca ha avviato il programma di rinnovamento degli alloggi, grazie al quale entro 15 anni verranno abbattuti e sostituiti da abitazioni moderne i circa condomini fatiscenti costruiti tra il 1957 e il 1968 durante il governo di Nikita Sergeevi\u010d Chru\u0161\u010d\u00ebv, dal quale le abitazioni prendono il nome di chru\u0161\u010d\u00ebvka.\nDa luglio ad agosto 2019 a Mosca c'\u00e8 stata un'ondata di proteste anti-governative, guidate dall'oppositore Alexej Naval'nyj e dai candidati indipendenti al ruolo di deputati della Duma della citt\u00e0 di Mosca Il'ja Ja\u0161in, Ljubov' Sobol', Ivan \u017ddanov e Julija Galjamina. I raduni avvenuti a Sakharov Avenue il 20 luglio ( manifestanti) e il 10 agosto (50 000 manifestanti) 2019 sono diventati i maggiori raduni politici in Russia dopo le proteste in Russia del 2011-2013. Le proteste sono state causate dalla situazione instabile delle elezioni della Duma della citt\u00e0 di Mosca del 2019. Diffuse proteste pubbliche si sono scatenate da numerose violazioni delle autorit\u00e0, rivendicate dai candidati indipendenti dell'opposizione, durante la procedura di registrazione dei candidati per le elezioni."}
{"id": "24918", "revid": "1272592", "url": "https://it.wikipedia.org/wiki?curid=24918", "title": "Cognomina romani", "text": "Quello che segue \u00e8 un elenco dei \" cognomina romani \":\nA.\nAbercius - Abito - Acacius - Acaunus - Achaicus - Acilianus - Adauctus - Adepphius - Adjutor - Adranos - Adventus - Aeacus - Aebutus - Aemilianus - Afer - Agaptus - Agatopus - Agelastus - Agorix - Agricola - Agrippa - Agustalis - Ahala - Ahenobarbus - Albanus - Albinius - Albinus - Albucius - Alethius - Alfidius- Allectus - Aloysius - Aluredes - Alypius - Amandus - Amantius - Ambrosius - Amor - Amphion - Anatolius - Ancus - Andronicus - Angelus - Antius - Anullinus - Apelles - Apellinus - Aper - Apicius - Apollonarius - Aponius - Aquila - Aquilius - Aquillius - Aratus - Arcadius - Arcavius - Archarius - Arius - Armiger - Arminus - Arpagius - Arrianus - Arruntius - Aruns - Arvina - Asellio - Asina - Asprenas - Asprenus - Assanius - Audaios - Audens - Augendus - Augurnus - Augurius - Augustalis - Augustanus - Augustus (eccezionalmente) - Auila - Aurelianus - Aurelius - Ausonius - Auspex - Auxentius - Auxientius - Auxilius - Avienus - Avitus\nB.\nBalbillus - Balbus - Balduinus - Bambalio - Bamballio - Banquerius - Barbatus - Baro - Bassus - Bato - Belenus - Belisarius - Bellator - Belletor - Bellicus - Bell\u00fas - Bestia - Betto - Bibaculus - Bibulus - Bitucus - Blandus - Bodenius - Bolanus - Bonifatius - Bonosus - Bonus - Bradua - Brocchus - Bromidus - Bruccius - Brucetus - Bruscius - Brutus - Bubo - Buccio - Bulla - Burcanius - Burrus - Buteo\nC.\nCaecilianus - Caecina - Caecus - Caelistis - Caelestius - Caelianus - Caelinus - Caepio - Caerellius - Caesar - Calacicus - Calatinus - Caldus - Calenus - Calerus - Caletus - Caligula - Callisunus - Calogerus - Calpornius - Calpurnianus - Calpurnis - Calvinus - Calvus - Camerius - Camillus - Campanus - Candidianus - Candidus - Candidius - Canio - Canisius - Cantaber - Capito - Capiton - Caprarius - Caracturus - Carantus - Carbo - Carinus - Carisius - Cari\u00fas - Carnifex - Carus - Casca - Cassianus - Castinus - Castorius - Castus - Catianus - Catilina - Cato - Catonius - Catullus - Catulus - Catus - Cecilianus - Celatus - Celer - Celsus - Cenaeus - Cencius - Censorinus - Censorius - Centumalus - Cerialis - Cerinthus - Cerularius - Cervianus - Cervidus - Cethegus - Chlorus - Christianus - Cicero - Cico - Cimber - Cinna - Cinnianus - Cita - Cittinus - Civilis - Clarus - Classicianus - Claudianus - Clemens - Clement - Clodian - Clodianus - Cogitatus - Colias - Collatinus - Columbanus - Columella - Comes - Comitianus - Comitinus - Commidius - Commidus - Commius - Commodus - Concessus - Congrio - Constans - Constantius - Corbulo - Cordus - Cornac - Cornix - - Cornutus - Corvinus - Corvus - Cosmas - Cotentinus - Cotta - Crassus - Cremutius - Crescentius - Cresces - Crispian - Crispin - Crispus - Crito - Crotilo - Cucuphas - Culleolus - Cumanus - Cunobarrus - Cupitas - Curio - Cyprianus - Cyprias -\nD.\nDacien - Dagwalus - Dalmatius - Dama - Damasippus - Damasus - Damian - Dannicus - Dardanius - Dardanus - Decentius - Decianus - Decmitius - Decmus - Dentatus - Dexion - Dexippus - Didicus - Dignus - Dio - Diocletianus - Diocourides - Disertus - Docilinus - Docilus - Dolabella - Dominicus - Domitianus - Donatianus - Donatus - Donicus - Dorotheus - Drusillus - Drusus (associato con Gens Claudia) - Dubitatius - Dulcitius - Durio - Durus - Duvianus\nE.\nEborius - Eburnus - Ecdicius - Eclectus - Egbuttius - Egnatius - Elerius - Eliphas - Elpidius - Elvorix - Emeritus - Encratis - Ennecus - Ennius - Ennodius - Eonus - Epidianus - Epimachus - Epolonius - Erasinus - Esdras - Eudomius - Eudoxius - Eugenius - Eugenus - Eulogius - Eumenius - Eunapius - Euphemius - Eustacius - Eutherius - Evodius - Excingus - Exsupereus - Exuperantius - Exupertus\nF.\nFabianus - Fabillus - Facilis - Fadus - Fagus - Falco - Falconius - Falx - Famia - Familiaris - Fastidius - Faustillus - Faustinianus - Faustinius - Faustus - Faventinus - Felicissimus - Felissimus - Felix - Ferentinus - Ferreolius - Festus - Fidelis - Figulus - Fimbria - Fimus - Firminus - Firmus - Flaccus - Flavian - Flavianus - Flavillus - Flavinus - Florens - Florentius - Florianus - Florus - Forianus - Fortunatus - Fraucus - Fredisius - Frigidian - Frontalis - Frontinus - Fronto - Fructosis - Frugi - Frugius - Frumentius - Fullofaudes - Fulvianus - Furius - Fuscinus - Fuscus\nG.\nGaianus - Gaius - Gala - Galarius - Galenus - Galerus - Gallius - Gallus - Galvisius - Garilianus - Gaurus - Gavros - Gavrus - Gelasius - Gellius - Gemellus - Geminianus - Generidus - Genesius - [Genialis - Gennadius - Gerardus - Germanus - Germanicus - Gessius - Geta - Getha - Glabrio - Glaucia - Globulus - Gluvias - Glycia - Gordian Gordianus - Gordio - Gorgonius - Gracchus - Gracilis - Gratian - Gratidianus - Grattus - Gregorius - Grumio - Gualterus - Gryllus\nH.\nHabitus - Hadrianus - Hardalio - Haterius - Helva - Herculius - Herenus - Herma - Hermina - Hesychius - Hiberus - Hilario - Hilaris - Hilarius - Hirpinius - Hirrus - Homullus - Honoratus - Horatius - Hortensis - Hortensius - Hortensus - Hosidius - Humilus - Hybrida\nI.\nIacomus - Igennus - Ignatius - Indaletius - Indus - Ingenuus - Ingenvinus - Iocundus - Iovinus - Irenaeus - Isatis - Isauricus - Italicus - Ivmarus - Ianuarius - Iavolenus - Iovinianus - Iovinus - Iovius - Iuba - Iulianus - Iuncinus - Iuncus - Iunianus - Iustianus - Iustinianus - Iustinus - Iustus - Iuvenalis\nL.\nLactantius - Laeca - Laenas - Laetinianus - Laevinus - Larcius - Lartius - Lateranus - Latinius - Laurentius - Leddicus - Lentullus - Lentulus - Leon - Leontius - Lepidus - Lepontus - Leptis - Libanius - Liberalis - Libo - Licinianus - Licinius - Ligur - Ligustinus - Limetanus - Linus - Litorius - Littera - Litumaris - Livianus - Livigenus - Longinus - Lovernianus - Lovernius - Lucan - Lucanus - Lucianus - Lucilianus Lucretius - Luctacus - Lucullus - Lunaris - Luonercus - Lupercus - Lupicinus - Lupinus - Lupis - Lurco - Lurio - Lutherius - Lutorius\nM.\nMaccalus - Macrinus - Macro - Macrobius - Mactator - Maecenus - Maecius - Magnentius - Magnus - Magunnus - Maius - Major - Malchus - Mallus - Maltinus - Mancinus - Manlius - Mansuetus - Marcallas - Marcellinus - Marcellus - Marcialis - Marcipor - Margarita - Marinianus - Marinus - Maritialis - Maritimus - Marius - Maro - Marsallas - Marsicus - Marsus - Marsyas - Martial - Martialis- Martianus - Martinus - Martius - Martyrius - Marullinus - Marullus - Maternus - Matho - Mauricius - Maursus - Maximian - Maximianus - Maximinius - Maximinus - Maximus - Medullinus - Megellus - Melissus - Melitus - Mellitus - Melus - Meminius - Memmius - Memor - Mercator - Mercurialis - Mercurinus - Merenda - Merula - Messala - Messor - Metellus - Metilius - Metunus - Micianus - Mico - Micon - Milonius - Minervalis - Minianus - Minicianus - Moderatus - Molacus - Momus - Montanus - Montaus - Mordanticus - Mucianus - Muco - Muncius - Murena - Mus - Musa - Musicus - Mutilus - Mutius\nN.\nNabor - Naevius - Narcissus - Narses - Nasica - Naso - Natalinus - Natalis - Naucratius - Nazarius - Nectaridus - Nelius - Nemesianus - Nemnogenus - Neneus - Nennius - Nepos - Nero - Nertomarus - Nerva - Nicasius - Nicetius - Nigellus - Niger - Nigidius - Nigrinus - Niraemius - Nolus - Nonius - Noster - Novation - Novellius - Numerianus - Numonis\nO.\nOceanus - Octavianus - Octobrianus - Olennius - Olympicus - Opilio - Opimius - Opis - Optatus - Orbilius - Orientalis - Orientius - Orissus - Orosius - Osterianus - Otho - Ovinus\nP.\nPacatianus - Pachomius - Pacuvianus - Paenula - Paetinus - Paetus - Palicamus - Pamphilius - Panaetius - Pansa - Pantensus - Pantera - Panthera - Papinian - Papus - Paratus - Parnesius - Pascentius - Pastor - Paterculus - Paternus - Patiens - Patricius - Paulinus - Paullus - Pavo - Pedo - Pelagius - Pennus - Peregrinus - Perennis - Perpenna - Perperna - Pertacus - Pertinax - Petasius - Petronax - Petrus - Philippus - Philon - Photius - Pictor - Pilatus - Pilus - Pinarius - Piso - Pius - Placidus - Planta - Plautis - Plautius - Plautus - Pleminius - Pollienus - Pollio - Polus - Polybius - Pompolussa - Pomponius - Poplicola - Porcus - Porphyrius - Postumianus - Postumus - Potitus - Praetextus - Prilidianus - Primanus - Primulus - Primus - Prisca - Priscian - Priscillian - Priscillianus - Priscus - Probus - Processus - Proceus - Proculus - Procyon - Profuterius - Propertius - Protacius - Protus - Proxsimus - Publianus - Publicola - Publicus - Pudens - Pudentius - Pulcher - Pulcherius - Pullus - Pupillus - Pusinnus - Pustula\nQ.\nQuartinus - Quarto - Quatruus - Quentin - Quietus - Quintilianus - Quintilius - Quintillius - Quintillus - Quiriac - Quiricus - Quirinalis\nR.\nRamio - Ramirus - Ravilla - Reburrus - Receptus - Rectus - Regillus - Reginus - Regulus - Remigius - Remus - Renatus - Respectus - Restitutus - Rex - Ripanus - Rogatus - Rogelius - Romanus - Romulianus - Romulus - Roscius - Rufinianus - Rufinus - Rufrius -Rufus - Rullus - Ruricius - Ruso - Rusticus - Rutilianus\nS.\nSabellius - Sabinianus - Sabinus - Sacerdos - Saenus - Salinator - Salonianus - Saloninus - Salonius - Salvian - Salvianus - Salvius - Sanctus - Sandilianus - Sanga - Sarimarcus - Sarrius - Saturninus - Saunio - Scaevola - Scapula - Scaro - Scato - Scaurus - Schlerus - Scipio - Scribonianus - Scrofa - Sebastianus - Secundas - Segestes - Sejanus - Sellic - Seneca - Senecianus - Senecio - Senilis - Senna - Senopianus - Sentius - Septimianus - Sergius - Seronatus - Serranus - Sertorius - Servanus - Servatius - Servilius - Seuso - Severlinus - Severus - Sevso - Siculus - Sidonius - Sigilis - Silanus - Silius - Silo - Silus - Silvanus - Similis - Simo - Simplex - Simplicianus - Siricus - Sisenna - Sisinnius - Sita - Sollemnis - Sorex - Sorio - Sosius - Sotericus - Soulinus - Sparticus - Spendius - Speratus - Statius - Stichus - Strabo - Sudrenus - Suilius - Sulinus - Sulla - Sulpicius - Super - Superbus - Superstes - Sura - Surinus - Surius - Surus - Sylla - Sylvian - Sylvius - Symmachus - Symphorian - Sympronian - Synistor - Synnodus\nT.\nTacitus - Taenaris - Tancinus - Tanicus - Tarpa - Tarquinius - Tarsicius - Tasius - Tatian - Taurinus - Telesinus - Terenteianus - Tertius - Tertullian - Tertullianus - Tertulus - Testa - Tetricus - Tetullianus - Thrasea - Tiberillus - Tiberinus - Tibullus - Tiburs - Tiburtius - Ticinius - Titianus - Titillus - Torquatus - Toutius - Traianus - Trailus - Tranio - Tranquillus - Trebellius - Trebius - Trebonianus - Trebonius - Tremerus - Tremorinus - Trenico - Trenus - Triarius - Trifer - Triferus - Trimalchio - Trogus - Trupo - Tubero - Tubertus - Tuccianus - Tuditanus - Tullas - Tullius - Turibius - Turpilianus - Turpilinus - Turpilias - Tuticanus - Tutor - Typhoeus - Tyranus\nU.\nUlfila - Ulixes - Ulpianus - Umbonius - Urbicus - Ursacius - Ursinus - Ursus - Uticensis\nV.\nVala - Valens - Valentinian - Valentinus - Valerian - Valerianus-Valgus (Gens Quintia) - Varialus - Varro - Varus - Vatia - Vedrix - Vegetius - Velius - Velus - Venantius - Venator - Ventor - Venustinius - Vepgenus - Veranius - Verecundus - Vergilius - Verinus - Verres - Verrucosis - Verullus - Verulus - Verus - Vespasianus - Vespillo - Vestinus - Vestorius - Vetranio - Vettonianus - Veturius - Vetus - Viator - Vibennis - Vibius - Vibullius - Victor - Victorinus - Victricius - Vincentius - Vindex - Vinicianus - Vipsanius - Virginius -Viridio - Virilis - Virnius - Vitalinus - Vitalion - Vitalis - Vitoricus - Vitulus - Vitus - Vocula - Volturcius - Volusenus - Volusianus - Vonones - Vopiscus - Voteporix - Vulso\nZ.\nZeno - Zoilus - Zosimus"}
{"id": "24921", "revid": "125878932", "url": "https://it.wikipedia.org/wiki?curid=24921", "title": "Rus' di Kiev", "text": "La Rus' di Kiev (; ) fu un'entit\u00e0 monarchica medievale degli Slavi orientali, sorta verso la fine del IX secolo, in parte del territorio delle odierne Ucraina, Russia occidentale, Bielorussia, Polonia, Lituania, Lettonia ed Estonia orientali. Considerata il pi\u00f9 antico Stato organizzato slavo-orientale, del quale Kiev fu a lungo la capitale, nelle fonti medievali viene chiamata \"Rus'\" oppure \"Terra di Rus'\"; o \"Rus' di Kiev\".\nLo Stato della Rus' di Kiev nasce verso la fine del IX secolo lungo le sponde del fiume Dnepr, come risultato dello stanziamento, avvenuto a partire dal secolo precedente, di alcune trib\u00f9 vichinghe svedesi, chiamate Rus', in alcune zone dell'Europa nordorientale abitate da trib\u00f9 slave, finniche, baltiche. Verso l'anno 880 dei Rus', capitanati (secondo la \"Cronaca degli anni passati\", principale cronaca russa riferita a quegli anni) da Rjurik, prendono il potere sull'intera zona, spostando il centro della loro attivit\u00e0 a Kiev, allora importantissimo centro commerciale sulla via variago-greca.\nLa successiva storia kievana pu\u00f2 essere suddivisa in tre periodi, ciascuno della durata di alcuni decenni o pi\u00f9: il primo, dall'880 al 980, contraddistinto dall'ascesa prepotente dello Stato kievano sullo scacchiere esteuropeo del tempo; il secondo, dal 980 al 1054, corrispondente all'incirca ai regni dei principi Vladimir I (detto \"il Santo\" o \"il Grande\") e Jaroslav I il Saggio, nella quale la Rus' raggiunse l'acme della sua potenza; un terzo periodo, che si suole far partire dal 1054, caratterizzato dal lento declino, principalmente a causa dei gravi problemi di successione al trono.\nNon esiste una data precisa riguardo alla fine della Rus' kievana; alcune date importanti sono il 1169, quando il principe Andrej Bogoljubskij, che aveva gi\u00e0 trasferito la capitale dello Stato a Vladimir, saccheggi\u00f2 Kiev, e il 1240, quando Kiev venne rasa al suolo dai Tataro-mongoli, che cominciavano in quegli anni il lungo periodo di pesante ingerenza negli affari interni della Rus'.\nStoria.\nFondazione.\nL'inizio della storia della Rus di Kiev \u00e8 nebuloso, e su di esso sono state formulate negli anni varie ipotesi. Una delle principali fonti storiche alle quali si \u00e8 attinto per la ricostruzione delle vicende \u00e8 la \"Cronaca degli anni passati\", conosciuta anche come \"Cronaca di Nestore\", documento scritto da \"Nestor di Pe\u010derska\" nel primo quarto del XII secolo e riferito agli eventi fra l'850 e il 1100. Sono state tuttavia sollevate decise obiezioni ai racconti degli avvenimenti come descritti nella cronaca di Nestor; in particolare, secondo alcuni la \"Cronaca degli anni passati\" sarebbe paragonabile a un mito relativo alla fondazione dello Stato dei rusiani, analogo nelle sue linee generali alla leggenda della fondazione di Roma da parte di Romolo e Remo.\nIl termine Rus' deriva da una parola di probabile origine finnica che indica un uomo venuto d'oltre mare. Le pi\u00f9 antiche testimonianze del nome \"Rus\", ma nella variante \"Rhos\", sono presenti negli \"Annales Bertiniani\", del IX secolo, nel \"De administrando Imperio\" e nel \"De Ceremoniis\" dell'imperatore bizantino Costantino VII Porfirogenito, il primo scritto intorno al 950 e il secondo a breve distanza, in cui si d\u00e0 notizia di popolazioni svedesi indicate con il nome di variaghi, una trib\u00f9 dei quali si d\u00e0 il nome di \"Rhos\" (nel \"De Cerimoniis\" si fa riferimento al \"principe\" e all'\"archon\" di \"Rhosia\"). Gli \"Annales Bertiniani\" di Prudenzio vescovo di Troyes in particolare forniscono la prima notizia dell'esistenza di questi \"Rhos\", quando citano un'ambasceria dell'imperatore Teofilo a Ludovico il Pio, giunta a Ingelheim, alla quale si aggregarono alcuni rappresentanti di questo popolo:\nL'origine normanna dello Stato kievano (\"ipotesi normanna\"), quale emerge dagli \"Annales Bertiniani\", fu postulata per la prima volta da alcuni storici tedeschi del XVIII secolo, che si basavano essenzialmente su quanto esposto nella \"Cronaca degli anni passati\"; in questo periodo di tempo \u00e8 stata tuttavia contestata da alcuni storici, prevalentemente russi, che descrivevano la Rus' di Kiev come uno Stato eminentemente slavo.\nLa \"Cronaca degli anni passati\" cita le discordie insorte negli anni fra l'859 e l'862 fra le trib\u00f9 finniche e slave stanziate nelle regioni intorno ai laghi dei Ciudi, Il'men' e Beloozero e alcuni gruppi di Variaghi (o \"Varjaghi\"), chiamati per l'appunto Rus' che, provenienti presumibilmente dall'Europa nordoccidentale, si stanziarono nella zona compresa fra il lago Ladoga e il corso dello Dnepr nell'VIII secolo, dando origine a una presunta entit\u00e0 statuale chiamata \"Khaganato di Rus\"'; una data certa della loro presenza in Rus' \u00e8 l'anno 861, quando arrivarono ad attaccare l'Impero bizantino.\nStando alla fonte storica, i Rus' assoggettarono al tributo queste trib\u00f9, che successivamente si ribellarono al loro giogo:\nSuccessivamente, la \"Cronaca degli anni passati\" narra come, dopo aver scacciato i Rus', le trib\u00f9 non riuscirono a governarsi in maniera soddisfacente, a tal punto da arrivare a chiedere ai Rus' di tornare per amministrarli:\nSempre secondo la stessa fonte, i tre fratelli si stanziarono in diverse zone della regione, diventandone i signori:\nSempre secondo la cronaca, Sineus e Truvor morirono non molto tempo dopo, lasciando Rjurik (chiamato anche \"Rurik\") sovrano di tutta la terra dei Rus'; a lui viene dunque attribuita la fondazione del primo Stato organizzato degli Slavi orientali (con il termine \"rjurikidi\", cio\u00e8 della dinastia di Rjurik, verranno indicati i sovrani delle terre dei Rus' fino all'avvento dei Romanov nel 1613).\nSecondo la Cronaca, Rjurik mor\u00ec nell'879 o nell'882, lasciando il potere a Oleg reggente in nome di suo figlio \"Igor\". Oleg, intorno all'882, prese possesso di Kiev uccidendo Askold e Dir, membri del seguito di Rjurik e leggendari principi della citt\u00e0 fin dall'anno 862; Oleg dichiar\u00f2 la citt\u00e0 \"madre di tutte le citt\u00e0 della Rus'\", segnando convenzionalmente la nascita dello Stato della Rus' kievana.\nVa sottolineato che la figura di Rjurik \u00e8 stata da pi\u00f9 parti messa in dubbio in quanto giudicata leggendaria, facendo presente che nessuna fonte kievana precedente alla Cronaca (che \u00e8 della prima met\u00e0 del XII secolo) fa cenno di un governante chiamato Rjurik.\nL'ascesa della Rus' di Kiev.\nAlla morte di Rjurik, quindi all'incirca intorno all'880, il potere pass\u00f2 a Oleg, reggente in nome del presunto figlio di Rjurik, Igor', che terr\u00e0 il potere fino al 913.\nOleg, con il sostegno dei suoi seguaci (la sua \"dru\u017eina\"), estese i suoi domini ai danni di alcune trib\u00f9 slave che vivevano nei pressi, come i \"drevliani\" e i \"poliani\"; alcune di queste (come i drevliani) opposero una strenua resistenza, mentre altre vennero sottomesse e sottoposte al tributo pi\u00f9 facilmente, o addirittura scelsero esse stesse di pagare tributi a Kiev e allearsi con essa, senza tuttavia riconoscerne la supremazia assoluta. Negli ultimi anni del suo regno, l'esercito della Rus' tent\u00f2 addirittura un attacco diretto a Costantinopoli, il primo di una serie piuttosto lunga, che a quanto pare fu coronato da successo tanto da portare a un vantaggioso accordo commerciale nel 911 che inaugur\u00f2 le relazioni commerciali tra il giovane principato russo e l'Impero bizantino, oltre a consentire la partecipazione della Rus' alle campagne militari di Bisanzio.\nNei primi decenni di storia della Rus' il potere statale sulle zone conquistate era piuttosto labile, tanto che parecchi dei primi sovrani dovettero ripetere, in una certa misura, le imprese compiute dai sovrani precedenti. Il successore di Oleg, Igor', prese il potere nel 913; oltre che nuovamente contro Bisanzio nel 941 (con uno sbarco di forze in Bitinia, la devastazione della parte asiatica del Bosforo, anche se le forze russe furono sconfitte sulla via del ritorno in una battaglia navale dal \"parakoimomenos\" Teofane) e nel 943 (con una spedizione in alleanza con i Peceneghi sul Danubio che port\u00f2 al rinnovo dell'accordo commerciale con Bisanzio l'anno dopo), torn\u00f2 anche ad affrontare i drevliani (dai quali fu ucciso nel 945). Nei tre decenni del suo governo lo Stato della Rus' si trov\u00f2 tuttavia ad affrontare anche altri nemici, del tutto nuovi: intorno al 915, secondo la \"Cronaca degli anni passati\", comparvero i temibili nomadi peceneghi, che avrebbero rappresentato una minaccia per parecchi decenni a venire.\nNel 945, a Igor' succedette la sua vedova, Olga, reggente in nome del figlio Svjatoslav ancora in fasce. Il suo regno vide nuovamente combattimenti dei kievani contro i drevliani, oltre a una politica finalizzata a tenere alta l'autorit\u00e0 di Kiev fra le altre trib\u00f9 slave orientali. Alcuni anni dopo la sua incoronazione, Olga si convert\u00ec al Cristianesimo, senza tuttavia portare alla conversione del suo popolo che rimase fedele ai culti pagani.\nNell'anno 962 a Ol'ga succedette il figlio Svjatoslav, il primo sovrano della Rus' con un nome slavo; i dieci anni del suo regno (mor\u00ec nel 972) furono quelli in cui lo Stato della Rus' kievana consolid\u00f2 la sua struttura e il suo ruolo nell'Europa orientale. La politica espansionistica di Svjatoslav cominci\u00f2 nel 964, quando intraprese, alla testa del suo esercito, una serie di campagne nelle terre a est della Rus': sottomise i \"Vjati\u010di\", una trib\u00f9 slava orientale precedentemente assoggettata dalla Khazaria, successivamente scese lungo la Oka sottomettendo le popolazioni ugro-finniche della zona (\"Merja\", \"Me\u0161\u010d\u00ebra\", \"Murom\") e, sempre percorrendo il Volga, raggiunse \"Bol\u011far\", la capitale della Bulgaria del Volga, saccheggiandola.\nL'esercito di Svjatoslav (correva il 965) decise a questo punto di rivolgere le sue attenzioni alla Khazaria, un potente Stato fondato circa tre secoli prima nella zona compresa fra il basso Volga ed il mar Nero e che alcuni decenni prima, con il suo ruolo egemone nella regione, cre\u00f2 condizioni di stabilit\u00e0 politica che avrebbero facilitato la crescita della neonata Rus' di Kiev. Nell'arco di due anni Svjatoslav inferse durissimi colpi allo Stato khazaro, mettendone a sacco la capitale \"Itil\"' e prendendo possesso di importanti citt\u00e0 e fortezze dal Caucaso alle coste del mar Nero.\nQueste campagne, coronate da successo, ebbero da un lato il merito di unificare le trib\u00f9 slave orientali oltre che di assicurarsi il controllo sull'intero corso del Volga, antica e importantissima arteria commerciale che garantiva il collegamento con i paesi rivieraschi del mar Caspio. D'altro canto, per\u00f2, indebolendo il vicino khazaro, lasci\u00f2 campo aperto alle orde provenienti dalle steppe centroasiatiche, come i gi\u00e0 citati peceneghi che, approfittando delle frontiere poco controllate, lanciarono durissimi attacchi alla Rus' arrivando addirittura ad assediare Kiev nel 969.\nSvjatoslav intraprese, nel 968, un'altra importante campagna militare, diretta questa volta a sudovest: dietro invito dell'imperatore bizantino Niceforo Foca, attacc\u00f2 i Bulgari stanziati nel bacino del Danubio, sconfiggendoli e facendo prigioniero il loro sovrano Boris II di Bulgaria. \nI successi militari di quegli anni misero sull'avviso i Bizantini, ormai consci della potenza militare dei loro vicini settentrionali; attaccati nei Balcani, i Rus' reagirono conquistando le citt\u00e0 di \"Filippopoli\" (l'odierna Plovdiv, in Bulgaria) e minacciando \"Adrianopoli\" (odierna Edirne, in Turchia) e Costantinopoli. La reazione dei Bizantini, comandati da Giovanni I Zimisce, port\u00f2 ad alterne vicende belliche, risolte nel 971 in favore dei Bizantini che estromisero i Rus' dai Balcani. Sulla via del ritorno, Svjatoslav trov\u00f2 la morte per opera di un piccolo contingente di peceneghi.\nDurante le sue lunghe assenze, Svjatoslav, in seguito alla morte della madre Olga nel 969, aveva diviso i compiti di amministrazione dello Stato fra i suoi tre figli: il primogenito \"Jaropolk\" ottenne il controllo della zona di Kiev, il secondogenito \"Oleg\" venne incaricato di controllare il territorio dei drevliani mentre il terzogenito \"Vladimir\" ottenne Novgorod. Alla morte del padre scoppi\u00f2 una lotta fratricida; vincitore sembr\u00f2 dapprima Jaropolk, che, caduto in battaglia Oleg, sconfisse Vladimir venendo incoronato principe regnando fino al 980. Vladimir, fuggito all'estero, rientr\u00f2 dopo alcuni anni, intorno al 980, sconfiggendo il fratello maggiore e diventando nuovo principe di Kiev.\nIl culmine della Rus' di Kiev.\nLa Rus' sotto Vladimir vide un'ulteriore stabilizzazione del suo potere e della sua influenza, minata dagli anni di guerra civile fra Vladimir e i suoi fratelli. Conquist\u00f2 il territorio della trib\u00f9 baltica degli Jatvingi, raggiungendo lo sbocco sul mar Baltico; dalla parte opposta del suo regno, comp\u00ec numerose spedizioni contro i peceneghi, mentre espanse a sudovest i suoi domini nella Galizia, a danno dei polacchi. Fu solo sotto Vladimir che la Rus' divenne uno Stato realmente unitario, dato che precedentemente era pi\u00f9 che altro un'unione (piuttosto labile) di popolazione tributarie. Vladimir fece popolare da coloni russi le zone di recente conquista, costruendo numerose citt\u00e0 e fortezze e proteggendo le frontiere; diede, inoltre, una forma definitiva alla rudimentale organizzazione amministrativa abbozzata alcuni decenni prima da sua nonna Olga. Divise il regno della Rus' fra i suoi figli, responsabilizzandoli riguardo alla riscossione dei tributi e al mantenimento dell'ordine pubblico nel territorio di loro competenza.\nFu durante il regno di Vladimir che la Rus' abbracci\u00f2 il cristianesimo; quest'atto valse a Vladimir la canonizzazione e l'appellativo di \"il santo\". La grande massa del popolo della Rus' kievana abbracci\u00f2 la fede cristiana in seguito all'influenza bizantina, all'incirca intorno all'anno 988, anche in considerazione del fatto che tutte le principali popolazioni dell'Europa orientale si erano gi\u00e0 convertite al cristianesimo. I rapporti con Bisanzio e con la religione cristiana erano per\u00f2 di pi\u00f9 lunga data, anche se prima di quell'anno non arrivarono mai a coinvolgere il popolo ma restarono chiusi entro stretti circoli. Sembra che gi\u00e0 nell'867 fosse stata creata una diocesi russa della Chiesa bizantina; risale invece agli anni intorno al 955, come gi\u00e0 accennato, la conversione di Olga.\nLe motivazioni della conversione alla fede cristiana, nonostante quanto riportato nella \"Cronaca degli anni passati\", appaiono essenzialmente di ordine pratico. La Rus' si trovava all'epoca a un crocevia di popoli e culture, essendo confinante (o avendo contatti) con i bulgari del Volga musulmani, con i khazari ebrei e con i bizantini cristiani (all'epoca non si era ancora verificata la separazione fra cattolici e ortodossi, datata 1054); la scelta di aderire a una particolare delle tre confessioni monoteiste aveva importantissime ripercussioni politiche e culturali e, all'epoca, la cristiana Bisanzio era il vicino pi\u00f9 potente e prestigioso.\nSembra che la ragione della conversione di Vladimir fosse il desiderio di ottenere la mano della principessa Anna, figlia dell'imperatore Basilio II, da questi promessa in sposa (nel 987) a Vladimir in cambio di un aiuto militare per domare delle rivolte interne. Il matrimonio di Anna con un barbaro pagano sarebbe andato contro le regole del diritto imperiale e Vladimir, desideroso di unirsi in matrimonio con lei, avrebbe organizzato una conversione di massa dei rus' kievani nelle acque del Dnepr. Lo Stato di Kiev divenne una metropoli il cui patriarca veniva designato da Costantinopoli.\nLa conversione dei Rus' alla religione cristiana dei bizantini contribu\u00ec a far entrare il loro Stato nell'orbita del grande Impero bizantino, estraniandoli nel contempo dall'Occidente che sarebbe successivamente diventato cattolico. Gli anni immediatamente successivi alla conversione furono per lo Stato kievano un periodo di grosso avanzamento dal punto di vista artistico e culturale, stimolato dall'apporto dei numerosi greci che si erano stabiliti a Kiev come seguito della principessa Anna. La nuova metropolia adott\u00f2 come lingua liturgica lo slavo ecclesiastico, scritto in un alfabeto cirillico arcaico derivante dall'alfabeto glagolitico, il cui utilizzo port\u00f2 due importanti conseguenze: da un lato imped\u00ec la diffusione successiva non solo del latino (la lingua della Chiesa di Roma), ma anche del greco del cristianesimo bizantino, ma dall'altro contribu\u00ec, nei secoli a venire, ad avvicinare la religione al popolo dal momento che usava la sua stessa lingua, o quanto meno una lingua molto vicina.\nLa morte di Vladimir I, nel 1015, fece ripiombare lo Stato di Kiev nella guerra civile. I contendenti erano i suoi figli, che secondo le usanze si erano visti affidare dal padre regnante diverse zone del paese da amministrare. In un primo momento sembr\u00f2 prevalere il primogenito Svjatopolk, detto successivamente \"il Maledetto\", che prese il potere approfittando di aiuti polacchi; durante il periodo di guerra civile gli vengono attribuiti molti crimini, fra i quali l'uccisione di tre suoi fratelli (Svjatoslav, Boris e Gleb). Svjatopolk regn\u00f2 per quattro anni, fino al 1019, anno in cui il fratello minore Jaroslav lo sconfisse riuscendo a ottenere il potere.\nIl regno di Jaroslav, che fu detto \"il Saggio\", dur\u00f2 35 anni; nonostante venga considerato il periodo in cui lo Stato della Rus' di Kiev raggiunse il suo apogeo, i primi anni furono travagliati, analogamente al passato, da pesanti conflitti interni alla sua famiglia. Uno dei fratelli sopravvissuti alla guerra civile degli anni 1015-1019 fu Mstislav, detto \"il Valoroso\", che successivamente assunse il potere sul principato di Tmutarakan', situato fra la foce del Kuban' e il mar Nero; questi continu\u00f2 tuttavia ad avanzare pretese sul trono kievano, al punto da costringere il fratello a un accordo, nel 1026: Jaroslav divenne principe di Kiev e dei territori a ovest dello Dnepr, mentre Mstislav ottenne il dominio sui territori a est del fiume, con capitale posta a \u010cernigov.\nOltre alle battaglie per il trono, Jaroslav dovette affrontare altri problemi interni, come le periodiche sollevazioni di varie trib\u00f9 finniche e lituane e una rivolta in chiave religiosa nella zona di Suzdal', causata da una reviviscenza dei culti pagani praticati prima della conversione al cristianesimo e mai totalmente abbandonati; nell'anno 1031 Jaroslav riannett\u00e9 alla Rus' alcuni territori che alcuni anni prima erano passati alla Polonia, in cambio dell'aiuto fornito a Svjatopolk il Maledetto nel periodo della guerra civile del 1015-19. Rimasto solo al trono in seguito alla morte di Mstislav nel 1036, intraprese nel 1037 una fortunata campagna contro i nomadi peceneghi, che, stanziati lungo le coste del mar Nero, non avevano mai smesso di rappresentare un pericolo per Kiev; questi attacchi portarono a un loro drastico ridimensionamento e a un periodo di circa venticinque anni di pace e relativa stabilit\u00e0 sul confine con le steppe, almeno fino alla comparsa di altri temibili nomadi, i Cumani o \"polovcy\".\nLo Stato kievano raggiunse in questi anni l'acme della sua estensione e della sua importanza politica. La Rus' si estendeva dai Carpazi a sudovest fino alla confluenza della Oka nel Volga a nordest, toccando a nordovest le coste del mar Baltico; il confine sudorientale correva parallelamente al corso del Volga, mantenendosene non lontano. Durante il suo regno i regnanti kievani mantenevano stretti legami con i membri delle altre dinastie regnanti europee; sposato egli stesso a una principessa svedese, Rogneda di Polock (conosciuta anche come \"Rogneda Rogvolodovna\"), combin\u00f2 per tre dei suoi figli matrimoni con le figlie dei regnanti di Francia, Ungheria e Norvegia, mentre due sue sorelle sposarono principi e regnanti polacchi e bizantini. Altri membri della famiglia regnante strinsero rapporti con sovrani e potenti tedeschi, ungheresi e boemi.\nNonostante questi successi in politica estera, grande parte della fama di cui godette Jaroslav il Saggio gli deriv\u00f2 dalle iniziative in politica interna; durante il suo lungo regno la Rus' di Kiev vide un eccezionale sviluppo della legislazione, dell'arte, dell'architettura e della cultura, oltre che il definitivo affermarsi della religione cristiana. Furono costruite numerosissime chiese in pietra, la pi\u00f9 famosa delle quali fu la cattedrale di Santa Sofia a Kiev; ebbe un notevole impulso anche la costruzione di monasteri. Sotto il regno di Jaroslav venne iniziata la compilazione della \"Ruska Pravda\" (\"giustizia russa\"), il primo codice di leggi russo; avvalendosi dell'opera di Ilarione, primo metropolita indigeno russo, si procedette inoltre a una riorganizzazione della Chiesa; verso il 1050 venne prodotto il \"Sermone sulla legge e sulla grazia\", uno dei primi esempi di produzione letteraria russa.\nDeclino e caduta dello Stato kievano.\nLa morte di Jaroslav vide, conformemente al diritto consuetudinario slavo (e in contrasto con la \"Russkaja Pravda\" appena approvata), la spartizione dello Stato fra i suoi figli: Izjaslav, il maschio pi\u00f9 vecchio ancora in vita, si vide assegnato (come da tradizione) il principato di Kiev e quello di Novgorod; Svjatoslav, secondo figlio maschio, fu destinato al governo del principato di \u010cernigov; a Vsevolod, terzo, fu assegnato il territorio di Pereslavl'; il quarto figlio, Vja\u010deslav, fu destinato a regnare sul principato di Smolensk, mentre all'ultimo figlio, \"Igor'\", Jaroslav diede in eredit\u00e0 il principato di Vladimir-Volynskij.\nLe norme codificate nella \"Russkaja Pravda\", per\u00f2, prevedevano che, alla morte del gran principe di Kiev, il suo posto venisse preso non dal figlio, ma dal fratello di et\u00e0 pi\u00f9 vicina a lui, avviando una sorta di rotazione dei vari fratelli fra i troni dei vari principati che componevano la Rus' di Kiev. \nIn questo periodo di tempo regnarono su Kiev Izjaslav I, dal 1054 al 1073, tranne che per un breve periodo fra il 1068 e il 1069; Svjatoslav II, per un breve periodo fino al 1076, quando fu spodestato da Izjaslav che si reinstall\u00f2 sul trono kievano fino al 1078; Vsevolod, dal 1078 al 1093. Questo periodo fu caratterizzato da uno stato di guerra civile quasi permanente, che contribu\u00ec a mantenere lo Stato di Kiev in un costante stato di instabilit\u00e0; tale divenne l'entit\u00e0 del problema che i principi decisero di riunirsi per risolvere una volta per tutte il gravissimo problema della successione. L'incontro ebbe luogo nel 1097 nella citt\u00e0 di \"Ljube\u010d\", ed ebbe come risultato l'adozione di norme di successione da padre a figlio, che per\u00f2 non furono regolarmente applicate.\nQueste lotte diedero luogo anche a contraccolpi economici. I principi erano talmente occupati a farsi la guerra tra di loro, che i popoli della steppa depredavano tutti i mercanti che andavano e tornavano da Costantinopoli. A partire dalla met\u00e0 dell'XI secolo, le incursioni di un popolo della steppa, i \"Cumani\" (o \"Polovcy\", come sono noti agli storici russi) si fecero sempre pi\u00f9 frequenti; si trattava di un'altra stirpe di nomadi provenienti dall'Asia centrale, analogamente ai Peceneghi che assillarono la Rus' un secolo prima; sostituitisi a questi ultimi nel territorio steppico esteso lungo la costa del mar Nero, assalirono Kiev per la prima volta nel 1061. \nIn questo periodo di generale indebolimento, lo Stato kievano conobbe nuovamente un periodo di relativa unit\u00e0 e potenza sotto il regno di Vladimir II, detto \"il Monomaco\" (in greco, \"che combatte da solo\"), figlio di Vsevolod, salito al potere nel 1113 succedendo a Svjatopolk II. Secondo le cronache, nei dodici anni del suo regno fu quasi sempre impegnato in battaglia; combatt\u00e9 i Bulgari del Volga, i Polacchi e gli Ungari nella regione danubiana, oltre che in Livonia e in Finlandia. Dal punto di vista militare, per\u00f2, i suoi meriti maggiori gli derivarono dalle aspre battaglie combattute contro i Cumani, che riusc\u00ec, seppure parzialmente e temporaneamente, ad arginare. \nLo Stato russo, seppure travagliato, mantenne una certa unit\u00e0 anche sotto il regno di due dei suoi figli, Mstislav I (dal 1125 al 1132) e Jaropolk II (dal 1132 al 1139).\nLa seconda met\u00e0 del XII secolo vide invece il definitivo tracollo dello Stato kievano unitario. Il titolo di \"gran principe di Kiev\" era motivo di sanguinose contese di successione, e lo Stato appariva sempre pi\u00f9 diviso nei vari principati che si avviavano verso una sempre maggiore indipendenza. Anche i dati storiografici si fanno meno certi, tanto che di alcuni sovrani si conosce il nome e poco pi\u00f9.\nNel 1169, il principe di Vladimir-Suzdal' Andrej Bogoljubskij, durante una delle numerose guerre civili, distrusse la citt\u00e0 di Kiev ma, una volta ottenuta la vittoria, non si install\u00f2 sul trono kievano preferendo restare al potere a Vladimir e ponendo a Kiev suo fratello minore; questo atto fu il primo di una serie di segnali della perdita di importanza di Kiev rispetto ad altri centri, cominciata in verit\u00e0 gi\u00e0 intorno al 1150. \nDopo il 1169 il metropolita era rimasto a Kiev, mantenendo la sede originaria. Con l'arrivo dei Tataro-mongoli, per\u00f2, il metropolita Massimo si sposter\u00e0 anch'egli nella regione di Suzdal', che quindi diventer\u00e0 sede anche del potere ecclesiastico, oltre che di quello politico. I vescovi di Kiev, Galizia e Volinia rifiuteranno questa traslazione della sede metropolitana, e nel 1303 eleggeranno un loro metropolita, contrapposto a Massimo, che si stabilir\u00e0 a Haly\u010d. Il patriarca di Costantinopoli, Atanasio I, non potr\u00e0 fare altro che accettare questa situazione e, sebbene controvoglia, sancir\u00e0 la divisione in due metropolie (la metropolia di Kiev-Galizia sar\u00e0 poi abolita nel 1347).\nLe basi dell'economia commerciale kievana furono messe a dura prova dalle incursioni dei Cumani, ricominciate con rinnovato furore nella seconda met\u00e0 del XII secolo; la violenza e la frequenza degli attacchi fu tale che la via commerciale lungo il corso del Dnepr fu abbandonata. Le ripetute sconfitte dell'esercito della Rus', sempre pi\u00f9 disunito, contro le schiere cumane furono immortalate in uno dei prodotti pi\u00f9 famosi della letteratura russa delle origini, il \"canto della schiera di Igor\", datato 1185.\nUn altro colpo molto pesante per il commercio della Rus' arriv\u00f2 nel 1204, quando Costantinopoli soffr\u00ec gravi distruzioni durante la quarta crociata; oltretutto, dopo il 1204, buona parte dei commerci che transitavano da Costantinopoli si era spostata verso l'Italia. \nNel 1237, infine, quando la Rus' era ormai diventata di fatto una federazione di principati pressoch\u00e9 indipendenti (in quell'anno se ne contavano quindici), irruppero sulla scena russa i Tataro-mongoli; la loro incursione su Kiev del 1240, che port\u00f2 la citt\u00e0 a una pressoch\u00e9 completa distruzione, viene tradizionalmente considerata la fine dello Stato della Rus' di Kiev.\nLa formazione di altri centri di potere.\nIl declino della Rus' come Stato unitario provoc\u00f2 il sorgere di altri centri di potere locale che erano, a tutti gli effetti, analoghi a stati indipendenti.\nI ripetuti attacchi dei popoli nomadi della steppa, come i Cumani, avevano provocato, nel corso degli anni, l'esodo di parte della popolazione delle zone sudorientali dello Stato (come ad esempio i dintorni di Kiev) verso i territori settentrionali, occidentali e sudoccidentali, che avevano assunto maggiore importanza relativa. Acquisirono particolare peso politico la Galizia e la Volinia a sudovest, il territorio di Novgorod a nordovest e il principato di Vladimir-Suzdal' nel nordest.\n\u00c8 in questa fase che si pu\u00f2 porre l'embrione del processo di differenziazione che porter\u00e0 alla nascita delle tre etnie slave orientali odierne: ucraini (detti anche \"ruteni\") nella parte sudoccidentale, bielorussi (\"russi bianchi\") nel nordovest e russi (\"grandi russi\") nel nordest. La localizzazione geografica port\u00f2 i primi due gruppi ad avere, nei secoli successivi, profondi contatti con lituani e polacchi, che mancarono invece del tutto ai grandi russi; questi ultimi ebbero invece relazioni di una certa intensit\u00e0 e durata con popoli asiatici, come i Mongoli, i loro alleati Tatari e, pi\u00f9 tardi, le popolazioni autoctone della Siberia.\nLa tendenza alla parcellizzazione dello Stato kievano divenne estrema nei secoli successivi alla sua caduta, soprattutto nelle regioni nordorientali, contraddistinguendo un periodo della storia russa che \u00e8 stato chiamato \"periodo degli appannaggi\" (in russo \"udel'nyj period\"); l'origine di questo nome sta in una traduzione del termine \"udel\", che designava la parte di regno che un figlio riceveva alla morte del padre, secondo una tradizione che assimilava il principato (con relativi abitanti) a un qualunque bene materiale.\nSociet\u00e0.\nFin dalle sue origini, lo Stato kievano ebbe un carattere spiccatamente mercantile; i Rus', la trib\u00f9 normanna, erano spinti unicamente dal desiderio di controllare interamente l'importantissima via commerciale \"dai normanni ai greci\", cio\u00e8 il fiume Dnepr, che portava con una certa comodit\u00e0 al mar Nero e a Costantinopoli.\nPer lungo tempo la classe dominante variaga dei Rus' (normanna) rest\u00f2 separata dal resto della societ\u00e0, costituito essenzialmente da trib\u00f9 slave piuttosto autonome e che, in seguito alle vittorie dei Rus', venivano, pi\u00f9 che incorporate in uno Stato, solamente sottoposte a tributi.\nLa slavizzazione dei normanni conquistatori venne completata intorno alla met\u00e0 dell'XI secolo, allorquando il nome Rus' pass\u00f2 a indicare tutto il neonato \"ethnos\" dello Stato kievano; in uno dei primi trattati con Bisanzio (che avevano carattere spiccatamente commerciale), datato 912, vengono riportati governanti dai nomi scandinavi (\"Ingjald\", \"Farulf\", \"Vermud\", \"Gunnar\"), mentre la \"Cronaca degli anni passati\", che risale all'inizio del XII secolo, vede gi\u00e0 i nomi in una forma slava (\"Waldemar\" divenne \"Vladimir\", \"Ingwar\" divenne \"Igor\", e cos\u00ec via).\nAl vertice della societ\u00e0 kievana (costituita, nel XII secolo, da sette o otto milioni di persone) stava il principe con la sua casata e, a lui sottoposto, il suo seguito, detto \"dru\u017eina\", distinta, a seconda dell'importanza, in \"dru\u017eina maggiore\" e \"dru\u017eina minore\"; insieme con l'aristocrazia locale, formava una specie di nobilt\u00e0, i cui componenti venivano chiamati \"mu\u017ei\" e che, nei secoli successivi, avrebbero costituito un gruppo di grossa influenza sull'economia e sulla politica, i \"boiari\".\nAl di sotto di questi venivano i \"ljudi\", una sorta di \"classe media\" dello Stato kievano; la classe sociale pi\u00f9 numerosa era costituita da contadini liberi chiamati \"smerdy\". Sembra che nella Rus' kievana delle origini non fosse presente il servaggio, che fece per\u00f2 la sua comparsa in un secondo tempo soprattutto a causa dei debiti contratti da alcuni contadini liberi verso i proprietari. Nonostante questo aumento, comunque, la classe degli agricoltori liberi rappresent\u00f2 sempre una parte significativa nella societ\u00e0 della Rus' kievana. Alla base della piramide della societ\u00e0 kievana stavano infine gli schiavi.\nIstituzioni.\nLe principali istituzioni politiche della Rus' erano il principe con la sua \"dru\u017eina\", la \"duma\", o assemblea dei boiari (i \"mu\u017ei\", l'aristocrazia del paese) e la \"ve\u010de\" (\"vi\u010de\" in ucraino moderno), o assemblea del popolo.\nI principi e il loro seguito erano considerati al vertice delle istituzioni kievane, anche se in determinati luoghi e periodi storici dovettero cedere parte di questo potere anche ad altre istituzioni. I principi erano parecchi, in tutto il territorio della Rus' di Kiev, e generalmente indipendenti gli uni dagli altri in una sorta di \"federazione\"; particolare privilegio aveva tuttavia il principe di Kiev, che durante il XII secolo ebbe il diritto di fregiarsi del titolo di \"gran principe\" (\u0432\u0435\u043b\u0438\u043a\u0438\u0439 \u043a\u043d\u044f\u0437, \"velikij knjaz\"). Le regole di successione stabilivano che il trono di Kiev passasse dal fratello pi\u00f9 anziano a quello pi\u00f9 giovane, dallo zio al nipote e infine da padre a figlio; i membri pi\u00f9 giovani della dinastia iniziavano di norma la loro carriera politica come governanti di localit\u00e0 minori per poi passare, come un vero e proprio \"cursus honorum\", al governo di citt\u00e0 pi\u00f9 importanti per competere infine per il trono di Kiev. I principi normanni nella Rus' vivevano sostanzialmente separati dal resto della societ\u00e0, si giudicavano secondo leggi diverse e ricevevano sepoltura separata dal popolo. I compiti dei principi erano la guida degli eserciti (reclutati fra il loro seguito o, in certi casi, tramite un reclutamento forzato di massa), la giustizia e l'amministrazione del territorio; gli ultimi pare che venissero svolti con una certa approssimazione, dati gli scarsi legami fra principi e popolazione.\nLa \"duma\" dei boiari prese origine da alcuni elementi di spicco della \"dru\u017eina\" del principe, sviluppandosi nel corso dei secoli parallelamente allo sviluppo dello Stato kievano. Non era assimilabile a un parlamento, dal momento che non aveva nessun potere legale di opposizione al volere del principe; tuttavia, pare che nella Rus' di Kiev i suoi membri avessero assunto una notevole importanza \"informale\" come consulenti e consiglieri del principe, e risulta addirittura che in certi casi questa opposizione fu esercitata.\nLa \"ve\u010de\" era l'assemblea degli uomini liberi, alla quale potevano prendere parte tutti i capifamiglia; durante queste riunioni, che si tenevano solitamente sulla piazza del mercato, si decidevano questioni di rilevante importanza per la vita di una citt\u00e0 e di un territorio (ad es. dichiarazioni di guerra o trattati di pace, rapporti con principi designati). Le assemblee erano un elemento caratteristico di molte popolazioni che abitavano il territorio della Rus' di Kiev da prima dell'arrivo dei normanni Rus', e fu spesso in frizione con il potere principesco.\nLe tre istituzioni, principe, \"duma\" e \"ve\u010de\", rappresentavano rispettivamente l'aspetto autocratico, aristocratico e democratico della Rus' di Kiev e, a seconda dei tempi e dei luoghi, ebbero diversa importanza relativa. Nei luoghi dove il potere dei principi sorse piuttosto tardi e dovette sovrapporsi a un preesistente insieme di tradizioni e norme (come nella parte occidentale e sudoccidentale del territorio della Rus'), i principi furono costretti a operare di concerto con elementi esterni al loro seguito, eletti dalla popolazione, che misero un freno al loro potere indiscriminato. Un caso estremo \u00e8 rappresentato dal principato di Novgorod, dove il carattere democratico del governo era molto marcato (tanto che si parla frequentemente di \"Repubblica di Novgorod\"); la \"ve\u010de\" era molto potente, e arriv\u00f2 addirittura, nel 1136, a cacciare dal trono il principe designato. Dove invece i principi \"guidarono\" la colonizzazione e il popolamento, precedendo l'insediamento di contadini (come nei territori nordorientali della Rus', nella zona dove attualmente sorge la citt\u00e0 di Mosca), l'autorit\u00e0 era pressoch\u00e9 totalmente nelle mani del principe. Sorse cos\u00ec, in queste regioni, un sistema politico di tipo proprietaristico, dispotico e autocratico, che fu esportato in tutto il territorio russo in seguito all'irresistibile ascesa del principato di Mosca a partire dal XIV secolo e che segner\u00e0 in maniera indelebile la concezione del potere statale in Russia fino al XX secolo.\nEconomia.\nNell'economia della Rus' kievana rivestiva particolare importanza il commercio; si pu\u00f2 dire anzi che le origini stesse dello Stato kievano riposino negli intensi scambi commerciali fra la Scandinavia e i greci di Bisanzio, attivati fin dall'VIII secolo, che portarono alla necessit\u00e0 di ricercare e trovare una via di comunicazione ottimale che fu riconosciuta nel fiume Dnepr, successivo \"asse portante\" dello Stato.\nL'anno, nella vita dei principi kievani e dei loro seguiti (\"dru\u017einy\"), era scandito in maniera abbastanza netta. Nei mesi invernali vivevano sulle terre amministrate, raccogliendo tributi (costituiti da cera, pellicce, miele) dalle trib\u00f9 sottoposte (tributi chiamati \"poljud'e\") oppure facendoseli consegnare (\"povoz\"); in aprile-maggio, non appena i ghiacci sul Dnepr si spaccavano, cominciavano i preparativi per la grande spedizione annuale fino a Costantinopoli per vendere ai bizantini mercanzie di ogni genere e schiavi, utilizzando navi costruite nei mesi invernali dalle trib\u00f9 slave tributarie; oltre al principe e al seguito si aggregavano mercanti provenienti da tutte le parti della Rus', che cercavano protezione dalle violente e frequenti incursioni dei popoli della steppa che infestavano il basso corso del fiume. La spedizione partiva in giugno da Kiev e si protraeva poi per tutta l'estate, allorquando, all'inizio dell'autunno, i Rus' tornavano alle loro terre.\nIl principe kievano era essenzialmente un mercante, e cos\u00ec tutti i membri della sua \"dru\u017eina\"; una prova dell'importanza estrema attribuita dai Rus' al commercio \u00e8 data dal fatto che pressoch\u00e9 tutte le guerre da questi sostenute contro i bizantini (negli anni 861, 907, 941, 944, 970, 1043) ebbero origine da aggressioni subite da mercanti russi a Costantinopoli ed ebbero termine solo in seguito alla stipula di accordi commerciali. I mercanti kievani non si spingevano per\u00f2 solo fino a Bisanzio, ma raggiungevano regolarmente citt\u00e0 come Baghdad e la Persia.\nLe merci che venivano esportate erano, oltre agli schiavi (il cui commercio decadde per\u00f2 nella seconda parte della storia dello Stato dei Rus') e alle pellicce, alla cera e al miele provenienti dai tributi esatti dalle popolazioni slave, anche di prodotti agricoli come il lino, la canapa e il luppolo; venivano importati invece cavalli e armi dall'oriente, attrezzature navali da Bisanzio, metalli lavorati e vetreria dall'Europa centrale e occidentale.\nNella Rus' di Kiev, a causa degli intensi traffici, vi era grossa quantit\u00e0 di moneta in circolazione; inizialmente veniva usata come moneta il bestiame nella parte meridionale dello Stato e le pellicce nel nord, mentre pi\u00f9 tardi, sotto il regno di Vladimiro il Santo, cominci\u00f2 a essere coniata moneta. In ogni caso, nella Rus' kievana venivano reperite con relativa facilit\u00e0 monete provenienti da Bisanzio e da Baghdad.\nAnche se \u00e8 stato per lungo tempo sottovalutato dagli storici, sembra che anche l'agricoltura avesse un ruolo di una certa importanza nel quadro economico della Rus' di Kiev; pare infatti che il commercio fosse l'occupazione prevalente delle classi sociali pi\u00f9 elevate, mentre l'agricoltura rappresentasse l'attivit\u00e0 economica assolutamente prevalente fra il grosso della popolazione. Attivit\u00e0 agricole sono attestate da periodi ben precedenti la nascita dello Stato kievano, soprattutto nelle terre della Rus' meridionale, pi\u00f9 calde e occupate dall'area del \"\u010dernoz\u00ebm\", la fertilissima terra nera degli ambienti di steppa; pi\u00f9 problematica era l'attivit\u00e0 agricola nelle zone settentrionali della Rus' (corrispondenti alle odierne \"oblast\"' di Novgorod, Mosca, Vladimir, Ivanovo, Tver'), coperte da foreste di conifere o da foreste miste di latifoglie e conifere, spesso paludose e interessate da suoli acidi di tipo \"podzolico\".\nQuesta differenziazione faceva s\u00ec che l'agricoltura nella zona della steppa avesse carattere pi\u00f9 estensivo, al contrario che nella zona delle foreste dove veniva praticata su campi liberati dalla foresta (attivit\u00e0 chiamata \"podseka\"), coltivati intensivamente per qualche anno e successivamente abbandonati per ristabilire naturalmente la fertilit\u00e0. Successivamente si afferm\u00f2 la tecnica del \"perelog\", vale a dire l'utilizzo alternato di alcuni lotti di terreno lasciando gli altri a riposo; verso la fine del periodo kievano i contadini cominciarono a praticare la rotazione triennale.\nI principali prodotti cerealicoli erano il frumento nel sud, l'avena e l'orzo nel nord pi\u00f9 freddo e umido; grossa importanza aveva, nella regione delle foreste, l'attivit\u00e0 forestale, la caccia e l'apicoltura. Coltura importante in tutto lo Stato era il lino, che veniva intensivamente usata per la fabbricazione di capi di abbigliamento.\nReligione.\nLa popolazione della Rus' di Kiev ebbe nella sua storia due religioni, il paganesimo e il Cristianesimo.\nLa fede tradizionale delle popolazioni slave orientali era quella pagana, che comportava la deificazione delle forze della natura e l'adorazione degli spiriti ancestrali; divinit\u00e0 importanti nel \"pantheon\" slavo dell'epoca erano \"Perun\" (dio del tuono e del lampo), \"Volos\" (dio degli armenti e pi\u00f9 tardi identificato come divinit\u00e0 protettrice degli affari e dei commerci) e \"Stribog\" (divinit\u00e0 considerata come padrone del vento e delle tempeste). Il culto di Perun \"assorb\u00ec\", in seguito all'arrivo dei Rus', il culto scandinavo del dio \"Thor\", per una certa somiglianza concettuale fra le due divinit\u00e0. La religione pagana degli slavi orientali non comportava la costituzione di clero, era sostanzialmente priva di organizzazione e non aveva alcun'influenza a livello istituzionale.\nLa conversione al cristianesimo della popolazione dello Stato kievano risale alla fine del X secolo, essenzialmente per opera del Gran Principe Vladimir I, che fu poi canonizzato. Il cristianesimo kievano era debitore in molti dei suoi caratteri al cristianesimo bizantino, che fu poi tuttavia rielaborato in risposta ai costumi della popolazione della Rus'. A Kiev non ebbero importanti sviluppi la teologia e la filosofia, dato che i pochi scritti ricalcavano abbastanza pedissequamente i modelli bizantini e non arrivarono mai a definire un carattere propriamente russo; del pari assente fu il fenomeno del misticismo. Altri caratteri del cristianesimo si identificarono successivamente come pi\u00f9 peculiarmente russi, in seguito al grande sviluppo dell'arte e dell'architettura religiosa, alla canonizzazione di santi russi e al grande influsso che la chiesa cristiana ebbe sulla societ\u00e0 dei Rus'.\nAll'epoca della conversione, alla fine del X secolo, la neonata chiesa russa era composta da otto diocesi, che diventarono sedici verso la fine del periodo kievano; il metropolita era sotto il diretto controllo di Costantinopoli, tanto che in tutto il periodo di vita della Rus' solo due metropoliti furono russi: Ilarione, nell'XI secolo, e Clemente, nel secolo successivo. La chiesa russa nel periodo kievano divenne rapidamente titolare di vasti possedimenti terrieri, diventando una figura di primo piano a livello politico; gestiva tutte le problematiche riguardanti la cura dei malati e l'istruzione, e la legislazione canonica non riguardava solo i religiosi, ma estendeva la sua sfera di influenza a tutto il popolo, soprattutto riguardo alle questioni morali.\nA fronte di un'indubbia pesante influenza della chiesa sullo Stato della Rus', pi\u00f9 difficile \u00e8 la valutazione della reale influenza che la religione cristiana ebbe sulla popolazione russa e sui suoi costumi. Secondo molti studiosi, il carattere pagano della Rus' di Kiev sopravvisse a lungo alla conversione alla religione cristiana, in molti casi sovrapponendosi a essa. Nei primi secoli dopo la conversione, il carattere cristiano della popolazione rimase piuttosto superficiale (tanto da obbligare il governo all'uso della forza per contrastare le reviviscenze pagane) mentre, successivamente, molte antiche credenze vennero incorporate nel cristianesimo, creando un fenomeno di sincretismo che venne chiamato \"dvoeverie\" (\"doppia fede\") e che secondo alcuni, limitatamente agli slavi orientali e ai russi in specie, perdura tuttora."}
{"id": "24925", "revid": "5", "url": "https://it.wikipedia.org/wiki?curid=24925", "title": "Pressione sanguigna", "text": ""}
{"id": "24930", "revid": "1742835", "url": "https://it.wikipedia.org/wiki?curid=24930", "title": "Eug\u00e8ne Boudin", "text": "Biografia.\nEug\u00e8ne Boudin nacque da una famiglia di umili origini e nel 1835 si trasfer\u00ec a Le Havre, dove lavor\u00f2 come apprendista presso una tipografia, riuscendo poi ad aprire un negozio di colori e dedicandosi alla pittura. Nel 1848 compie un lungo viaggio nella Francia settentrionale e nelle Fiandre, approfondendo gli studi sulla tecnica pittorica. Nel 1850 ottiene una borsa di studio comunale che gli permette di studiare a Parigi, sotto la guida di Constant Troyon; questa esperienza gli consente di affiancare una solida formazione tecnica alla sua gioia e passione di dipingere la natura.\nNel 1855 torna a Le Havre e si specializza nei paesaggi della costa del Nord, ispirati a Corot, il quale soprannomina Boudin il \"re dei cieli\", sottolineando la pregevole tecnica con cui dipinge le nuvole e le sfumature di azzurro che occupano buona parte dei suoi quadri.\nPer ottenere i suoi caratteristici effetti di immediatezza e spontaneit\u00e0, pone sulla tela una sostanza a base di ocra chiaro e biacca, una sostanza colorante bianca, servendosi poi di pennelli a setola dura per sovrapporre i colori: in questo modo emergono dal fondo, con pennellate rapide e discontinue, delle zone con maggiore luminosit\u00e0. Proprio in quegli anni conosce Gustave Courbet, Claude Monet e Johan Barthold Jongkind. \nIn effetti \u00e8 proprio il nuovo atteggiamento del pittore verso la natura e il paesaggio a permettere la straordinaria rivoluzione operata dagli impressionisti, che ne assimilano sia le innovazioni stilistiche sia lo spirito. Monet stesso confesser\u00e0: \"Se sono diventato pittore lo devo a Eug\u00e8ne Boudin. \u00c8 a lui che devo l'educazione definitiva del mio occhio\". Nel 1859 Boudin viene ammesso per la prima volta ad esporre al \"Salon\", ricevendo molte critiche ma ottenendo al contempo un discreto successo e l'ammirazione del poeta Charles Baudelaire.\nNel 1868 esegue dei pannelli decorativi per il castello di Bourdanville. Nel 1870, in seguito alla guerra franco-prussiana, si trasferisce a Bruxelles; \u00e8 durante questo soggiorno che conosce il mercante d'arte Paul Durand-Ruel, il primo a comprendere l'importanza degli impressionisti e a mettere in vendita i loro quadri nella sua galleria di Parigi e all'estero.\nNel 1874 partecipa alla mostra degli impressionisti, di cui \u00e8 considerato uno dei padri. Boudin tuttavia partecipa solo alla prima esposizione di questa corrente pittorica, presso il fotografo Nadar. Poi, forse spaventato dalle polemiche e deluso per l'insuccesso commerciale, preferisce partecipare solo alle mostre annuali dei \"Salon\". Dal 1881 fu maestro e amico di Louis Braquaval.\nTrasferitosi a Deauville, compie numerosi viaggi in Italia e sulla Costa Azzurra, specializzandosi nelle marine. \nMor\u00ec a Deauville l'8 agosto del 1898 e venne sepolto nel Cimitero di Saint-Vincent, a Parigi.\nMusei.\nElenco di musei che espongono opere dell'artista:"}
{"id": "24934", "revid": "124916200", "url": "https://it.wikipedia.org/wiki?curid=24934", "title": "Per chi suona la campana", "text": "Per chi suona la campana (\"For Whom the Bell Tolls\") \u00e8 un romanzo del 1940 di Ernest Hemingway.\nEsso racconta attraverso un \"alter ego\", Robert Jordan, l'esperienza diretta dello stesso autore, che prese parte alla guerra civile spagnola come corrispondente di guerra, nelle file dell'esercito popolare repubblicano. Insieme a \"Il sole sorger\u00e0 ancora\", \"Il vecchio e il mare\" e \"Addio alle armi\", \"Per chi suona la campana\" \u00e8 considerato il miglior lavoro dello scrittore statunitense.\nIl protagonista, Robert Jordan, \u00e8 un intellettuale statunitense che combatte in Spagna per le forze democratiche cui viene affidato il compito di minare e fare esplodere un ponte di vitale importanza per i franchisti. Dietro le linee nemiche, con la banda dei guerriglieri di Pablo, Robert Jordan fa la conoscenza di Maria, la cui vita \u00e8 stata frantumata dallo scoppio della guerra. La storia si sviluppa tra la svogliatezza di Pablo, il forte senso del dovere di Robert Jordan e l'altrettanto forte amore per la vita rievocato dalla presenza di Maria. Una porzione sostanziale del romanzo \u00e8 incentrata sui pensieri di Robert Jordan, attraverso la rievocazione delle riunioni con i russi a Madrid e alcune riflessioni nei confronti di suo padre e suo nonno. Un altro personaggio rilevante \u00e8 Pilar, che con il suo ingresso introduce eventi che dimostrano la brutalit\u00e0 incredibile della guerra civile, tramite le azioni tumultuose dei rivoluzionari delle autorit\u00e0 governative.\nIl titolo \u00e8 ricavato da un famoso sermone di John Donne; in relazione al concetto secondo cui nessun uomo \u00e8 un\"'isola\" e cio\u00e8 non pu\u00f2 considerarsi indipendente dal resto dell'umanit\u00e0, egli disse:\nDa notare che, in inglese, il verbo \"to toll\" indica appunto il rintocco lento delle campane, usato soprattutto nelle cerimonie funebri.\nTrama.\nRobert Jordan, un giovane professore americano impegnato nella guerra civile spagnola dalla parte repubblicana, \u00e8 incaricato dal generale sovietico Golz di far saltare in aria un ponte nella zona montuosa tra Madrid e Segovia. Tale operazione ha lo scopo di agevolare un'azione d'attacco repubblicana che, in caso di riuscita, porterebbe all'occupazione di La Granja e di Segovia, due citt\u00e0 in mano ai franchisti.\nTre giorni prima dell'attacco Robert Jordan si reca sul posto, dove fa la conoscenza di una banda di \"guerrilleros\" capeggiata da Pablo e composta da Pilar (la \"mujer\" di Pablo), il vecchio Anselmo, lo zingaro Rafael, August\u00edn, i fratelli Andr\u00e9s ed Eladio, Primitivo, Fernando e Maria. La banda dimora in una caverna sulle montagne circondata dai pini.\nArrivato alla caverna, Robert Jordan fa la conoscenza di alcuni dei membri della 'banda di Pablo', tra i quali Maria, una giovane ragazza spagnola entrata a far parte del gruppo in seguito a un attacco a un treno franchista, e Pilar, un'anziana donna zingara che ha preso Maria sotto la sua ala protettrice. Robert Jordan si innamora a prima vista della ragazza, sentimento che verr\u00e0 poi ricambiato da quest'ultima.\nLa sera Robert Jordan ha una dura discussione con Pablo, il quale non ha fiducia nella riuscita della missione del ponte, nella quale teme di incontrare la morte. In Robert Jordan matura quindi il forte dubbio che Pablo abbia deciso di abbandonarli.\nIl giorno seguente, Robert Jordan si dirige, accompagnato da Pilar e Maria, verso l'accampamento di El Sordo, capo di una banda alleata a quella di Pablo, con l'intento di chiedergli di rubare dei cavalli ai fascisti per la fuga dopo l'esplosione del ponte. La faccenda ha un'amara conclusione: scoppia una tempesta di neve che per\u00f2 cessa prima che El Sordo e i suoi uomini riescano a rubare i cavalli. In questo modo i fascisti, seguendo le loro orme nella neve, trovano l'accampamento di El Sordo e, dopo una lunga battaglia combattuta su una collina, uccidono tutti i \"guerrilleros\".\nLa 'banda di Pablo' si ritrova quindi non solo a corto di cavalli, ma anche di uomini, dal momento che El Sordo avrebbe dovuto partecipare all'assalto assieme a loro. Come se non bastasse durante la notte prima dell'attacco Pablo abbandona gli altri portando con s\u00e9 l'esploditore e il detonatore di Robert Jordan, il quale ha cos\u00ec la conferma dei suoi presentimenti su di lui. Pablo per\u00f2 si pente subito della sua decisione e torna dagli altri con cinque uomini e cinque cavalli racimolati da altre bande di \"guerrilleros,\" ma senza il materiale rubato, che ha gettato in un fiume.\nIl mattino seguente, mentre il grosso del gruppo assalta il posto di guardia fascista presso la segheria a monte, Robert Jordan, aiutato da Anselmo, piazza l'esplosivo sul ponte arrangiandosi come pu\u00f2 con delle granate. August\u00edn copre loro le spalle nascosto tra i pini. Andr\u00e9s \u00e8 l'unico della banda che non partecipa all'azione perch\u00e9 era stato incaricato il giorno precedente da Robert Jordan di consegnare un messaggio a Golz, recante la richiesta di annullamento dell'attacco, dato che i franchisti ne sono venuti a conoscenza. Il messaggio per\u00f2 non arriva in tempo e la battaglia ha inizio: Eladio e i cinque di Pablo vengono uccisi dai fascisti, mentre Fernando rimane gravemente ferito all'inguine. Robert Jordan e Anselmo riescono a far saltare in aria il ponte, ma quest'ultimo viene ucciso dall'esplosione. I rimanenti membri della banda fuggono con i cavalli che erano stati sorvegliati da Maria durante l'attacco, ma Robert Jordan viene colpito da un proiettile e, cadendo da cavallo, si rompe irrimediabilmente il femore sinistro. Egli, consapevole che non potr\u00e0 pi\u00f9 scappare con gli altri, convince l'amata Maria che lui rester\u00e0 sempre al suo fianco anche dopo la morte e che lei deve quindi rimanere viva per entrambi, questa volta la campana ha suonato per lui. Gli altri (Pablo, Pilar, Rafael, Primitivo, Maria e August\u00edn) lo lasciano in mezzo ai pini ad attendere la morte.\nRimasto solo, Robert Jordan vede un ufficiale nemico avvicinarsi e si nasconde dietro un albero, pronto ad \nucciderlo.\nTemi principali.\nIl tema principale del romanzo \u00e8 la morte. Quando a Robert Jordan \u00e8 assegnata la missione di far scoppiare il ponticello, sa che non sopravviver\u00e0; come Robert anche Pablo, sapendo della missione, sa immediatamente che li condurr\u00e0 alla morte. Anche il Sordo, ben presto, vede l'inevitabilit\u00e0 della morte. Quasi tutti i personaggi principali nel libro contemplano la propria morte ed \u00e8 la loro reazione alla prospettiva della morte - e il significato che le attribuiscono, particolarmente rispetto alla causa della Repubblica - che li definisce.\nUn tema relativo \u00e8 il cameratismo intenso in previsione della morte, il generoso sacrificio di s\u00e9 stessi nell'interesse della causa o per le genti. Robert, Anselmo e gli altri sono pronti a farlo \u201ccome dovrebbero\u201c tutti i buoni uomini; il gesto spesso ripetuto di abbraccio o di \u201cpicchiettamento\u201d sulla spalla di un altro rinforza l'impressione di \u201ccameratismo vicino\u201d. Uno degli esempi migliori \u00e8 Joaqu\u00edn. Dopo l'esecuzione della sua famiglia gli altri compagni, abbracciandolo e confortandolo, affermano che da quel momento sono loro la sua nuova famiglia.\nOltre a questo amore per i camerati, ci sono l'amore per la terra spagnola evocato attraverso l'immagine dei luoghi e i ricordi nella memoria dei sensi, per la vita stessa. Questi sono rappresentati dal suolo della foresta coperto di aghi di pino sia all'inizio che alla fine del romanzo. Alla fine del romanzo, Robert attende la morte sentendo come se il suo cuore battesse contro la pavimentazione di aghi di pino della foresta.\nUn altro tema importante \u00e8 il suicidio. I personaggi, compreso Robert, preferirebbero morire piuttosto che cadere in mani nemiche e sono preparati ad uccidersi, essere uccisi, o uccidere per evitarlo. Mentre il libro si conclude, Robert, ferito (ma non mortalmente) alla gamba ed incapace di viaggiare con i suoi compagni, attende un'occasione finale. \u00c8 preparato mentalmente al suicidio per evitare la cattura e la tortura che il nemico gli infliggerebbe per ottenere le informazioni. Eppure, spera di evitare parzialmente il sacrificio perch\u00e9 suo padre, che vede come un vigliacco, aveva commesso lo stesso gesto. Robert \u201ccapisce\u201c il suicidio ma non lo approva.\nCi sono inoltre i temi dell'ideologia politica e della bigotteria. Robert ha impiegato facilmente lo slogan conveniente \"nemico della gente\"; egli si muove rapidamente nei soggetti e nelle opinioni. In seguito, Robert spiega la minaccia del fascismo nel proprio paese: \" Jordan, eliminando la ciotola dello stufato con il pane, ha spiegato come l'imposta sul reddito e la tassa di successione ha lavorato\u201d ma le grandi propriet\u00e0 rimangono. Inoltre, ci sono tasse sulla terra, ma certamente i grandi proprietari e i ricchi faranno una rivoluzione contro tali tasse, che sembrano essere rivoluzionarie. Si rivolteranno contro il governo quando si renderanno conto che sono minacciati, come i fascisti hanno fatto qui, Primitivo ha detto: \u201c\u00c8 possibile, allora dovrete combattere nel vostro paese come combattiamo qui\u201d \u201cs\u00ec, dovremo lottare.\u201d \u201cma non ci sono molti fascisti nel vostro paese?\u201d \u201cce ne sono molti che non sappiamo che sono fascisti ma lo scopriremo a suo tempo.\u201d. Quest'ultima linea potrebbe essere correlata alla scrittrice Gertrude Stein e alle posizioni fasciste del libro di Ezra Pound durante la guerra civile spagnola.\nLa divinazione \u00e8 un altro tema presente nel libro. La zingara Pilar \u00e8 una lettrice della mano. Quando Robert mette in discussione le sue capacit\u00e0, risponde, \"Poich\u00e9 l'arte del miracolo di sordit\u00e0... . Non \u00e8 quell'arte stupida. L'Arte \u00e8 semplicemente sorda. Chi \u00e8 sordo non pu\u00f2 sentire la musica. Ne pu\u00f2 sentire la radio. Dunque potrebbe dire, non avendo mai sentito, che tali cose non esistono.\"\nLinguaggio figurato.\nLe immagini frequentemente usate da Hemingway per produrre l'atmosfera densa della violenza e della morte nei suoi libri sono rinomate. L'immagine principale di \"Per chi suona la campana\" \u00e8 quella della macchina. Il timore dell'armamento moderno distrugge, come gi\u00e0 ha fatto in \"Addio all'Armi\", le concezioni dell'arte antica della guerra: il combattimento, la competizione sportiva e l'aspetto di ricerca. L'eroismo si trasforma in carneficina, l'immagine pi\u00f9 forte impiegata qui \u00e8 la fucilazione dei genitori di Maria contro la parete di un mattatoio. La gloria esiste soltanto nelle spedizioni ufficiali; qui, il tema di \"disinganno\" di \"Addio alle Armi\" \u00e8 adattato.\nGli aerei fascisti sono temuti particolarmente e, quando si avvicinano, tutta la speranza \u00e8 persa. Gli sforzi dei partigiani sembrano sparire, il loro impegno e le loro abilit\u00e0 diventano insignificanti, \"si muovono come la sorte avversa meccanizzata\" e le bombe dell'aereo generano la devastazione. Con El Sordo e la sua banda gli slogan ideologici che Joaqu\u00edn impiega \"come se fossero talismani\" non hanno effetto; ricorre alla preghiera, ma neppure quella pu\u00f2 risparmiarlo. Ogni volta che gli aerei compaiono, indica la morte certa e vana. I soldati usando quelle armi sono dei semplici bruti, ignorando \"tutta la concezione di dignit\u00e0\" come Fernando ha osservato. Anselmo ha insistito, \"dobbiamo insegnare loro. Dobbiamo portare via i loro aerei, le loro armi automatiche, i loro serbatoi, la loro artiglieria e loro insegna la dignit\u00e0\".\nOltre a queste minacce fisiche, gran parte della violenza \u00e8 fatta ad un livello metafisico. Ci\u00f2 appare da una discussione fra Robert e Pablo. Pilar inoltre \u00e8 un buon esempio di questo concetto. \u00c8 uno dei personaggi pi\u00f9 brutali del romanzo e danneggia quasi tutti, ma mai realmente usando la forza fisica.\nImportanza e critica letteraria.\nLa maggior parte del libro si pone dal punto di vista della gente dal lato Repubblicano nella guerra, il che riflette chiaramente la posizione di Hemingway. Un'eccezione notevole \u00e8 fatta in una singola pagina che d\u00e0 il punto di vista di due soldati delle truppe di Franco, che sono descritti come normali e come gente abbastanza simpatica, senza un'ideologia fascista evidente. Ovviamente, bench\u00e9 Hemingway si sentisse personalmente pi\u00f9 dalla parte dei Repubblicani, era importante per lui sottolineare che in realt\u00e0 si trattava di esseri umani in lotta contro altri esseri umani.\nNel 1941 a \"Per chi suona la campana \" fu assegnato il premio Pulitzer dal comitato della Columbia University; tuttavia quell'anno il premio non fu assegnato per l'opposizione di Nicholas Murray Butler, rettore della Columbia University, il quale ritenne non opportuno premiare il romanzo di Hemingway.\nAllusioni a storia reale.\nIl romanzo inoltre presenta chiaramente un tema ideologico, nella rappresentazione della violenta contrapposizione fra sinistra e destra, attraverso la lotta dei Repubblicani contro i Fascisti. Nel romanzo sono presenti chiari riferimenti all'intervento dell'URSS (qui denominata semplicemente Russia) nella Guerra Civile, a sostegno della causa Repubblicana, al quale si contrappone il supporto della Germania e dell'Italia ai nazionalisti.\nAl cinema.\n1943 - \"Per chi suona la campana\" (\"For whom the Bell tolls\") di Sam Wood che ricevette 9 \"nomination\" al Premio Oscar.\nCuriosit\u00e0.\nIl gruppo thrash metal statunitense Metallica scrisse nel 1984, per l'album \"Ride the Lightning\", il brano \"For Whom the Bell Tolls\" ispirandosi al romanzo.\nCollegamenti esterni.\n\"Per chi suona la campana\", riduzione radiofonica di Radio 3 Rai (Il Terzo Anello - Ad alta voce): 22 puntate, formato .ram"}
{"id": "24935", "revid": "1632387", "url": "https://it.wikipedia.org/wiki?curid=24935", "title": "Chimica analitica", "text": "La chimica analitica \u00e8 la branca della chimica che copre le attivit\u00e0 volte all'identificazione, alla caratterizzazione chimico-fisica e alla determinazione qualitativa e quantitativa dei componenti di un determinato campione.\nTerminologia.\n\"Analisi\" in chimica ha il significato di \u00abscissione in elementi pi\u00f9 piccoli e loro esame\u00bb e si contrappone a \"sintesi\" che indica l'opposto, cio\u00e8 \u00abformazione di un composto partendo dai singoli elementi o da composti pi\u00f9 semplici\u00bb.\nTra i termini pi\u00f9 frequentemente impiegati in chimica analitica si annoverano i seguenti:\nAnalisi.\nSpesso la realizzazione di un'analisi richiede delle operazioni preliminari (trattamento del campione) per mezzo delle quali si trasformano o eliminano i costituenti del campione che non interessano (matrice) in modo da evitare interferenze.\nSia l'analisi chimica qualitativa sia quella quantitativa possono essere basate su reazioni chimiche tra reagenti per dare prodotti e/o sulla determinazione di parametri chimico-fisici riconducibili all'analita.\nOggi la chimica analitica pu\u00f2 essere identificata quasi interamente con la chimica analitica quantitativa: l'analisi qualitativa \u00e8 una procedura che viene utilizzata solo a scopo esplorativo macroscopico e mesoscopico (oltre che didattico). Essa \u00e8, per\u00f2, del tutto insufficiente per fornire indicazioni su quantit\u00e0 di analita presente in quantit\u00e0 microscopiche, per le quali si ricorre a procedure quasi esclusivamente strumentali."}
{"id": "24936", "revid": "117397811", "url": "https://it.wikipedia.org/wiki?curid=24936", "title": "Madre Coraggio e i suoi figli", "text": "Madre Courage e i suoi figli (sottotitolo: \"Cronaca della guerra dei Trent'anni\"), sovente tradotto in Italia in Madre Coraggio e i suoi figli \u00e8 uno dei capolavori di Bertolt Brecht che scrisse questo testo destinato al teatro fra il 1938 ed il 1939.\nLo spettacolo and\u00f2 in scena la prima volta a Zurigo nel 1941. \nScritto proprio alla vigilia della seconda guerra mondiale, il testo risulta essere una denuncia di tutte le guerre e degli orrori che esse producono. Sull'intento politico-ideologico prevale qui l'intento realistico di Brecht, che rappresenta la mentalit\u00e0 degli oppressi e le sue terribili contraddizioni.\nIl personaggio della protagonista e il soggetto sono ispirati alla \"Vita dell'arcitruffatrice e vagabonda Courasche\" (\"Lebensbeschreibung der Landst\u00f6rzerin Courasche\") di Hans Jakob Christoffel von Grimmelshausen.\nTrama.\nAnna Fierling \u00e8 una vivandiera che si sposta tra Polonia, Svezia e Germania fra 1624 e 1636, durante la guerra dei Trent'Anni. La donna cerca di guadagnarsi da vivere vendendo le proprie merci nei territori coinvolti nella guerra, la quale le porta buoni affari visto che i soldati sono le uniche persone che hanno i soldi necessari per comprare le sue cose, quindi lei si sposta seguendo secondo convenienza l'esercito cattolico o quello protestante. Anna viene denominata \"Madre Coraggio\" poich\u00e9 alleva da sola tre figli avuti da uomini diversi: Eilif, il maggiore, \u00e8 dotato di un'indole violenta e impetuosa; il mezzano Schweizerkas (il cui nome significa \"formaggio svizzero\") \u00e8 onesto fino all'ingenuit\u00e0; Kattrin, infine, \u00e8 muta e remissiva. Nonostante i modi bruschi con cui li tratta, Anna ama moltissimo i suoi figli e cerca in tutti i modi di difenderli dai pericoli della guerra.\nAll'inizio del dramma i quattro vengono avvicinati da un ufficiale di reclutamento e da un sergente che cercano di arruolare i due figli maschi nell'esercito protestante; Madre Coraggio cerca di farli passare per disabili, ma Eilif viene sedotto dalle offerte di gloria e denaro e si arruola volontariamente: nonostante Anna gli raccomandi di tenersi lontano dai guai e mantenere un profilo basso, il ragazzo si distinguer\u00e0 nell'esercito per le sue azioni violente, che includono l'uccisione dei contadini e delle loro greggi per procurare soldi e cibo ai soldati. Per tenere d'occhio suo figlio, Anna segue l'esercito e fa conoscenza con il cuoco, persona priva di scrupoli e con una personalit\u00e0 molto ambigua, e il cappellano, che giustifica con la religione il proprio guadagno personale. Entrambi gli uomini svilupperanno interesse verso Anna, che rifiuter\u00e0 la corte di ciascuno dei due approfittando delle loro attenzioni per trarre profitto.\nPassano due anni e Schweizerkas viene arruolato come tesoriere dell'esercito: Anna ne \u00e8 felice perch\u00e9 pensa che cos\u00ec il secondo figlio sar\u00e0 al sicuro. I tre conoscono Yvette, la prostituta dell'esercito, e Anna la addita a Kattrin come esempio da non seguire, in modo che anche lei stia alla larga dai soldati. Arrivano i soldati cattolici , che hanno sopraffatto l'esercito protestante e stanno per irrompere. Mentre Anna e i suoi compagni cambiano le loro insegne per sembrare cattolici, Schweizerkas nasconde il tesoro dei protestanti, ma viene catturato e condannato a morte perch\u00e9 si rifiuta di rivelare dove sia la cassa. Anna, con l'aiuto di Yvette, cerca di corrompere un ufficiale per liberarlo: il suo piano sarebbe di impegnare il carro e poi riscattarlo con i soldi della cassa nascosta. Schweizerkas rivela per\u00f2 di averla gettata nel fiume all'arrivo dell'esercito, cos\u00ec Madre Coraggio arriva a trattare per la vendita del carro, cercando di ottenere un prezzo favorevole: il ritardo dovuto a questa trattativa fa s\u00ec che l'esecuzione abbia luogo e suo figlio viene ucciso. Anna \u00e8 inoltre costretta a fingere di non riconoscere il suo cadavere per non essere identificata come complice.\nTempo dopo, il generale cattolico Tilly muore in battaglia, gli eserciti ripartono e Madre Coraggio seguir\u00e0 nuovamente quello protestante. Il cappellano convince Anna che la guerra durer\u00e0 ancora per molto tempo e la induce a investire molti soldi in provviste; successivamente le propone di sposarlo, ma lei rifiuta. Poco dopo, Kattrin viene violentata e sfigurata da un soldato, ponendo fine alle speranze di Anna di maritarla. Quando il re di Svezia muore, viene provvisoriamente dichiarata la pace, cosa che manda all'aria gli affari di Anna: mentre la donna si reca al mercato per svendere tutta la merce avanzata, arriva Eilif, il quale \u00e8 stato arrestato per aver ucciso dei contadini, la stessa azione che in tempo di guerra lo faceva identificare come eroe. Il cuoco e il cappellano, presenti in casa, decidono di non dire nulla ad Anna, che creder\u00e0 suo figlio disperso. In seguito la tregua viene ritirata, la guerra ricomincia e Madre Coraggio riparte: il cappellano la abbandona, mentre il cuoco si aggrega a lei.\nCol passare degli anni, la popolazione \u00e8 stata decimata e non c'\u00e8 pi\u00f9 cibo. Anna, Kattrin e il cuoco sono ridotti a mendicare l'elemosina cantando per i pochi nobili rimasti. Il cuoco apprende di aver ereditato un'osteria a Utrecht e propone ad Anna di seguirlo, a patto che lei abbandoni Kattrin: mantenere una terza persona sarebbe impossibile. La donna rifiuta e il cuoco le abbandona: madre e figlia riprendono la via col loro carro sempre pi\u00f9 malandato. Le due giungono nei pressi di Halle, dove vengono ospitate da una famiglia di contadini; nottetempo, Anna si reca in citt\u00e0, lasciando Kattrin con i loro ospiti. Irrompe l'esercito cattolico, che obbliga i contadini a mostrar loro la strada per la citt\u00e0 in modo da sferrare un attacco a sorpresa; Kattrin inizia a percuotere furiosamente il suo tamburo per svegliare i cittadini, evitare l'attacco e salvare sua madre, a costo della sua vita. \nAll'alba, Madre Coraggio torna e rimane sconvolta nel trovare sua figlia senza vita. Dopo averle cantato una straziante ninna nanna e aver assistito alla sua sepoltura, la donna non pu\u00f2 far altro che riprendere il carro e proseguire nel suo viaggio.\nPersonaggi principali.\nAnna Fierling (Madre Coraggio): il personaggio principale Popolana indurita dalla guerra, incarna il doppio ruolo di affarista senza scrupoli e di madre protettiva. Ha trovato il modo di fare affari seguendo l'esercito cattolico durante la guerra dei trent'anni, vendendo provviste e oggetti di vario genere. Riesce a fare buoni affari grazie a questa guerra che rende tutti i beni molto pi\u00f9 ricercati e necessari; pi\u00f9 volte la si sente affermare che lei vorrebbe quasi che la guerra continuasse in modo da seguitare ad arricchirsi. Il suo attaccamento al carro e ai soldi le coster\u00e0 la vita dei suoi figli (Eilif, Schweizerkas e Kattrin) pi\u00f9 o meno indirettamente, mettendo in risalto uno dei temi dell'opera, cio\u00e8 che i poveri in tempo di guerra tendono a considerare i soldi come l'unica via per la sopravvivenza, essendo ossessionati dai beni materiali che diventano perfino pi\u00f9 importanti dei sentimenti e dei rapporti con la famiglia stessa.\nEilif: il figlio maggiore, arruolato nel primo atto nell'esercito. Giovane violento che si presta bene a fare il soldato, si distinguer\u00e0 sul campo di battaglia per le sue gesta \"eroiche\" (uccisioni di contadini e furto di bestiame) considerate quasi normali in tempo di guerra, dove sopravvive solo chi \u00e8 pi\u00f9 furbo.\nMorir\u00e0 per ultimo quando finisce la guerra, condannato per i suoi crimini che durante la guerra non erano considerati tali, ma in tempo di pace ritornano punibili.\nSchweizerkas: il secondo figlio, considerato dalla madre onesto, ingenuo e non molto intelligente. Verr\u00e0 arruolato pure lui nell'esercito protestante e morir\u00e0 per primo, prigioniero di quello cattolico.\nKattrin: la figlia minore, diventata muta e poi sfregiata per causa della guerra. Viene considerata da molti critici l'unica eroina dell'opera perch\u00e9 morir\u00e0 sacrificandosi e salvando un intero villaggio da un attacco a sorpresa. Non \u00e8 a caso che l'unico personaggio ancora puro di cuore sia incapace di esprimersi, quasi come significare che in tempo di pace la bont\u00e0 e l'altruismo vengono coperti da tutti gli orrori e le cattive azioni che la guerra porta.\nCappellano: caratterizza una casta di persone paurose e false, interessate come tutti gli uomini alla propria sopravvivenza ed interessi, non si fa problemi a rinunciare all'onore per sopravvivere e rinunciare pure ai voti proponendo un matrimonio a Madre Coraggio.\nTemi.\nIl tema della guerra - La guerra \u00e8 la causa della situazione di Madre Coraggio. La guerra gioca il doppio ruolo di salvezza e distruzione. Salva Madre Coraggio dalla povert\u00e0, ma non risparmier\u00e0 i suoi figli portandoli uno dopo l'altro alla morte. La guerra che \u00e8 voluta dai \"grandi\" ma che colpisce la vita della povera gente, le persone diventate cieche e insensibili, quasi abituate a tutta questa distruzione e ingiustizia. Il mondo nella guerra viene messo a nudo dall'autore che ne mostra tutti i risvolti, dalle ingiustizie commesse dai soldati alla prostituzione, alle torture, alle differenze tra soldati comuni e generali, al come le persone diventino egoiste e tutte le virt\u00f9 siano nascoste e i valori ribaltati.\nIl tema della povert\u00e0 - Quest'opera mette in risalto uno dei pensieri principali di Bertolt Brecht, e cio\u00e8 che i poveri sono ossessionati dai soldi e dai beni materiali, considerati l'unica via per sopravvivere. Sono pi\u00f9 importanti della religione, pi\u00f9 importanti dei sentimenti. Madre Coraggio perder\u00e0 tutti e tre i figli a causa di questa mentalit\u00e0, preferendo trattare per la vita del figlio o dedicandosi agli affari invece che badare ai propri figli. Malgrado le esperienze vissute, Madre Coraggio non impara nulla da queste morti e continua seppur rattristata nella sua normale attivit\u00e0 di mercante a cui tiene inconsapevolmente pi\u00f9 di ogni altra cosa. Perfino la fine della guerra \u00e8 vista da Madre Coraggio quasi come una brutta cosa, visto che non le permetter\u00e0 pi\u00f9 di fare buoni affari.\nMadre Courage in relazione con il teatro epico.\nBertolt Brecht \u00e8 considerato il fondatore del teatro epico, e gli aspetti di questo tipo di teatro sono fortemente presenti in quest'opera. Infatti la narrazione \u00e8 onnisciente e non tiene conto di mostrare i sentimenti dei personaggi, n\u00e9 di suscitarne negli spettatori, ma piuttosto di narrare i fatti cos\u00ec come sono. Il teatro epico a differenza di quello borghese non cerca l'immedesimazione degli spettatori nei personaggi, anzi ne provoca l'estraneazione, in modo che gli spettatori possano analizzare oggettivamente, imparare, riflettere e trarne conclusioni della realt\u00e0 rappresentata.\n\"Madre Courage e i suoi figli\" in Italia.\nLa prima edizione italiana di \u201cMadre Courage e i suoi figli\u201d, datata 4 novembre 1952, si svolse al Teatro dei Satiri di Roma per la regia di Luciano Lucignani e la produzione della \u201cCompagnia del Teatro dei Satiri\u201d. Successivamente la ribattezzata \u201cCompagnia degli Spettatori Italiani\u201d porter\u00e0 l\u2019allestimento nel 1953 al Teatro Comunale di Bologna e nel 1954 al Teatro delle Arti di Roma.\nInterpreti principali furono: Cesarina Gheraldi, poi Ave Ninchi (Madre Courage), Franca Maresa (Kattrin, la figlia muta),\nSergio Tofano (il Cappellano), Renzo Giovampietro (Eilif), Mario Maldesi (Schweizerkas), Gaetano Verna (il Cuoco), Elvi Lissiak (Yvette Pottier), Maria Zanoli (contadina), Nino Dal Fabbro, Mario Milita, Michele Riccardini, Giovanni Dolfini, Mario Pucci. Versione italiana di Emilio Castellani, scene di Teo Otto, costumi di Renato Guttuso, musiche di Paul Dessau, arrangiamenti di Franco Grani e Fernando Candia.. &lt;br&gt;\nIl 26 novembre 1991 debutta al Teatro Bonci di Cesena la versione di Franco Fortini diretta dal regista Antonio Calenda e interpretata da Piera Degli Esposti nel ruolo del titolo e da Angela Pagano in quello di Yvette Pottier. Lo spettacolo prodotto dalla Compagnia \u201cTeatro D\u2019Arte\u201d girer\u00e0 nei teatri di tutta Italia per due stagioni teatrali. A Roma fu rappresentata al Teatro Quirino nel febbraio 1992.\nGli interpreti furono: Piera Degli Esposti (Madre Courage), Luisa Marzotto (Kattrin), Gabriele Cirilli, ripresa: Edoardo Scat\u00e0 (Eilif), Diego Perugini (Schweizerkas), Giampiero Fortebraccio, ripresa: Giorgio Colangeli (il Cappellano), Antonio Zanoletti (il cuoco), Angela Pagano (Yvette Pottier), Flavio Insinna (il giovane soldato/contadino), Salvatore Zinna (uomo con la benda), Paolo Coletta (Capo dell\u2019armeria/scrivano), Antonio Faa (Comandante / Alfiere), Michele Murino (reclutatore), Lamberto Corsani (brigadiere).\nTraduzione di Franco Fortini, scene di Nicola Rubertelli, costumi di Guido Schlinkert, musiche di Paul Dessau, elaborazioni musicali e arrangiamenti di Germano Mazzocchetti, disegno luci di Franco Ferrari.\nNel 2006, in occasione del Cinquantenario della morte di Bertolt Brecht, sotto gli auspici del Goethe Institut, le tre componenti etniche della Bosnia, attraverso il Teatro Nazionale Serbo di Banja Luka, il Festival Internazionale MES di Sarajevo e la Matrix Croatica di Mostar hanno prodotto lo spettacolo \"Madre Coraggio e i suoi figli\", per la regia della belgradese-berlinese Mira Erceg-Havemann, protagonista l'attrice spalatina Ksenia Prohaska, come atto di denuncia della follia delle guerre, con l'occhio attento proprio al conflitto che dieci anni prima aveva sconvolto quella regione."}
{"id": "24938", "revid": "124838691", "url": "https://it.wikipedia.org/wiki?curid=24938", "title": "Robert Capa", "text": " \nI suoi \"reportage\" rendono testimonianza di cinque diversi conflitti bellici: la guerra civile spagnola (1936-1939), la seconda guerra sino-giapponese (che segu\u00ec nel 1938), la seconda guerra mondiale (1941-1945), la guerra arabo-israeliana (1948) e la prima guerra d'Indocina (1954).\nCapa document\u00f2 inoltre lo svolgersi della seconda guerra mondiale a Londra, nel Nordafrica e in Italia, e in particolare lo sbarco in Normandia dell'esercito alleato e la liberazione di Parigi. Il fratello minore di Capa, Cornell, \u00e8 stato anch'egli un fotografo.\n\u00c8 stato il compagno della fotografa Gerda Taro.\nBiografia.\nNasce in Ungheria da una famiglia ebrea proprietaria di una avviata casa di moda. Capa \u00e8 un bambino vitale e rissoso che in famiglia viene soprannominato \"c\u00e1pa\", squalo in ungherese. Ha appena diciassette anni quando viene arrestato per le sue simpatie comuniste; appena liberato abbandona la terra natale alla volta di Berlino. L\u00e0 s'iscrive all'universit\u00e0 alla facolt\u00e0 di Scienze Politiche, sognando di diventare giornalista. Per mantenersi trova un impiego presso uno studio fotografico, cosa che lo avvicina al mondo della fotografia. Inizia a collaborare con l'agenzia fotogiornalistica Dephot sotto l'influenza di Simon Guttmann. Nel 1932 viene inviato a Copenaghen per fotografare Lev Trotsky. \nA causa dell'avvento del nazismo, Capa nel 1933 lascia Berlino per Vienna, per poi, l'anno successivo, partire alla volta di Parigi. Ma in Francia incontra difficolt\u00e0 nel trovare lavoro come fotografo freelance.\n\u00c8 proprio nei caf\u00e9 di Montparnasse che conosce David Seymour nato Szymin, che a sua volta lo presenter\u00e0 ad Henri Cartier-Bresson, tutti giovani fotografi di origini sociali e geografiche diverse, ma legati dal linguaggio dell'immagine. Il suo primo servizio importante \u00e8 quello del maggio 1936 che documenta le manifestazioni per l'ascesa al potere del Fronte Popolare ed una sua foto diventa la copertina della rivista Vu. \nNell'agosto del 1936 la compagna e fotografa Gerda Taro riesce a procurargli un accredito stampa per documentare la Guerra civile spagnola ed assieme prendono un aereo per Barcellona. Qui, un po' per sfida, un po' per opportunit\u00e0, i due inventano il personaggio di \u201cRobert Capa\u201d, un fantomatico fotografo americano giunto a Parigi per lavorare in Europa. Lo pseudonimo Robert Capa viene scelto per il suono pi\u00f9 familiare all'estero e per l'assonanza con il nome del popolare regista italo-statunitense Frank Capra. Grazie a questo curioso espediente, la coppia moltiplica le proprie commesse e guadagna parecchi soldi. All'inizio, in effetti, il marchio \"Capa-Taro\" fu usato indistintamente da entrambi i fotografi. Successivamente i due divisero la \"ragione sociale\" \"CAPA\" e Endre Friedman adott\u00f2 definitivamente lo pseudonimo Robert Capa per s\u00e9. \nIl 26 luglio 1937 Gerda muore tragicamente a Brunete, nei pressi di Madrid (rimane schiacciata durante un errore di manovra di un carro armato \"amico\"). L'anno dopo Robert pubblica un libro in omaggio alla sua amata, \"Death in making\", che contiene anche le fotografie, scattate da entrambi, della guerra in Spagna.\nLa foto del miliziano colpito a morte.\nCapa divenne famoso in tutto il mondo per una foto scattata nel 1936 a Cordova in cui ritrae un soldato dell'esercito repubblicano, con addosso una camicia bianca, ripreso nell'attimo in cui appare colpito a morte da un proiettile sparato dai franchisti. Quest'immagine \u00e8 tra le pi\u00f9 famose fotografie di guerra mai scattate. Fu pubblicata per la prima volta sulla rivista francese \"Vu\" (\"Visto\" in italiano, 23 settembre del 1936), poi su \"Regards\" il mese dopo. Ma solo quando apparve sulla rivista americana \"Life\" (12 luglio 1937), l'immagine si diffuse in tutto il mondo.\nLa foto \u00e8 stata al centro di una lunga diatriba in merito alla sua presunta non autenticit\u00e0.\nIn base al lavoro svolto dallo storico della fotografia Ando Gilardi, che ha analizzato, nei primi anni '70, i negativi originali di Capa, il quotidiano di Barcellona \"El Periodico de Catalunya\" avrebbe accertato che la celebre foto fu scattata nei pressi di Cordova, in Andalusia, nel villaggio di Espejo, e non nella localit\u00e0 di Cerro Muriano, come affermato da Robert Capa. Il quotidiano, inoltre, precisa che le due localit\u00e0 si trovano a 50\u00a0km di distanza, con il decisivo particolare che ad Espejo, nei giorni in cui venne scattata la foto, non si sarebbe svolto alcun combattimento tra i miliziani repubblicani e le forze fasciste agli ordini di Francisco Franco. La foto di Capa sarebbe stata scattata ai primi di settembre del 1936, quando Espejo era ancora nelle mani delle forze repubblicane, mentre una battaglia era invece in corso a Cerro Muriano. Solo a fine settembre si registr\u00f2 qualche scontro isolato ad Espejo, peraltro senza vittime.\nA met\u00e0 degli anni '90 si diffuse, poi, la notizia che il miliziano ritratto da Capa fosse un anarchico, tale Federico Borrell Garc\u00eda, il quale sarebbe morto effettivamente in combattimento, ma non in campo aperto come nella celebre foto, bens\u00ec dietro un albero. A sostegno della tesi dell'inautenticit\u00e0 \u00e8 anche un libro dello studioso Jos\u00e9 Manuel Susperregui, \"Sombras de la fotografia\" (Ombre della fotografia), in cui si afferma che l'immagine sarebbe stata scattata con una Rolleiflex appartenuta a Gerda Taro, mentre Capa in quel periodo fotografava probabilmente con una Leica ed in seguito con una Contax. I negativi prodotti da questi due apparecchi non sono compatibili con la Rolleiflex, apparecchio medio formato che impiega una pellicola in formato 120/220 su cui imprime immagini quadrate di dimensioni 56\u00d756\u00a0mm (formato detto anche 6x6). Leica e Contax sono invece apparecchi piccolo formato che impiegano una pellicola in formato 35mm su cui imprimono immagini rettangolari di dimensioni 24x36mm e rapporto altezza/base pari a 2:3. Ancora a sostegno di questa tesi, esistono anche video che sarebbero frutto di ricerche digitali e geo-morfologiche, effettuate per un documentario tedesco sulla figura di Capa.\nDi per s\u00e9, l'eventuale inautenticit\u00e0 della foto nulla toglierebbe al valore storico che essa ha acquisito come simbolo dei soldati lealisti morti durante la guerra civile spagnola.\nA favore dell'autenticit\u00e0 vi sono d'altro canto lunghe ricerche storiche condotte dal biografo di Capa, Richard Whelan. Il miliziano sarebbe, in effetti, l'unico morto quel giorno, Federico Borrell Garcia - morto effettivamente a Cerro Muriano, nei pressi di Cordova, nel 1936 - e la notizia sarebbe registrata negli archivi ufficiali. A sgombrare definitivamente il campo da questa lunga diatriba, nel 2013 il Centro Internazionale di Fotografia ha scoperto e diffuso un'intervista radiofonica, risalente all'ottobre del 1947, in cui Robert Capa spiega esattamente cos'\u00e8 successo. \"Ho scattato la foto in Andalusia - racconta - mentre ero in trincea con 20 soldati repubblicani, avevano in mano dei vecchi fucili e morivano ogni minuto\". La foto \u00e8 stata scattata mentre i soldati con cui viaggiava correvano ad ondate verso una mitragliatrice fascista per abbatterla. Al terzo o quarto tentativo di assalto dei miliziani \"ho messo la macchina fotografica sopra la mia testa - continua nell'intervista - e senza guardare ho fotografato un soldato mentre si spostava sopra la trincea, questo \u00e8 tutto. Non ho sviluppato subito le foto, le ho spedite assieme a tante altre. Sono stato in Spagna per tre mesi e al mio ritorno ero un fotografo famoso, perch\u00e9 la macchina fotografica che avevo sopra la mia testa aveva catturato un uomo nel momento in cui gli sparavano. Si diceva che fosse la miglior foto che avessi mai scattato, ed io non l'avevo nemmeno inquadrata nel mirino perch\u00e9 avevo la macchina fotografica sopra la testa\". A chi poneva domande su quella foto, Capa rispondeva: \"Per scattare foto in Spagna non servono trucchi, non occorre mettere in posa. Le immagini sono l\u00ec, basta scattarle. La miglior foto, la miglior propaganda, \u00e8 la verit\u00e0.\"\nLa mostra di fotografie di Robert Capa e Gerda Taro che s'\u00e8 tenuta alla Fondazione Forma di Milano, dal 28 marzo al 21 giugno 2009, ha presentato ulteriore materiale a sostegno dell'autenticit\u00e0 della foto.\nMolte delle foto di Capa della Guerra civile spagnola furono, per molti decenni, ritenute perdute, ma riemersero a Citt\u00e0 del Messico alla fine degli anni 1990. Mentre fuggiva dall'Europa nel [[1939]], Capa aveva perso la raccolta, che nel tempo fu soprannominata la \"valigia messicana\". La propriet\u00e0 della raccolta fu trasferita alla Capa Estate, e nel dicembre [[2007]] pass\u00f2 all'[[International Center of Photography]], il museo fondato dal fratello minore di Capa, Cornell, a [[Manhattan]].\nLa Seconda guerra mondiale.\nAllo scoppio del [[Secondo conflitto mondiale]] Capa si trova a [[New York]], dove si \u00e8 recato in cerca di lavoro e in fuga dalle persecuzioni anti-ebraiche; la guerra lo trova assegnato in diversi teatri dello scenario bellico. Inizialmente fotografa per il [[Collier's Weekly]], per poi passare a [[Life (rivista)|Life]] per la quale pubblic\u00f2 immagini che ritraevano la diciottenne partigiana [[Simone Segouin]] durante la [[liberazione di Parigi]].\nOltre alle immagini, Robert Capa ci ha lasciato le sue memorie in un diario pubblicato nel [[1947]] con il titolo \"Slightly out of focus\" (tradotto ed edito in Italia da Contrasto nel 2002 con il titolo \"Leggermente fuori fuoco\"). Nel suo diario, Capa, fotoreporter al seguito dell'esercito americano, riporta gli avvenimenti cruenti a cui assiste, racconta le fatiche di un'esperienza avventurosa e descrive la sensazione di vuoto e di angoscia che lo prende assistendo ai combattimenti: in particolare, proprio nelle settimane dello [[sbarco in Sicilia]] e della conseguente ritirata dei militari italiani e tedeschi. Il suo racconto, molto avvincente, rievoca gli avvenimenti della sua vita dall'estate del [[1942]] alla primavera del [[1945]].\nDopo un anno di lavoro nel Nord Africa, seguendo le truppe americane e appena licenziato dalla rivista [[Collier's Weekly]], per la quale aveva inviato foto dall'[[Algeria]] e dalla [[Tunisia]], Robert Capa si apprest\u00f2 senza indugi a lasciare [[Tunisi]] e a farsi lanciare con il paracadute in [[Sicilia]], avendo saputo che gli Anglo-americani si stavano preparando ad invadere l'isola.\nCapa in Sicilia.\nNel luglio del [[1943]], a bordo di un piccolo aereo con pochi soldati, Capa arriva in Sicilia: di notte si lancia col suo paracadute, atterra su un albero, dove rimane sino all'indomani, quando gli altri tre paracadutisti che erano con lui lo trovano e lo aiutano a scendere. Il gruppo si incammina attraverso un bosco e giunge in una fattoria dove viene accolto da \u00abun anziano contadino siciliano in lunga camicia da notte\u00bb che subito fraternizza con loro e li ospita per tre giorni, fin quando arrivano i militari della prima divisione americana. Unitisi a loro, Capa e i suoi compagni possono avanzare verso gli importanti obiettivi militari della campagna di Sicilia.\nLungo il percorso Capa scatta numerose foto. Dopo tre settimane [[Sbarco in Sicilia|dallo sbarco]], gli americani si avvicinano al capoluogo dell'isola. Ricorda Capa: \u00abEravamo alla periferia di [[Palermo]], i tedeschi erano stati isolati e ci\u00f2 che restava delle forze italiane non aveva intenzione di combattere. La jeep che mi ospitava seguiva i primi carri della seconda divisione corazzata lungo il percorso verso il centro della citt\u00e0. La strada era fiancheggiata da decine di migliaia di siciliani in delirio che agitavano fazzoletti bianchi e bandiere americane fatte in casa con poche stelle e troppe strisce. Avevano tutti un cugino a \"Brook-a-leen\". Ero stato all'unanimit\u00e0 riconosciuto come siciliano dalla folla in festa. Ogni rappresentante della popolazione maschile voleva stringermi la mano, le donne pi\u00f9 anziane darmi un bacio e le pi\u00f9 giovani riempivano la jeep di fiori e frutta. Nulla di tutto ci\u00f2 mi fu di un qualche aiuto per scattare fotografie\u00bb.\nLo scrittore [[Andrea Camilleri]] racconta il suo incontro durante la Seconda guerra mondiale con il fotografo, nella famosa [[Valle dei Templi]] di [[Agrigento]]. Capa era appena sbarcato in Sicilia e trovandosi nei pressi del [[Tempio della Concordia (Agrigento)|Tempio della Concordia]], decise di fissare bene il suo cavalletto e di fare una serie di foto al celebre monumento, cercando con le sue numerose macchine fotografiche di prendere interamente il soggetto. Durante questo momento incontr\u00f2 il giovane Camilleri e, come racconta lo stesso scrittore, i due incominciarono a parlare in spagnolo (pi\u00f9 comprensibile rispetto all'inglese e simile al dialetto siciliano), si scambiarono su un taccuino i propri nomi e assistettero insieme a una battaglia nei cieli tra un aereo tedesco e uno americano, mentre Capa si mise subito a scattare numerose fotografie, per fissare il momento. Solo pi\u00f9 tardi, con il finire della guerra, Camilleri scopr\u00ec che quel giovane fotografo era il famosissimo Robert Capa, che con le sue foto dalle zone calde della guerra riusc\u00ec a raccontare i segni lasciati durante questi terribili momenti.\nLa foto del pastore e del soldato.\nGiunto a [[Palermo]], Capa, fotoreporter autorizzato, invia le sue foto a \"[[Life (rivista)|Life]]\" convinto che la rivista americana \u00abnon avrebbe potuto certamente farne a meno\u00bb e, avendo sentito che la [[1st Infantry Division (United States Army)|I Divisione di fanteria]] USA stava combattendo in Sicilia, si avvia alla ricerca di una nuova battaglia da fissare sulla pellicola. Gli americani erano giunti a [[Troina]] (all'estrema parte nordorientale del territorio provinciale [[Provincia di Enna|ennese]]) e avevano notevoli difficolt\u00e0 ad espugnare il paese, difeso da soldati italiani e tedeschi che opponevano una strenua resistenza. I combattimenti durarono sette giorni. La ritirata e la resa avvennero solo dopo feroci bombardamenti aerei che distrussero gran parte del centro abitato.\nFurono giorni di intenso lavoro per Capa, che realizz\u00f2 su quelle isolate montagne alcune foto che diventarono tra le pi\u00f9 famose della sua carriera. Fra queste, quella scattata il 6 agosto 1943 al termine della [[battaglia di Troina]], che vede il soldato americano accovacciato e il pastore (tale Francesco Coltiletti detto \"massaru Ciccu\" o \"Ciati\") che, ricurvo, gli indica la strada per [[Sperlinga]]. L'immagine fu scattata a 3\u00a0km dal paese sulla [[SS 120]] in contrada Ponte Capostr\u00e0 (una targa \u00e8 stata posta sul luogo a ricordo di quel momento).\nLa foto divenne molto famosa dapprima negli Stati Uniti e poi in tutto il mondo per il suo valore simbolico, ma anche di profondo risentimento per tutto quello che gli accadeva intorno: \u00abEra la prima volta che seguivo un attacco dall'inizio alla fine, ma fu anche l'occasione per scattare ottime foto. Erano immagini molto semplici. Mostravano quanto noiosa e poco spettacolare fosse in verit\u00e0 la guerra. Il piccolo, bel paese di montagna, era completamente in rovina. I tedeschi che lo avevano difeso si erano ritirati durante la notte abbandonando alle loro spalle molti civili italiani, feriti o morti. Ci eravamo distesi per terra nella piccola piazza del paese, di fronte alla chiesa, stanchi e disgustati. Pensavo che non avesse alcun senso questo combattere, morire e fare foto\u00bb, quando il generale [[Theodore Roosevelt, Jr.|Theodore Roosevelt]], sempre presente dove la battaglia era pi\u00f9 dura, si avvicin\u00f2 e puntando il suo bastone verso di me disse: \u00abCapa, al quartier generale di divisione c'\u00e8 un messaggio per te. Dice che sei stato assunto da \"Life\"\u00bb. Ripartito da Troina per Palermo e poi documentando ancora la guerra sino allo [[sbarco in Normandia]], Robert Capa port\u00f2 con s\u00e9 il suo convincimento amaro sulla natura della guerra: \u00abUn inferno che gli uomini si sono fabbricati da soli\u00bb. Convincimento che gli eventi siciliani avevano confermato e rafforzato.\nIn Normandia.\nIl 6 giugno [[1944]] partecipa al drammatico [[Sbarco in Normandia|sbarco delle truppe americane in Normandia]]. La maggior parte delle foto scattate durante lo sbarco and\u00f2 perduta per un errore del tecnico di laboratorio addetto allo sviluppo (Larry Burrows, anch'egli divenuto fotografo di fama mondiale e morto anch'egli in [[Vietnam]] negli anni settanta); scamparono alla distruzione solo undici fotogrammi danneggiati, che trasmettono comunque tutta la terribile drammaticit\u00e0 dei momenti del [[D-Day]].\nIl dopoguerra e la morte.\nNel [[1947]] a New York fonda - assieme a [[Henri Cartier-Bresson]], [[David Seymour|David \"Chim\" Seymour]] e [[George Rodger]] e William Vandivert - l'agenzia [[cooperativa]] [[Magnum Photos|Magnum]], diventata una delle pi\u00f9 prestigiose agenzie fotografiche.\nNel [[1948]] \u00e8 a [[Tel Aviv]] per documentare la nascita dello [[Stato d'Israele]]: il 14 maggio fotografa la cerimonia di dichiarazione dello Stato, riprende il discorso del primo ministro, la prima sessione di gabinetto d\u2019Israele e la folla lungo le strade. \u00c8 testimone anche dell'inizio della [[guerra arabo-israeliana del 1948]]. Ritorna pi\u00f9 volte in Israele fino al [[1950]]. Dal suo lavoro ricava il libro \"Cronaca su Israele\", scritto a quattro mani con lo scrittore [[Irwin Shaw]].\nCapa era famoso anche per la sua temerariet\u00e0, che lo aveva portato ad andare all'attacco con la prima ondata nello sbarco in Normandia e a paracadutarsi da un aereo assieme ai militari professionisti per ritrarre da vicino l'attraversamento del [[Reno]]. La sua passione e la sua vita, l'amore per la fotografia, lo porta a morire nel [[1954]] durante la [[Guerra d'Indocina|Prima Guerra d'Indocina]], al seguito di una squadra di truppe francesi, dietro il tenente colonnello Jean Lachapelle incaricato di evacuare e distruggere due fortini a sud est di [[Hanoi]]. Sulla via del ritorno scatt\u00f2 le ultime immagini prima dell'incidente che gli cost\u00f2 la vita; sal\u00ec su un terrapieno per fotografare una colonna in avanzamento nella radura e qui pos\u00f2 il piede sulla mina che lo uccise.\nRiferimenti.\nNel maggio 2012, la band britannica [[Alt-J]] pubblica il suo primo album, [[An Awesome Wave]], in cui \u00e8 contenuto il singolo \"Taro\". Il gruppo inglese in una traccia di quattro minuti racconta i due secondi prima e i due secondi dopo lo scoppio della mina che lo port\u00f2 alla morte, lontano dai soccorsi, da casa, dai nemici ma pi\u00f9 vicino alla sua amata Gerda Taro.\nCollegamenti esterni.\n[[Categoria:Fotoreporter ungheresi]]\n[[Categoria:Inviati e corrispondenti di guerra]]\n[[Categoria:Personalit\u00e0 della Guerra civile spagnola]]\n[[Categoria:Fotografi di Magnum Photos]]\n[[Categoria:Emigranti dalla Germania nazista]]"}
{"id": "24939", "revid": "1951758", "url": "https://it.wikipedia.org/wiki?curid=24939", "title": "Joan Baez", "text": "Detta \"l'usignolo di Woodstock\" dopo la sua celeberrima esibizione al festival nel 1969, Joan Baez \u00e8 un'icona del pacifismo e della lotta per i diritti civili, in particolare per l'opposizione alla guerra del Vietnam. Fra i suoi brani pi\u00f9 celebri ci sono \"Diamonds &amp; Rust\", la cover di Phil Ochs, \"There But for Fortune\" e quella dei The Band \"The Night They Drove Old Dixie Down\", cos\u00ec come i brani \"We Shall Overcome\", \"Love Is Just a Four-Letter Word\", \"Farewell, Angelina\", \"Sweet Sir Galahad\", \"Joe Hill\", \"Where have all the flowers gone\". Fece conoscere al mondo, con la sua interpretazione, il brano di Gianni Morandi \"C'era un ragazzo che come me amava i Beatles e i Rolling Stones\".\nCanta da sessanta anni, in molte lingue. Nonostante sia considerata una folksinger, la sua musica negli anni ha spaziato anche in molti generi ad esempio nel rock, pop, country e gospel. Autrice di molte delle sue canzoni, \u00e8 nota anche per le sue interpretazioni dei brani degli amici e colleghi Woody Guthrie, Pete Seeger, Bob Dylan, The Beatles, Jackson Browne, Paul Simon, The Rolling Stones, Stevie Wonder, Ennio Morricone e molti altri. Negli ultimi anni interpreta brani di autori quali Steve Earle, Natalie Merchant e Ryan Adams. Ha un'estensione vocale di tre ottave e un particolarissimo rapido vibrato.\nBiografia.\nFamiglia.\nNacque nel borough newyorkese di Staten Island in una famiglia di origine scozzese-messicana. Il padre era il fisico di origine messicana Albert Vinicio Baez. Il nonno di Joan, il reverendo Alberto Baez, lasci\u00f2 la fede cattolica per diventare un pastore metodista e si trasfer\u00ec negli Stati Uniti d'America quando Albert aveva solo due anni. Albert crebbe a Brooklyn dove il padre era pastore di una comunit\u00e0 ispanica. Dopo aver rinunciato a una carriera ecclesiastica, il padre di Joan studi\u00f2 matematica e fisica ed \u00e8 stato co-inventore del microscopio a raggi X e autore dei testi di fisica pi\u00f9 usati negli Usa.\nIn omaggio ai suoi ideali pacifisti, Albert rifiut\u00f2 per\u00f2 di lavorare al \"Progetto Manhattan\" per la costruzione della bomba atomica a Los Alamos, cos\u00ec come durante la guerra fredda rifiut\u00f2 sempre importanti lavori per l'industria bellica, cosa che influenz\u00f2 profondamente l'impegno pacifista di Joan e della sorella Mimi. In seguito la famiglia Baez si convert\u00ec al quaccherismo, quando Joan era ancora bambina. La professione di Albert Baez \u00e8 stata portata avanti dal cugino di Joan, il noto fisico John Baez\nLa madre di Joan, Joan Bridge Baez (spesso chiamata anche \"Joan Senior\" o \"Big Joan\"), era nata ad Edimburgo, in Scozia, seconda figlia di un pastore episcopale e conobbe Albert al ballo della scuola a Madison, nel New Jersey. Dopo il matrimonio si trasferirono in California. La madre era professoressa di letteratura.\nJoan \u00e8 la seconda di tre sorelle: la maggiore, Pauline, ha sposato l'artista Brice Marden nel 1960 divorziando dopo la nascita del figlio, il musicista Nick Marden; dal secondo matrimonio \u00e8 nata la figlia Pearl Bryan. La minore, Mimi, morta nel 2001 per una rara forma di tumore, era stata anche lei una cantante, chitarrista e attivista (fondando tra l'altro l'organizzazione \"Bread and Roses\"). Vedova del cantautore Richard Fari\u00f1a, morto in un incidente motociclistico il giorno del 21\u00ba compleanno di Mimi e insieme al quale aveva avuto successo con il brano \"Pack up Your Sorrows\", nel 1968 si era risposata con Milan Melvin. In riferimento alla loro storia d'amore, Joan scrisse il brano \"Sweet Sir Galahad\".\nJoan Baez ha un figlio, il percussionista Gabriel Harris, ed \u00e8 nonna di Jasmine, figlia di Gabriel e della moglie Pamela. Vive a Woodside in California con l'anziana madre\". Un altro cugino di Joan, Peter Baez, \u00e8 un attivista per l'uso terapeutico della cannabis.\nInfanzia.\nA causa del lavoro di Albert nell'assistenza sanitaria e nell'UNESCO, la famiglia si spost\u00f2 di frequente, sia attraverso gli Stati Uniti d'America, sia in Francia, in Svizzera, in Italia e in Vicino Oriente, incluso l'Iraq, dove vissero nel 1951. Joan, allora di soli dieci anni, fu molto colpita dalla povert\u00e0 e dalle condizioni di vita della popolazione di Baghdad. Vide animali e persone picchiati a morte, bambini senza gambe che chiedevano l'elemosina. Anni dopo scrisse che sentiva una certa affinit\u00e0 con quei mendicanti e che la sofferenza della gente di Baghdad divenne una parte di lei. Trasferitasi negli USA, la Baez \u00e8 stata oggetto di discriminazione razziale per le sue origini messicane.\nCarriera musicale.\nPrimi anni.\nUn amico del padre le regal\u00f2 un ukulele; impar\u00f2 a suonare quattro accordi, cosa che le permise di suonare il rhythm and blues, che ascoltava a quell'epoca nonostante le grosse paure dei genitori che pensavano che la musica l'avrebbe portata nel giro della droga. All'et\u00e0 di otto anni, ascolt\u00f2 per la prima volta un concerto del musicista folk Pete Seeger e rimase fortemente attratta da questa musica, imparando presto a suonare i brani del repertorio di Seeger. Una delle sue prime \"performance\" pubbliche fu a Saratoga in California, per un gruppo giovanile di Temple Beth Jacob, una congregazione di Redwood City. Un filmato in 8mm di quell'esibizione \u00e8 stato recentemente scoperto. Nel 1957, Joan acquist\u00f2 la sua prima chitarra Gibson per 50 dollari. Nello stesso anno comp\u00ec il suo primo atto di disobbedienza civile rifiutandosi di lasciare la sua scuola (la \"Palo Alto High School\") per un'esercitazione antiaerea.\nLa scena musicale in Massachusetts.\nNei tardi anni cinquanta Albert Baez accett\u00f2 un lavoro al MIT di Boston, dove si trasfer\u00ec con la famiglia. In quel periodo la citt\u00e0 era al centro della scena musicale \"folk\". Joan inizi\u00f2 a frequentare la locale universit\u00e0 e a esibirsi nei club della zona, spesso al Club 47 Mount Auburn di Cambridge (in cui suon\u00f2 per la prima volta nel 1958), dove veniva pagata 20 dollari a serata per due sere a settimana. All'epoca pens\u00f2 di cambiare il suo nome in Rachel Sandperl (Sandperl era il cognome del suo insegnante del liceo e mentore, il pacifista Ira Sandperl) o Mariah (dalla canzone \"They Call the Wind Maria\" del The Kingston Trio), ma poi pens\u00f2 che l'avrebbero accusata di rinnegare il suo nome ispanico.\nCon altri artisti che si esibivano al club incise il suo primo disco, \"Folksingers 'Round Harvard Square\". Pi\u00f9 tardi Joan incontr\u00f2 Bob Gibson e la regina della musica folk Odetta, che Joan definisce come sua maggiore ispiratrice assieme a Marian Anderson a Pete Seeger. Gibson invit\u00f2 Joan Baez a cantare con lui nel 1959 al Newport Folk Festival, dove interpretarono due duetti: \"Virgin Mary Had One Son\" e \"We Are Crossing Jordan River\"; in seguito all'esibizione molti iniziarono a parlare della \"Madonna scalza\" con una voce straordinaria; l'esibizione fece ottenere a Joan un contratto con la Vanguard Records. Anche se la Columbia Records aveva tentato di scritturarla, la Baez dichiar\u00f2 in seguito che sentiva che una casa discografica minore le avrebbe dato maggiore libert\u00e0.\nIl debutto e gli anni sessanta.\nLa carriera artistica di Joan inizia nel 1959, con la sua partecipazione al Newport Folk Festival e l'incisione, l'anno successivo, del suo primo album, \"Joan Baez\", per la Vanguard Records. Era una raccolta di ballate \"folk\" e \"blues\" eseguite per sola voce e chitarra, che trov\u00f2 un moderato successo di pubblico. L'album venne prodotto da Fred Hellerman, dei The Weavers, che produsse molti album di Joan Baez. L'album contiene molte celebri Child Ballads come \"Mary Hamilton\" e fu inciso in soli 4 giorni nella sala da ballo del Manhattan Towers Hotel di New York. L'album include anche il brano in spagnolo \"El Preso Numero Nueve\", che sarebbe poi apparso nel 1974 nell'album in spagnolo \"Gracias a la vida\".\nIl suo secondo disco, \"Joan Baez, Vol. 2\" (1961) diventa disco d'oro, cos\u00ec come i successivi dischi dal vivo \"Joan Baez in Concert, Part 1\" e \"Part 2\" pubblicati nel 1962 e 1963. Joan Baez, Vol. 2 contiene brani tradizionali, mentre i due dischi live, a differenza dei normali album live, contengono solo brani inediti; in quel concerto per la prima volta la Baez interpret\u00f2 anche una cover di Bob Dylan. In quegli anni Joan Baez emerge come esponente del revival del \"root-folk\" statunitense, presentando ai suoi concerti un allora meno famoso Bob Dylan (col quale rimase sentimentalmente legata dal 1962 al 1965) e ispirando altre cantanti quali Joni Mitchell, Bonnie Raitt, Emmylou Harris e Judy Collins.\nJoan Baez inizia ad avere successo commerciale con il brano \"There but for Fortune\", scritto da Phil Ochs, che entra nella top ten nel Regno Unito nel 1965. Influenzata dalla cosiddetta British invasion, inizia a fare un maggiore uso della chitarra acustica nell'album \"Farewell, Angelina\", che contiene molti brani di Bob Dylan interpretati in chiave pi\u00f9 tradizionale. Dopo essersi affermata nello stile della \"folksinger with guitar\", la Baez decide di sperimentare e si affida al compositore Peter Schickele, che fornisce un'orchestrazione classica ai suoi tre album successivi: \"No\u00ebl\" (del 1966, che contiene carole natalizie in inglese, tedesco e francese), \"Joan\" (1967) e \"Baptism\" (del 1968, un album concettuale dove la Baez alterna il canto alla lettura di poesie di James Joyce, Federico Garc\u00eda Lorca and Walt Whitman).\nDurante questo periodo, in cui la guerra del Vietnam e la lotta per i diritti civili negli Stati Uniti diventano temi al centro dei dibattiti politici e sociali, Joan Baez comincia a spostare la sua attenzione su di essi, fino a rendere la sua musica e il suo attivismo politico sostanzialmente inseparabili. La sua esecuzione di \"We Shall Overcome\" alla marcia di Martin Luther King a Washington la unisce definitivamente a quell'inno.\nInizi\u00f2 inoltre nei suoi concerti a esprimere pi\u00f9 esplicitamente la propria contrariet\u00e0 alla guerra in Vietnam (anche attraverso il brano pacifista di Pete Seeger \"Where Have All the Flowers Gone?\") annunciando pubblicamente la propria obiezione fiscale alle spese militari, rifiutandosi di pagare il 6% delle tasse\u00a0\u2013 la quota destinata al ministero della difesa\u00a0\u2013 e incoraggiando l'obiezione di coscienza al servizio militare. Nel 1965 fonda l\"'Institute for the Study of Nonviolence\".\nNel 1968 sposa David Harris, un esponente del movimento pacifista imprigionato per la sua renitenza alla leva; il matrimonio durer\u00e0 fino al 1973 e dall'unione nascer\u00e0 un figlio. Harris, fan di musica \"country\", sposta lo stile di Joan verso il country-rock pi\u00f9 complesso di \"David's Album\". Nel 1968 a Nashville incide due album: \"Any Day Now\" (un disco composto esclusivamente da \"cover\" di Dylan, fra cui il brano \"Love Is Just a Four-Letter Word\", mai inciso da Dylan) e l'album country \"David's Album\". Sempre in quell'anno pubblica la sua prima autobiografia, \"Daybreak\".\nNel 1969 Joan Baez si esibisce al festival di Woodstock, ottenendo una risonanza musicale e politica a livello planetario, in special modo dopo la diffusione dell'omonimo film-documentario dedicato al festival. Da allora la Baez venne soprannominata \"l'usignolo di Woodstock\". Negli anni sessanta la Baez inizia a comporre alcune canzoni, a cominciare da \"Sweet Sir Galahad\" e \"A Song for David\" (scritta dopo l'arresto del marito per diserzione).\nAnni settanta.\nDopo undici anni con la Vanguard Records, nel 1971 Joan abbandona la casa discografica che l'aveva lanciata, dopo l'album \"Blessed Are...\", che contiene la \"hit\" di successo scritta da Robbie Robertson, \"The Night They Drove Old Dixie Down\", \"cover\" della Band. Nel 1972 con l'album \"Come from the Shadows\", la Baez passa alla A&amp;M Records, dove resta per quattro anni e sei album. Nel 1971 lavora assieme al compositore Peter Schickele nei brani \"Rejoice in the Sun\" e \"Silent Running\", per la colonna sonora di \"\", film della Universal Studios.\nNel 1971 collabora con Ennio Morricone alla colonna sonora del film di Giuliano Montaldo, Sacco e Vanzetti, componendo e cantando brandi di grande successo come la marcia \"Here's to You\" e \"La ballata di Sacco e Vanzetti\", dedicati ai due attivisti anarchici italiani Nicola Sacco e Bartolomeo Vanzetti processati per un omicidio mai commesso e giustiziati nel 1927 senza alcuna prova; opere che contribuirono al grande successo del film il quale, a sua volta, rinnov\u00f2 le pressioni dell'opinione pubblica mondiale che portarono nel 1977, alla riabilitazione delle due vittime.\nIl brano-inno di successo \"Here's to You\" arriva primo in Francia per quattro settimane ed \u00e8 oggetto, fra l'altro, di molte \"cover\" in diverse lingue.\nL'album del 1973 \"Where Are You Now, My Son?\" contiene il brano omonimo di 23 minuti che copre l'intero lato B dell'album, un brano met\u00e0 cantato e met\u00e0 recitato, che documenta l'avventura vietnamita della Baez nel 1972 quando, durante il Natale, si unisce a una delegazione pacifista che attraversa il Vietnam del Nord sia per chiedere il rispetto dei diritti umani nello stato, sia per consegnare la posta e gli auguri natalizi ai prigionieri di guerra statunitensi.\nDurante il suo soggiorno si scatena su Hanoi il \"bombardamento di Natale\" ordinato da Richard Nixon: per undici giorni la citt\u00e0 viene bombardata ininterrottamente.\nNel 1974 incide l'album in lingua spagnola \"Gracias a la vida\", dove interpreta canzoni tradizionali sudamericane, fra cui il brano \"Gracias a la vida\" di Violeta Parra che d\u00e0 il titolo all'album, che riscuote un enorme successo negli Usa e in Sudamerica. Nel 1975 incide il suo album pi\u00f9 venduto, \"Diamonds &amp; Rust\", con il brano che d\u00e0 il titolo all'album, un racconto della sua relazione finita male con Bob Dylan. Dopo l'album \"Gulf Winds\", totalmente scritto da lei, e l'album live \"From Every Stage\", passa alla CBS Records per la quale incide nel 1977 \"Blowin' Away\" e nel 1979 \"Honest Lullaby\".\nNei primi anni settanta, Joan dedica molto del suo tempo a sostenere la fondazione della branca statunitense di Amnesty International. Denuncia inoltre le violazioni dei diritti umani nel Vietnam comunista attraverso la pubblicazione (il 30 maggio 1979) di una lettera aperta in cui accusa il regime di avere creato un incubo. Si reca nel 1981 in Cile, Brasile e Argentina, ma in nessuno dei tre paesi le viene permesso di esibirsi: i governi locali non desiderano che le sue opinioni sulla tortura e sulle sparizioni raggiungano il vasto pubblico. Un film dello sfortunato tour, \"There but for Fortune\" \u00e8 stato trasmesso dal canale televisivo pubblico statunitense (la Public Broadcasting Service) nel 1982.\nAnni ottanta e novanta.\nNel 1980 riceve la laurea honoris causa in lettere dalla \"Antioch University\" e \"Rutgers University\" per l'attivismo politico e l'\"universalit\u00e0 della sua musica\". Nel 1983 per la prima volta partecipa ai Grammy Awards interpretando il brano di Bob Dylan, \"Blowin' in the Wind\", cantata da lei per la prima volta nel 1968. Apre la parte di concerto di Filadelfia del \"Live Aid\" del 1985 e tiene negli anni successivi diversi concerti a sostegno di altre cause civili, tra cui l'attivit\u00e0 di Amnesty International.\nNel 1984 si ritrov\u00f2 senza una casa discografica che le producesse l'album \"Live-Europe '83\" e rimase senza casa discografica negli USA fino all'album del 1987 \"Recently\", prodotto dalla Gold Castle Records. Nel 1987 la sua seconda autobiografia \"And a Voice to Sing With\" venne inserita dal \"New York Times\" fra i bestseller dell'anno. In quegli anni tenne concerti pacifisti in Israele e nella Striscia di Gaza.\nIl 26 giugno 1989 allo Stadio Braglia di Modena la cantante partecipa a un concerto insieme a Francesco De Gregori e Tracy Chapman in favore di un fondo costituito dalla Regione Emilia-Romagna per la costruzione di un ospedale in Armenia in cui fra le tante canzoni De Gregori e la Baez hanno cantato assieme anche \"The Boxer\", di Simon &amp; Garfunkel.\nNel 1988 realizza il tour \"Three Voices\" (pubblicato sull'omonimo DVD), assieme alla cantante popolare e attivista argentina Mercedes Sosa e al cantautore tedesco Konstantin Wecker. In quel tour la Baez interpreta, fra gli altri brani, la composizione di Sting dedicata alle donne vittime del regime cileno, \"Ellas danzan solas\"; fra i duetti con gli altri due colleghi, spicca l'indimenticabile interpretazione di \"Gracias a la vida\", il brano di Violeta Parra che la Baez aveva gi\u00e0 inciso nell'omonimo album e che ora reinterpreta, con un nuovo arrangiamento, assieme a Mercedes Sosa, anche lei celebre interprete del brano.\nNel 1989 si esibisce a un festival musicale comunista in Cecoslovacchia, il Bratislavsk\u00e1 l\u00fdra e in quell'occasione incontra il futuro presidente V\u00e1clav Havel, a cui permise di trasportare la sua chitarra, per evitare che venisse arrestato dagli agenti governativi. Durante la \"performance\", salut\u00f2 i membri del movimento Charta 77, un gruppo dissidente per i diritti umani; il suo microfono venne staccato improvvisamente e la Baez prosegu\u00ec il concerto a cappella. Havel indica Joan Baez come una grande ispirazione per la Rivoluzione di velluto che port\u00f2 al rovesciamento del regime comunista nel paese. Joan incise altri due album con la Gold Castle, \"Speaking of Dreams\" (1989) e la raccolta \"Brothers in Arms\" (1991), dopodich\u00e9 pass\u00f2 alla Virgin Records per incidere \"Play Me Backwards\" nel 1992, prima che la compagnia venisse rilevata dalla EMI.\nCon la Guardian incise l'album dal vivo \"Ring Them Bells\" nel 1995 e l'album in studio \"Gone from Danger\" nel 1997. Nel 1993 viaggia in Bosnia ed Erzegovina per sensibilizzare sulle sofferenze della popolazione. \u00c8 stata la prima artista a esibirsi a Sarajevo dallo scoppio della guerra civile. Nell'ottobre 1993 \u00e8 la prima artista a esibirsi professionalmente nell'ex penitenziario di Alcatraz a San Francisco per l'associazione di beneficenza della sorella, Mimi Fari\u00f1a, \"Bread and Roses\". Torner\u00e0 nuovamente ad Alcatraz nel 1996.\nAnni duemila.\nNel 2001 la Vanguard Records ha nuovamente pubblicato i primi tredici album di Joan Baez, incisi fra 1960 e 1971. Il suono \u00e8 in digitale e sono presenti delle \"bonus track\" inedite e delle note scritte da Arthur Levy. Allo stesso modo i suoi sei album con la A&amp;M sono stati pubblicati nel 2003. Nel 2003 \u00e8 stata giudice del 3\u00ba Independent Music Awards per supportare gli artisti indipendenti. L'album del 2003, \"Dark Chords on a Big Guitar\", contiene brani composti da artisti molto pi\u00f9 giovani; dal concerto del novembre 2004 alla Bowery Ballroom di New York \u00e8 stato inciso l'album \"live\" \"Bowery Songs\" (2005).\nNell'agosto del 2005 partecipa in Texas al movimento di protesta pacifista avviato da Cindy Sheehan, il mese successivo canta \"Amazing Grace\" durante il \"Burning Man Festival\" come parte di un tributo alle vittime dell'uragano Katrina e nel dicembre 2005 partecipa alla protesta contro l'esecuzione di Tookie Williams. Nel 2006 assieme a Julia Butterfly Hill va a vivere su un albero in un parco collettivo di 5,7 ettari dove dal 1992 circa 350 immigrati latino-americani vivono coltivando frutta e verdura. Lo scopo \u00e8 protestare contro lo sfratto degli abitanti per abbattere il parco e costruire uno stabilimento industriale. \u00c8 anche molto attiva nella protesta contro l'invasione americana dell'Iraq, e durante i due mandati di George W. Bush aprir\u00e0 tutti i suoi concerti all'estero con la frase, ogni volta nella lingua locale, \u00abChiedo scusa per quello che il mio governo sta facendo al mondo\u00bb.\nFra i brani del periodo c'\u00e8 anche \"Christmas in Washington\" di Steve Earle, in cui la Baez chiede ai vecchi miti e compagni di lotta (Malcolm X, Martin Luther King, Emma Goldman, Joe Hill; nella versione live Emma Goldman viene sostituita con Mahatma Gandhi) di tornare per aiutarla a resistere. Il 13 gennaio 2006 canta al funerale del cantante Lou Rawls, accompagnata da Jesse Jackson, Stevie Wonder e altri nell'esecuzione di \"Amazing Grace\". Il 6 giugno si unisce a Bruce Springsteen nel suo concerto a San Francisco e insieme interpretano il brano di Springsteen \"Pay Me My Money Down\".\nA settembre incide una nuova versione live del suo brano \"Sweet Sir Galahad\" per l'XM Artist Confidential CD di Starbucks. In questa nuova versione cambia le parole \"\"here's to the dawn of their days\" in \"here's to the dawn of \"her\" day\"\", come omaggio alla defunta sorella Mimi Fari\u00f1a; il brano del 1969 infatti parla della relazione della sorella con il secondo marito, Milan Melvin. Sempre nel 2006, a sorpresa, la Baez appare alla cerimonia d'apertura della conferenza internazionale Forum 2000 a Praga; l'esibizione della Baez \u00e8 stata tenuta nascosta all'ex presidente V\u00e1clav Havel finch\u00e9 non \u00e8 salita sul palco, in quanto Havel \u00e8 un grande ammiratore dell'artista sia musicalmente sia politicamente.\nDurante la successiva visita della Baez a Praga, nel 2007, i due si sono reincontrati e la Baez si \u00e8 esibita al \"Lucerna hall\", un edificio costruito dal nonno di Havel. A dicembre 2006 \u00e8 apparsa al concerto di natale dell'Oakland Interfaith Gospel Choir a Oakland (California), al teatro Paramount; in quell'occasione ha cantato \"Let Us Break Bread Together\", \"Amazing Grace\" e \"O Holy Night\".\nNel 2006 viene annunciata la nuova edizione dell'album del 1995 \"Ring Them Bells\", che contiene memorabili duetti con Dar Williams, Mimi Fari\u00f1a, The Indigo Girls e Mary Chapin Carpenter, assieme a un libretto di 16 pagine e 6 altri brani, fra cui \"Love Song to a Stranger\", \"You Ain't Goin' Nowhere\", \"Geordie\" (nella versione solista in inglese), \"Gracias a la vida\", \"The Water Is Wide\" e \"Stones in the Road\". Nel 2007 viene pubblicato un duetto della Baez con John Mellencamp, dal titolo \"Jim Crow\", disponibile sull'album di Mellencamp, \"Freedom Road\". Sempre nel 2007, la Baez ha ricevuto il Grammy Lifetime Achievement Award ed \u00e8 apparsa alla cerimonia dei Grammy, presentando la \"performance\" delle Dixie Chicks.\nIl 22 luglio 2008 la Baez si \u00e8 esibita, assieme a Vinicio Capossela, nell'evento \"Live for Emergency\" in Piazza San Marco a Venezia per sostenere Gino Strada ed Emergency. In agosto, a Santa Monica, si \u00e8 esibita in un duetto con Gerry Marsden dei Gerry and the Pacemakers nel brano di Hedy West, \"500 Miles\". Nell'ottobre 2008 ha poi presentato il nuovo album \"Day After Tomorrow\", prodotto da Steve Earle, nel corso della trasmissione Che tempo che fa di Fabio Fazio, dove ha interpretato dal vivo \"Un mondo d'amore\". L'album \u00e8 stato il suo maggiore successo commerciale dal 1979 (\"Honest Lullaby\") ed \u00e8 stato candidato a un Grammy.\nImpegno politico e sociale.\nAnni cinquanta.\nNel 1956 Joan ascolt\u00f2 per la prima volta Martin Luther King parlare di non violenza e diritti civili, alcuni anni dopo i due sarebbero diventati amici e avrebbero marciato assieme in molte manifestazioni. Nel 1957, a sedici anni, Joan commette il primo atto di disobbedienza civile, rifiutando di lasciare la sua classe alla \"Palo Alto Senior High School\" nella California del nord, per una simulazione di evacuazione per attacco aereo; al suono della campanella gli studenti dovevano tornare al loro rifugio antiaereo e fingere di essere sopravvissuti a un attacco nucleare. Ritenendolo un atto di propaganda governativa, la Baez prosegu\u00ec a leggere il suo libro rifiutandosi di lasciare l'aula e venne punita dagli insegnanti e ostracizzata dalla comunit\u00e0 come sospetta \"infiltrata comunista\".\nDiritti civili.\nNegli anni del movimento per i diritti civili, Joan affianc\u00f2 Martin Luther King per la protezione degli studenti afroamericani a Grenada, nel Mississippi, e si un\u00ec a King nella sua marcia da Selma a Montgomery (marcia citata nel brano \"Christmas Time in Washington\"), in Alabama, cantando per i partecipanti nella citt\u00e0 di St. Jude, dove si erano accampati per la notte. La registrazione del brano \"Birmingham Sunday\" (scritta dal cognato Richard Fari\u00f1a), \u00e8 parte della colonna sonora del film di Spike Lee \"4 Little Girls\" su quattro ragazze uccise in un attentato a una chiesa afroamericana da parte di un gruppo razzista nel 1963.\nAlla marcia su Washington, Martin Luther King fa riferimento pi\u00f9 volte a Joan Baez e alla sua interpretazione dell'inno dei diritti civili, scritto da Pete Seeger, \"We Shall Overcome\". Lo cant\u00f2 di nuovo alla Sproul Plaza durante le manifestazioni alla UC Berkeley e in molte altre proteste. Nel 1966, Joan Baez si schier\u00f2 con Cesar Chavez e i contadini immigrati della California nella loro lotta per migliori condizioni di lavoro; Joan cant\u00f2 in sostegno della United Farmworkers Union (UFW) nel 1966, e nel 1972 fu al fianco di Chavez durante i suoi 24 giorni di digiuno; l'interpretazione di \"We Shall Overcome\" durante il digiuno \u00e8 inserita nel film sulla UFW \"Si Se Puede\" (\"It Can Be Done\").\nGuerra in Vietnam.\nSempre presente alle marce dei diritti civili, il suo impegno \u00e8 aumentato con la guerra in Vietnam. Nel 1964 incit\u00f2 pubblicamente alla resistenza fiscale, trattenendo il 6% delle sue tasse, la percentuale normalmente destinata ai fondi militari. Nel 1965, assieme al suo mentore Ira Sandperl, fond\u00f2 l'Istituto per lo studio della Nonviolenza e nei suoi concerti incitava alla diserzione. Arrestata due volte nel 1967 per aver bloccato l'ingresso dell'Armed Forces Induction Center di Oakland, in California, \u00e8 rimasta in carcere per pi\u00f9 di un mese.\nHa partecipato a molte marce contro la guerra, proteste a New York organizzate dal Vietnam Peace Parade Committee, a cominciare dalla Fifth Avenue Peace Parade del marzo del 1966, e altre importanti iniziative fra cui nel 1967 un libero concerto al Monumento a Washington, contestato dal movimento conservativo delle Daughters of the American Revolution e che attrasse 30.000 persone per ascoltare il messaggio pacifista della Baez, ancora nel 1969 le proteste del Moratorium to End the War in Vietnam, fino alla celebrazione di Phil Ochs, \"The War is Over\", nel maggio 1975 a New York.\nNel Natale 1972, si un\u00ec a una delegazione pacifista (fra cui vi era l'avvocato per i diritti umani Telford Taylor), che attraversava il Vietnam del Nord, per sostenere i diritti umani e per consegnare la posta di natale ai prigionieri di guerra americani. Mentre si trovava ad Hanoi vi fu il \"Bombardamento di Natale\" durante il quale la citt\u00e0 venne bombardata ininterrottamente per 11 giorni. Negli anni settanta aiut\u00f2 la fondazione di una sezione americana di Amnesty International.\nLe sue critiche alle violazioni dei diritti umani da parte del governo vietnamita la resero sempre pi\u00f9 critica del regime e il 30 maggio 1979 pubblic\u00f2 su quattro grandi giornali americani un'inserzione pubblicitaria di una pagina intera, denunciando la barbarie del regime comunista, il che l'allontanava da parte della sinistra americana che sosteneva in tutto e per tutto il governo vietnamita. In una lettera di risposta, Jane Fonda disse che non aveva le prove delle denunce della Baez relative alle atrocit\u00e0 del Partito Comunista di Kampuchea.\nDiritti umani.\nLa sua esperienza in Vietnam la porta a fondare il suo proprio gruppo per la difesa dei diritti umani, \"Humanitas International\", che si occupa di denunciare le oppressioni dei governi sia di destra che di sinistra. Nel 1981 le sue critiche ai diritti umani di Cile, Brasile e Argentina le impediscono di esibirsi in quei paesi; mentre si trovava in queste nazioni venne tenuta sotto sorveglianza e minacciata di morte. Incise anche un album di cover di musicisti cileni, \"Gracias a la vida\", dedicato ai cileni e alla memoria di Salvador Allende, avvenuta nel golpe voluto dalla CIA e dall'amministrazione Nixon.\nUn film dello sfortunato tour \"There but for Fortune\", venne mostrato sulla PBS nel 1982. In seguito intraprese un secondo viaggio nel sudest asiatico per portare medicinali nella Cambogia occidentale e partecip\u00f2 a una conferenza umanitaria delle Nazioni Unite a Kampuchea (Cambogia). Il 17 luglio 2006, la Baez ha ricevuto il Distinguished Leadership Award dalla \"Legal Community Against Violence\" ed \u00e8 stata indetta una cena in suo onore per il suo impegno costante contro ogni tipo di violenza.\nDiritti di gay e lesbiche.\nJoan Baez ha avuto un grande ruolo nelle battaglie per i diritti civili degli omosessuali; nel 1978 si esib\u00ec in molti concerti di beneficenza contro la Proposizione 6 (detta anche \"Iniziativa Briggs\"), che proponeva il licenziamento di tutti gli insegnanti omosessuali dalle scuole pubbliche della California. Nello stesso anno partecip\u00f2 a marce commemorative per Harvey Milk, legislatore di San Francisco assassinato da un ex collega. \nNegli anni novanta \u00e8 apparsa assieme all'amica Janis Ian a un concerto di beneficenza per la National Gay and Lesbian Task Force, e si \u00e8 esibita alla \"San Francisco Lesbian, Gay, Bisexual and Transgender Pride March\". \nIl suo brano \"Altar Boy and the Thief\", dall'album del 1977 \"Blowin' Away\", \u00e8 dedicato ai suoi fans gay.\nCause ambientaliste.\nIl giorno dell'Earth Day, nel 1998, Joan Baez e l'amica Bonnie Raitt sono salite in cima a una sequoia per fare visita all'attivista ambientalista Julia Butterfly Hill, che si era accampata l\u00ec per proteggere l'albero dagli speculatori. Nel 2006, di nuovo assieme a Julia Butterfly Hill, va a vivere su un albero in un parco collettivo di 5,7 ettari dove dal 1992 circa 350 immigrati latino-americani vivono coltivando frutta e verdura. Lo scopo \u00e8 protestare contro lo sfratto degli abitanti per abbattere il parco e costruire uno stabilimento industriale.\nGuerra in Iraq.\nNel 2003 la Baez si \u00e8 esibita davanti a centinaia di migliaia di persone in due proteste contro l'invasione statunitense dell'Iraq, a San Francisco (lo stesso aveva fatto nel 1991 per la Guerra del Golfo). Nell'agosto 2003, \u00e8 stata invitata da Emmylou Harris (che definisce la Baez come la sua pi\u00f9 grande ispiratrice) e Steve Earle a unirsi a loro a Londra al concerto per contro le mine antiuomo. Nel 2004 si \u00e8 unita a Michael Moore nello \"Slacker Uprising Tour\" nei college statunitensi, incoraggiando i giovani a votare per candidati pacifisti. Nel 2005 la Baez \u00e8 apparsa nella protesta contro la guerra in Texas, nata per iniziativa di Cindy Sheehan. Sempre nel 2005 ha cantato \"Swing Low, Sweet Chariot\" e \"Amazing Grace\" a Black Rock City durante il Burning Man Festival, come tributo alle vittime di New Orleans dell'Uragano Katrina, per poi continuare a esibirsi a Washington ad altre manifestazioni contro la guerra. Durante la presidenza Bush, in tutti i concerti la Baez dedica a Michael Moore il brano \"Joe Hill\" e, nelle date all'estero, prima di iniziare il concerto, dice nella lingua locale: \u00abChiedo scusa per quello che il mio governo sta facendo al mondo!\u00bb\nOpposizione alla pena di morte.\nNel dicembre 2005, Joan Baez \u00e8 apparsa alla protesta del Carcere di San Quintino in California, contro l'esecuzione di Tookie Williams. In quell'occasione ha cantato \"Swing Low, Sweet Chariot\", la stessa canzone che aveva cantato, sempre a San Quintino, nel 1992 per protestare contro l'esecuzione di Robert Alton Harris, il primo uomo a essere ucciso in California dopo la reintroduzione della pena di morte.\nPovert\u00e0.\nIl 23 maggio 2006, la Baez si un\u00ec di nuovo a \"Butterfly\" Hill in un sit-in su una sequoia alla South Central Farm, in una periferia povera di Los Angeles e insieme vi hanno trascorso la notte, protestando contro l'espropriazione ai danni dei contadini e la demolizione della pi\u00f9 grande fattoria della citt\u00e0. Poich\u00e9 la maggior parte dei contadini sono immigrati sudamericani, la Baez interpret\u00f2 molte volte brani dal suo album spagnolo del 1974 \"Gracias a la Vida\", fra cui \"Gracias a la vida\" e \"No Nos Mover\u00e1n\".\nElezioni presidenziali 2008.\nNella sua carriera la Baez non si \u00e8 mai lasciata coinvolgere dai partiti politici, ma il 3 febbraio 2008 scrisse una lettera all'editore del \"San Francisco Chronicle\" per sostenere Barack Obama nelle Elezioni presidenziali statunitensi del 2008. Scrisse: \nSuonando sul palco del Glastonbury Festival nel giugno 2008, la Baez disse che uno dei motivi per cui le piace Obama \u00e8 che le ricorda un suo vecchio amico: Martin Luther King. Prima di Obama la Baez non aveva mai appoggiato un candidato politico, sebbene nella sua autobiografia \"E una voce per cantare\" (1987) abbia dichiarato di essere andata a votare due volte \"contro Richard Nixon\" (quindi, probabilmente per Hubert Humphrey e George McGovern).\nPopolo iraniano.\nNel giugno 2009 pubblica su YouTube un video in cui canta \"We Shall Overcome\" con alcune strofe in farsi per solidariet\u00e0 con il popolo iraniano durante la repressione delle manifestazioni di popolo contro le frodi elettorali del regime di Ahmadinejad. Lo ha registrato a casa sua e ha caricato il video su YouTube Joan Baez - We Shall Overcome (2009) - YouTube e sul suo sito personale.\nVita personale.\nPrimi anni.\nIl suo primo vero ragazzo fu un giovane di nome Michael New, ai tempi del college. Anni dopo, nel 1979, le ispir\u00f2 il brano \"Michael\"; era uno studente di Trinidad, Caraibi, il quale, come Joan, frequentava i corsi solo occasionalmente. A quei tempi per\u00f2 Baez era incapace di gestire sia una relazione sentimentale, sia la sua nascente carriera musicale; si lasciarono e si rimisero assieme varie volte, ma Michael non riusciva a convivere con il crescente successo locale di Joan e una sera Joan lo vide baciare un'altra donna, ma ciononostante rimasero insieme diverso tempo, anche dopo che i due si trasferirono assieme in California.\nNella sua autobiografia la Baez parla di un suo rapporto sentimentale giovanile con una donna. Aveva 19 anni e la storia dur\u00f2 per un anno. Negli anni sessanta ebbe una relazione con il giornalista italiano Furio Colombo.\nBob Dylan.\nJoan incontr\u00f2 Dylan per la prima volta nel 1961 al Gerde's Folk City del Greenwich Village. A quel tempo Joan aveva gi\u00e0 pubblicato il suo album di debutto e la sua popolarit\u00e0 come \"Regina del Folk\" emergente stava crescendo. Baez inizialmente non fu affatto colpita da quel \"montanaro urbano\", ma rimase impressionata da una delle sue prime composizioni, \"Song to Woody\", e gli disse di volerla incidere (anche se non lo fece mai).\nQuanto a Bob, era pi\u00f9 interessato alla sorella minore Mimi, ma sotto lo sguardo indiscreto dei media attorno a lui e Joan, il loro legame inizi\u00f2 a diventare qualcosa di pi\u00f9. Nel 1963, Joan aveva gi\u00e0 pubblicato tre album, due dei quali disco d'oro, e invit\u00f2 Dylan a cantare al suo fianco al Newport Folk Festival, dove interpretarono assieme il brano di Dylan \"With God on Our Side\", il primo di un'innumerevole serie di duetti fra i due. Normalmente durante il tour, Joan invitava Bob a cantare sul palco, sia con lei sia da solo.\nPrima di incontrare Bob i brani della Baez erano \"Last Night I Had the Strangest Dream\", \"We Shall Overcome\" e alcuni brani spirituals ma, come dichiar\u00f2 lei pi\u00f9 tardi, i brani di Dylan aggiornarono i suoi temi di protesta e richiesta di giustizia. Con il tour di Dylan del 1965 nel Regno Unito, dopo due anni di intensa relazione sentimentale con Joan, il rapporto cominci\u00f2 a raffreddarsi; il tour e la fine del rapporto con Joan sono raccontati nel film documentario del regista e produttore D. A. Pennebaker \"Dont Look Back\".\nNonostante le incomprensioni, alla fine i due seppellirono l'ascia di guerra e andarono in tour assieme, come parte del tour di Dylan Rolling Thunder Revue, nel 1975-76. Joan Baez ha interpretato anche il ruolo della \"Donna in bianco\" nel film di Bob Dylan del 1978 \"Renaldo and Clara\". Dylan e la Baez (assieme a Carlos Santana) andarono in tour assieme nuovamente nel 1984. Le sue riflessioni su tale rapporto sono poi apparse nel documentario del 2005 di Martin Scorsese, \"\"\nJoan Baez compose almeno due brani su Dylan. In \"To Bobby\", del 1972, implorava Dylan di ritornare all'attivismo politico; nella celeberrima \"Diamonds &amp; Rust\", dall'omonimo album del 1975, ricorda in modo diretto ed esplicito i suoi sentimenti per lui. Quanto ai riferimenti alla Baez nei brani di Dylan, sono meno espliciti; Joan Baez stessa ha dichiarato che i brani \"Visions of Johanna\" e \"Mama, You Been on My Mind\" ne risentono, anche se il secondo era pi\u00f9 influenzato dalla relazione di lui con Suze Rotolo. Sia per i brani \"Visions of Johanna\" e \"She Belongs to Me\" che per altri brani che si suppongono riferiti a Joan, n\u00e9 Dylan n\u00e9 i suoi biografi come Clinton Heylin o Michael Gray hanno mai dichiarato qualcosa di specifico.\nDavid Harris.\nNell'ottobre del 1967, Joan Baez, sua madre e un'altra settantina di donne furono arrestate per aver bloccato l'ingresso di giovani reclute all'Oakland California induction center, in sostegno dei giovani che rifiutavano la leva. Furono incarcerate nella prigione di Santa Rita e l\u00ec Joan incontr\u00f2 David Harris, il quale, pur trovandosi nel settore maschile, riusc\u00ec regolarmente a fare visita a Joan. All'uscita dal carcere, Joan si trasfer\u00ec nella sua comune di oppositori alla leva nelle colline sopra Stanford. Dopo appena tre mesi dal loro primo incontro, decisero di sposarsi; la notizia fece impazzire letteralmente i media, la rivista \"TIME\" lo defin\u00ec \"il matrimonio del secolo\".\nDopo aver trovato un prete pacifista, una chiesa decorata con simboli della pace, in una cerimonia che unisse le religioni episcopale e quacchera, i due si sposarono a New York il 26 marzo 1968. L'amica e collega di Joan Judy Collins cant\u00f2 alla cerimonia. Dopo il matrimonio, Joan Baez-Harris e il marito si trasferirono a Los Altos Hills in una tenuta di 10 acri (4 ettari) chiamata Struggle Mountain, parte di una comune dove si prendevano cura dei giardini e praticavano un rigido vegetarismo. Poco dopo il marito rifiut\u00f2 la leva e venne arrestato. Il 15 luglio 1969 un'auto militare lo prelev\u00f2 a Struggle Mountain, lasciando Joan sola e incinta.\nNonostante l'arresto del marito e la gravidanza palese, si esib\u00ec a Woodstock, dove cant\u00f2 vari brani nel primissimo mattino. \"Carry It On\", come dimostra il documentario prodotto dalla The New Film Company, Inc. e trasformato poi in una pi\u00e8ce teatrale. Il film documenta anche l'arresto di Harris e parte del successivo tour di Joan. Fra i brani di Joan scritti in questo periodo ci sono \"A Song for David\", \"Myths\", \"Prison Trilogy (Billy Rose)\" e \"Fifteen Months\" (i 15 mesi della detenzione di Harris). Il figlio, Gabriel Harris, nacque nel dicembre 1969. Harris venne rilasciato dal carcere del Texas, ma la relazione precipit\u00f2 e la coppia divorzi\u00f2 nel 1973, mantenendo la custodia congiunta del figlio. Nella sua autobiografia Joan scrisse: Non si \u00e8 mai risposata.\nRelazioni successive.\nHa frequentato, fra gli anni settanta e ottanta, il cofondatore della Apple, Steve Jobs. Molte fonti (fra cui il biografo Jeffrey Young) dichiarano che Jobs aveva pensato di chiederle di sposarlo, ma l'et\u00e0 di Joan (quasi 40), rendeva improbabile la possibilit\u00e0 per i due di avere figli. Baez parla di Jobs nella sua autobiografia \"And a Voice to Sing With\". Joan Baez \u00e8 stata legata sentimentalmente anche a Mickey Hart dei The Grateful Dead negli anni ottanta. Graham Nash, nella sua autobiografia \"Wild Tales, A Rock'n'roll in Life\" del 2013, tradotta in italiano come \"Wild Tales - La mia vita rock'n'roll\", rivel\u00f2 di una sua relazione con Stephen Stills: secondo quanto racconta Nash, la canzone \"Dark Star\", pubblicata nell'album CSN del 1977 si riferirebbe proprio alla fine della relazione tra Stills e la Baez.\nInfluenza culturale.\nNella colonna sonora del film del 2004, \"Eulogy\", \u00e8 presente il brano \"Diamonds &amp; Rust\".\nL'inno Here's to you (con musica di Ennio Morricone e testo della Baez), parte della colonna sonora del film del 1971 \"Sacco e Vanzetti\", divenne un inno del movimento dei diritti civili ed \u00e8 presente nella colonna sonora del film del 2004 \"Le avventure acquatiche di Steve Zissou\", nel documentario del 1977 \"Deutschland im Herbst\" e recentemente nei videogiochi ' e '.\nIl fumettista Al Capp, creatore del fumetto \"Li'l Abner\", negli anni sessanta esprimeva le sue idee destrorse con la satira del personaggio di Joan Baez nel personaggio della cantante folk \"Joanie Phoanie\", una comunista radicale che cantava canzoni sulla lotta di classe e poi viaggiando in limousine e chiedendo alti compensi per impoverire gli orfani. Capp faceva cantare al suo personaggio bizzarre canzoni come \"A Tale of Bagels and Bacon\" e \"Molotov Cocktails for Two\". Nel 1966 la Baez si dichiar\u00f2 sconvolta dalla parodia, ma recentemente ha detto di esserne pi\u00f9 divertita. \"Vorrei averne potuto ridere a quel tempo\", ha scritto sotto una delle strisce del fumetto, riprodotta nella sua autobiografia. \"Il signor Capp mi ha considerevolmente fraintesa. Mi spiace che non sia pi\u00f9 in vita, l'avrebbe fatto ridere\" (dall'autobiografia \"And a Voice to Sing With\", 1987).\nL'album satirico del 1972 \"National Lampoon's Radio Dinner\" include una parodia di Joan Baez, \"Pull the Triggers, Niggers\" (\"premete il grilletto, negri\", deliberatamente scritto sbagliato: \"Pull the Tregroes\"), interpretato alla maniera di Joan Baez da Diana Reed. La canzone fa riferimento all'episodio in cui l'ex compagno della Baez, Bob Dylan, aveva esplicitamente difeso le Pantere Nere e George Jackson, condannato per omicidio.\nSpike Lee usa la cover di Joan Baez del 1964 del brano del cognato Richard Fari\u00f1a, \"Birmingham Sunday\", come sigla del suo film del 1997 film \"4 Little Girls\".\nIl suo nome appare nella sezione \"Ringraziamenti speciali\" del film di Michael Moore \"Fahrenheit 9/11\"; in risposta nel 2003 la Baez ha dedicato a Moore l'album \"Dark Chords on a Big Guitar\"."}
{"id": "24945", "revid": "93556", "url": "https://it.wikipedia.org/wiki?curid=24945", "title": "Maria Cebotari", "text": "Il suo nome russificato era \u041c\u0430\u0440\u0438\u044f \u0427\u0435\u0431\u043e\u0442\u0430\u0440\u044c, quello romeno, era Ciubotaru. Alla sua nascita Chi\u015fin\u0103u era il capoluogo della Bessarabia nell'Impero russo, ma era divenuta una citt\u00e0 rumena dopo la prima guerra mondiale. Maria Cebotari studi\u00f2 come soprano presso il Conservatorio della sua citt\u00e0 natale. Cant\u00f2 per molti anni in Germania e Austria. \nBiografia.\nNel 1929 lavora come attrice nel Teatro d'arte di Mosca.\nIl debutto come cantante avvenne nel 1931 al Semperoper di Dresda (Germania) nel ruolo di \"Mim\u00ec\" ne \"La Boh\u00e8me\" di Giacomo Puccini.\nAncora nello stesso anno debutta al Festival di Salisburgo diretta da Bruno Walter come primo \"Knabe\" in Die Zauberfl\u00f6te ed Eros in Orfeo ed Euridice (Gluck), nel 1932 prima \"Meerm\u00e4dchen\" in Oberon (opera) e canta nella prima assoluta di \"Mister Wu\" di Eugen d'Albert con Viorica Ursuleac e nel 1933 Euridice in \"Orfeo ed Euridice\".\nAncora a Dresda nel 1935 \u00e8 Aminta nella prima assoluta di Die schweigsame Frau diretta da Karl B\u00f6hm.\nNel 1936 arriva al Staatsoper Unter den Linden di Berlino come prima donna fino al 1946.\nSempre nel 1936 ci fu l'esordio al Wiener Staatsoper come Eurydike in \"Orfeo ed Euridice\" diretta da Walter con Kerstin Thorborg, dove divent\u00f2 celebre interpretando soprattutto le partiture di soprano lirico nelle opere di Wolfgang Amadeus Mozart e di Richard Strauss; nel 1940 Gilda in Rigoletto e Sophie in Der Rosenkavalier diretta da Hans Knappertsbusch con Anton Dermota, nel 1941 Daphne (opera), nel 1942 Konstanze in Die Entf\u00fchrung aus dem Serail diretta da Karl B\u00f6hm con Elisabeth Schwarzkopf, nel 1944 Die Gr\u00e4fin in Capriccio (Strauss) con Erich Kunz ed Alda Noni diretta da B\u00f6hm, nel 1947 Salom\u00e8 (opera), la Contessa Almaviva ne Le nozze di Figaro con Sena Jurinac, Donna Anna in Don Giovanni (opera) nella trasferta al Th\u00e9\u00e2tre des Champs-\u00c9lys\u00e9es con Hilde G\u00fcden diretta da Josef Krips, Cio-Cio-San in Madama Butterfly, Primadonna/Ariadne in Ariadne auf Naxos con Wilma Lipp e Lucile in Dantons Tod di Gottfried von Einem diretta da Ferenc Fricsay, nel 1948 Antonia/Stella in Les contes d'Hoffmann con Wilma Lipp, Pamina in \"Die Zauberfl\u00f6te\", Susanna ne Le nozze di Figaro, Frau Fluth in Die lustigen Weiber von Windsor e Turandot e nel 1949 Laura in \"Der Bettelstudent\" di Karl Mill\u00f6cker diretta da Anton Paulik fino al 31 marzo.\nAl Teatro La Fenice di Venezia nel 1941 \u00e8 Costanza in Die Entf\u00fchrung aus dem Serail.\nAncora Festival di Salisburgo nel 1945 \u00e8 Konstanze in Die Entf\u00fchrung aus dem Serail con Julius Patzak e tiene un recital, nel 1946 La Contessa di Almaviva ne Le nozze di Figaro con i Wiener Philharmoniker, nel 1947 Lucile in Dantons Tod e nel 1948 Euridice in Orfeo ed Euridice diretta da Herbert von Karajan, Isot in Le Vin Herb\u00e9 di Frank Martin, canta nella Messa n. 3 in fa minore di Anton Bruckner, la Messa in do maggiore (Beethoven) ed Exsultate, jubilate.\nDal 1938 al 1948 \u00e8 stata la moglie di Gustav Diessl.\nLa salute malferma le imped\u00ec di portare avanti la carriera di cantante. Mor\u00ec di cancro alla cistifellea il 9 giugno 1949 a Vienna."}
{"id": "24948", "revid": "2208340", "url": "https://it.wikipedia.org/wiki?curid=24948", "title": "K\u014dbe", "text": " \u00e8 una citt\u00e0 del Giappone, di 1,5 milioni di abitanti, situata nell'isola di Honsh\u016b. Per circa sei mesi, nel 1180, fu la capitale del Giappone, quando l'imperatore Antoku si trasfer\u00ec a Fukuhara ky\u014d, che si trovava nell'odierno quartiere cittadino Hy\u014dgo-ku.\nStoria.\nReperti archeologici, rinvenuti nella parte occidentale di K\u014dbe, testimoniano insediamenti umani durante il periodo J\u014dmon. La prima menzione della citt\u00e0 \u00e8 da attribuire agli antichi annali \"Nihon shoki\", che narrano la leggenda secondo cui l'imperatrice consorte Jing\u016b, nel III secolo d.C., fece costruire nell'odierno territorio cittadino il tuttora esistente e venerato santuario di Ikuta. Sin dall'antichit\u00e0 \u00e8 uno dei principali porti del paese. Durante i periodi di Nara e di Heian, il porto di K\u014dbe fu uno dei principali del Giappone ad inviare e ricevere ambasciate diplomatiche con la Cina.\nDopo che la corte imperiale torn\u00f2 a Kyoto, nel 1184 K\u014dbe fu teatro della grande battaglia di Ichi-no-Tani, una delle principali nella guerra Genpei, che si sarebbe conclusa nel 1192 con la disfatta del clan Taira, la cui fortezza era a K\u014dbe, e la fondazione dello shogunato Kamakura. Durante il periodo Edo, la parte orientale di K\u014dbe fu sotto la giurisdizione del daimy\u014d di Amagasaki, quella occidentale sotto il daimyo di Akashi, mentre il centro era sotto il controllo diretto dello shogunato Tokugawa.\nNota per essere tradizionalmente cosmopolita, \u00e8 stata una delle prime citt\u00e0 ad iniziare i commerci con l'occidente, con l'apertura dei porti giapponesi ai traffici internazionali, avvenuta nel 1868, prima della restaurazione Meiji. Tale restaurazione avrebbe portato, nel 1871, all'unificazione dell'area cittadina, con l'abolizione del sistema han e l'istituzione delle prefetture.\nLa citt\u00e0 venne istituita nella sua forma attuale nel 1889, e fu allora che prese il nome K\u014dbe, derivato dal termine , l'antico appellativo dei seguaci del santuario di Ikuta. L'architettura ha risentito del carattere cosmopolita della citt\u00e0 e vi sono molti edifici in stile occidentale che risalgono ai primi del Novecento, soprattutto nel quartiere di Kitano, tra cui la Kyu Sh\u0101pu Jutaku e la Weathercock House.\nIl bombardamento americano del 17 marzo 1945, durante la seconda guerra mondiale, cost\u00f2 la vita a 8.841 abitanti e comport\u00f2 la distruzione del 21% dell'area urbana. L'evento avrebbe poi ispirato il film animato di Isao Takahata. Inoltre, K\u014dbe \u00e8 anche una delle ambientazioni principali del manga di Osamu Tezuka, che si svolge proprio durante la seconda guerra mondiale.\nK\u014dbe \u00e8 da tempo una delle municipalit\u00e0 pi\u00f9 popolate del paese e, come tale, nel 1956 fu una delle prime a divenire citt\u00e0 designata per ordinanza governativa. Il 17 gennaio 1995, la citt\u00e0 fu devastata dal terribile terremoto di Hanshin-Awaji nonostante la citt\u00e0 non fosse a rischio sismico. Le vittime furono 4.571, i senza tetto 236.899 e gran parte delle abitazioni e delle strutture portuali vennero distrutte.\nQuartieri.\nKobe ha nove quartieri (ku):\nCultura.\nMedia.\nStampa.\nQuotidiano locale \u00e8 il \"Kobe Shinbun\", fondato nel 1898.\nAnime.\nKobe \u00e8 il luogo di nascita di Kogoro Mori, personaggio di \"Detective Conan\". \u00c8 anche il luogo dove si svolgono le vicende del film d'animazione \"Una tomba per le lucciole\" e del manga \"La storia dei tre Adolf\".\nGastronomia.\nK\u014dbe \u00e8 nota anche per la carne pregiata dei suoi wagy\u016b (bovini giapponesi), che prendono il nome dalla citt\u00e0 e sono chiamati .\nInfrastrutture e trasporti.\nTrasporti su ferro.\nLa stazione di Sannomiya \u00e8 il principale snodo dei trasporti ferroviari della citt\u00e0, punto di interscambio fra quattro compagnie ferroviarie che la collegano con Osaka/Kyoto a est e Himeji a ovest: la JR West, le ferrovie Hanky\u016b, le ferrovie Sany\u014d e le ferrovie Hanshin.\nDi seguito vengono indicate le linee principali:\nKobe \u00e8 dotata di una metropolitana costituita da due linee, la linea Seishin-Yamate e la linea Kaigan, e di due people mover automatici, il Kobe Port Liner, che porta all'aeroporto di Kobe e la linea Rokk\u014d Island.\nSul monte Rokk\u014d sono presenti le due linee di funicolare Maya e Rokk\u014d e le funivie Rokk\u014d-Arima, Maya e Shin-Kobe.\nTrasporti su gomma e aerei.\nPer Kobe passa un certo numero di autostrade, fra cui la Meishin (Nagoya - Kobe) e la Hanshin (Osaka - Kobe). Altre autostrade sono la Sany\u014d (Kobe - Yamaguchi) e la Ch\u016bgoku (Osaka - Yamaguchi). L'autostrada Kobe-Awaji-Naruto parte da Kobe e raggiunge Naruto, passando per l'isola Awaji e quindi per il Ponte di Akashi Kaiky\u014d, il pi\u00f9 lungo ponte sospeso del mondo.\nL'Aeroporto Internazionale di Osaka, situato a Itami \u00e8 a poca distanza da Kobe, che \u00e8 comunque dotata del suo aeroporto su un'isola artificiale. Per i voli internazionali, Kobe si affida all'Aeroporto Internazionale del Kansai.\nAmministrazione.\nGemellaggi.\nKobe \u00e8 gemellata con:\nPatti d'amicizia.\nK\u014dbe ha un rapporto speciale e privilegiato con la citt\u00e0 di Terni in quanto ambedue condividono, anche se su piani diversi, una speciale affezione per San Valentino e per le tradizioni legate ad esso. Nel 1993 lo scultore ternano Aurelio De Felice ha donato alla municipalit\u00e0 nipponica la propria scultura \"Maternit\u00e0\", che \u00e8 stata posta nel parco di Nunobiki."}
{"id": "24950", "revid": "180559", "url": "https://it.wikipedia.org/wiki?curid=24950", "title": "Dimitrie Onofrei", "text": "Biografia.\nDopo una breve carriera al Teatro dell'Opera di Bucarest, studi\u00f2 come tenore al Conservatorio di Milano. Debutt\u00f2 nel 1922 al Teatro Reale di Malta nel \"Rigoletto\" di Giuseppe Verdi, nel ruolo del duca di Mantova.\nNel 1925 ci fu l'esordio negli Stati Uniti d'America, dove cant\u00f2 per la prima volta al Teatro \"Century\" di New York. Dotato di una voce tenorile di rara estensione, la carriera di Dimitrie Onofrei fu tutta in ascesa e lo port\u00f2 ad interpretare pressoch\u00e9 tutti i principali ruoli tenorili del melodramma.\nL'addio alle scene avvenne nel 1962. Divenne professore di canto al Conservatorio di Cincinnati (USA) e poi - fino al 1965 - di Chicago.\nHa fatto numerose incisioni discografiche.\n\u00c8 morto il 20 marzo 1991 all'et\u00e0 di 93 anni a Bethlehem (Pennsylvania)."}
{"id": "24951", "revid": "1543377", "url": "https://it.wikipedia.org/wiki?curid=24951", "title": "Fondazione e Impero", "text": "Fondazione e Impero \u00e8 un romanzo di fantascienza di Isaac Asimov del 1945; \u00e8 il secondo volume della \"Trilogia della Fondazione\", formata dai primi tre romanzi dell'omonimo Ciclo. Come \"Fondazione\", \"Fondazione e Impero\" \u00e8 apparso in prima edizione come racconti sulla rivista \"Astounding Stories\" (1945), per poi essere raccolto, nel 1952, come volume unico sotto il titolo di \"Foundation and Empire\". In Italia \u00e8 noto anche con il titolo Il crollo della Galassia Centrale, dovuto alla sua prima pubblicazione nella collana \"Urania\".\n\"Il Mulo\" (\"The Mule\"), seconda parte del romanzo, ha vinto nel 1996 il premio retro Hugo per il miglior romanzo 1946.\nSuddiviso in due parti, per un totale di 26 capitoli, il romanzo, come gi\u00e0 \"Prima Fondazione\", presenta al suo interno alcuni estratti dall'Enciclopedia Galattica.\nTrama.\nIl libro \u00e8 diviso in due parti. Nei suoi primi 150 anni di vita, la Fondazione deve affrontare alcune Crisi Seldon, ognuna delle quali traccia la strada verso il Secondo Impero. Sotto Hober Mallow c'\u00e8 un primo ed indiretto confronto con l'Impero Galattico, ma il consolidarsi della posizione economica sotto questo sindaco conduce inevitabilmente ad un confronto aperto e diretto con l'Impero ormai decadente.\nPrima Parte.\nIl giovane generale dell'Impero Bel Riose, ansioso di farsi notare con battaglie e guerre di conquista, viene mandato a mantenere l'ordine sui pianeti della periferia. Tra questi c'\u00e8 Siwenna, il pianeta dove, anni prima, era atterrato Hober Mallow nella sua incursione segreta nei territori imperiali. Alle orecchie di Riose sono giunte le voci di alcuni \"maghi\" che riescono a compiere prodigi incredibili e che presto potrebbero creare un Secondo Impero, pi\u00f9 forte di quello attuale. Per trovare conferma a tali parole, Riose si rivolge a Ducem Barr, figlio di Onum Barr, incontrato da Mallow nella sua vecchia visita. Barr gli conferm\u00f2 l'esistenza della Fondazione e del Progetto Seldon, ovvero quel piano che sta alla base dei successi e dell'invincibilit\u00e0 della Fondazione stessa. Riose, per\u00f2, ben lungi dal credere nell'esistenza di tale piano, o almeno nella sua affidabilit\u00e0, inizia a conquistare sempre pi\u00f9 pianeti, avvicinandosi sempre pi\u00f9 a Terminus, il pianeta della Fondazione. Nel frattempo Barr prova a convincerlo dell'inevitabilit\u00e0 della sconfitta, ma Riose continua nella sua cauta avanzata. Durante tale avanzata cattura, con estrema facilit\u00e0, il mercante Lathan Devers, che alla fine si riveler\u00e0 essere una spia della Fondazione, mandato sulla nave ammiraglia delle forze imperiali per provare a bloccare, o almeno rallentare l'avanzata del generale. Il compito di Devers sembra semplificato dall'arrivo di Brodrig, consigliere fidato di Cleon II, il malato e morente Imperatore attuale. Devers, infatti, prospetta a Brodrig dei facili guadagni e soprattutto una facile ascesa al trono. L'avido consigliere di Cleon II, che in un primo momento non vedeva di buon occhio il giovane Riose, allettato dalle possibili ricchezze, si allea con quest'ultimo e chiede, ottenendoli, dei rinforzi all'Imperatore. La situazione si fa difficile: Riose scopre che Barr e Devers stanno utilizzando dei sistemi particolari per non far tracciare i loro pensieri e cerca di metterli alle strette, ma un'azione disperata del vecchio Barr consente loro di fuggire. I due, a bordo della veloce astronave del mercante, si dirigono verso Trantor, il pianeta imperiale, per cercare di entrare in contatto con Cleon II e dirgli che Riose e Brodrig si sono alleati per detronizzarlo. I due non ci riescono, ma comunque \u00e8 lo stesso Imperatore a richiamare Riose e Brodrig e a farli giustiziare per tradimento. Barr spiega in seguito che la situazione politica dell'Impero rendeva inevitabile questo sviluppo, come previsto dal Piano Seldon, dato che un Imperatore che vuole mantenere il trono non pu\u00f2 tollerare che un generale sotto il suo comando diventi troppo potente e possa mirare a usurpare la corona imperiale. Alla fine Barr e Devers vengono decorati come eroi per il contributo dato alla vittoria finale, ma le ultime parole di Devers sembrano presagire la nuova Crisi Seldon in procinto di verificarsi.\nSeconda Parte.\nSono passati circa 80 anni dalla minaccia dell'Impero ai danni della Fondazione e una nuova Crisi \u00e8 prossima. La situazione economica e sociale nella Fondazione \u00e8 abbastanza difficile. La carica di Sindaco, a causa del colpo di mano di Indbur, \u00e8 diventata ereditaria: l'attuale Sindaco, infatti, \u00e8 suo nipote e riesce a conservare la sua carica soprattutto grazie ad una complicatissima burocrazia. Il potere economico, poi, \u00e8 nelle mani di una ristretta \"\u00e9lite\" di industriali, tagliando fuori dai guadagni i Mercanti Indipendenti, che vedono nell'ormai morto Devers un modello (nei suoi ultimi anni di vita, infatti, ha combattuto le ingiustizie della Fondazione ricevendo in cambio la prigionia), e larghe fette della popolazione dei pianeti confederati. Tra i ribelli sono da annoverare Fran e Randu Darell, padre e zio di Toran Darell, che ha appena sposato Bayta, giovane della Fondazione. Con la sua novella sposa, Toran si reca su Haven, pianeta indipendente e sua \"casa\" d'origine. Fran e Randu, infatti, stanno organizzando una rivolta dei Mercanti contro la Fondazione, ma devono innanzitutto capire quali sono le intenzioni di un nuovo conquistatore che sta avanzando verso Terminus e, soprattutto, se possono utilizzarlo per far cadere gli attuali capi. Le voci che corrono su questo invincibile essere sono poche: si sa solo che \u00e8 un abile stratega e che \u00e8 stato in grado di conquistare Kalgan, un pianeta indipendente, senza utilizzare nemmeno un'arma. Si fa chiamare semplicemente il Mulo.\nPoich\u00e9 Toran e Bayta non sono stati in luna di miele, Randu e Fran li invitano ad andare su Kalgan, per prendere contatto con il Mulo e cercare di portarlo dalla parte dei mercanti. Giunti su Kalgan, mentre si stanno godendo il riposo, si imbattono nel Magnifico Giganticus, buffone del Mulo stesso, sfuggito al suo padrone e protetto coraggiosamente dalla coppia di sposini contro le guardie del Mulo che volevano riportarlo alla corte del loro generale. Scampato questo pericolo, i tre fanno, durante la notte, la conoscenza di Han Pritcher, generale della Fondazione e aderente al segreto Partito Democratico, che sta cercando proprio Magnifico, poich\u00e9 gli pu\u00f2 essere molto utile per capire chi sia il nuovo nemico della Fondazione. Da Magnifico si viene, quindi, a sapere che il Mulo \u00e8 un mutante, alto e possente, in grado di uccidere con il solo sguardo. Pritcher, allora, per avvisare del pericolo la Fondazione, decide di fare rotta verso Terminus.\nNel frattempo, sul pianeta della Fondazione, Ebling Mis, scienziato e unico a potersi permettere di trattare confidenzialmente il sindaco Indbur, gli assicura di aver capito quale sia il periodo della prossima Crisi Seldon. Il sindaco, allora, decide di organizzare una grande riunione della popolazione nella Volta del Tempo, cui partecipano sia Bayta, sia Toran e sia Magnifico. Il povero clown, infatti, grazie al \"Visisonor\", un particolare strumento capace di trasformare i suoni in emozioni, stava riscuotendo un certo successo, ma non pot\u00e9 dimostrare la sua abilit\u00e0 all'assemblea riunita a causa dell'attacco definitivo del Mulo. Inoltre, poco prima dell'attacco, l'immagine di secoli prima di Seldon stava parlando di tutt'altra crisi (la rivolta dei mercanti, mai partita a causa dell'invasione del mutante), poich\u00e9 le azioni individuali non sono prevedibili dalla psicostoria. Il Mulo, cos\u00ec, sconfigge definitivamente la Fondazione e gli unici pianeti che gli si oppongono sono quelli indipendenti, dove si vanno a rifugiare Bayta, Toran, Magnifico e Mis. Giunti su Haven ognuno di loro si d\u00e0 da fare come pu\u00f2: Bayta lavora in fabbrica, Magnifico fa una serie di concerti, Mis studia le carte per capire come sconfiggere il Mulo e soprattutto come chiedere l'aiuto della Seconda Fondazione, Randu cerca di organizzare al meglio la resistenza, ma ancora una volta la popolazione \u00e8 presa da un profondo e grande sconforto, che gli impedisce di respingere l'attacco finale delle forze del Mulo e quindi di cadere in balia del suo esercito. Ancora una volta Bayta e i suoi amici sono costretti a scappare, questa volta dirigendosi verso Trantor per cercare di andare nella sua biblioteca e scoprire pi\u00f9 cose possibili sulla Seconda Fondazione, di cui si conosce solo un vago accenno di Seldon stesso risalente ad una delle prime crisi.\nI quattro amici, per\u00f2, non riescono a raggiungere direttamente il pianeta e passano, prima per il nuovo pianeta imperiale, Neotrantor, dove risiede l'attuale Imperatore, Dagobert IX, per ottenere da questi un permesso per visitare le biblioteche imperiali su Trantor. Il monarca oramai anziano, non pi\u00f9 lucido - convinto addirittura del vassallaggio di Anacreon - \u00e8 insidiato dal figlio, il principe Dagobert X, che, spalleggiato dalle guardie imperiali, pone in stato di arresto i quattro e tenta di violentare Bayta. Magnificus uccide gli aguzzini utilizzando il Visisonor e prosegue la fuga verso Trantor.\nPrima di giungere su ci\u00f2 che resta dell'ex capitale dell'Impero, l'astronave oramai ribattezzata in onore di Bayta, incrocia una pattuglia da un fantomatico sistema chiamato Filia. Toran e Magnifico vengono convocati uno ad uno nell'astronave per presto essere rilasciati. I quattro giungono finalmente su Trantor, oramai un cumulo di rovine tra le quali si disseminano estese coltivazioni. Ebling Mis inizia la strenua ricerca nell'antica e ricchissima biblioteca imperiale misteriosamente risparmiata dalle razzie. Come sospinto da una forza misteriosa Mis si consuma nel duro lavoro debilitandosi profondamente nel fisico. Il gruppo \u00e8 oramai alle strette, ricevendo la visita lampo di un Han Pritcher convertito ed oramai fedele al suo mortale nemico (il potere derivante dalla mutazione del mulo consiste per l'appunto nel riuscire ad influenzare lo stato emotivo delle persone, fino alla conversione). Prima che possa finalmente rivelare l'ubicazione della Seconda Fondazione, Mis viene ucciso da Bayta. La donna infatti, entrata nel cuore di Magnifico, \u00e8 l'unica non convertita e controllata mentalmente, al contrario di Toran, Mis e Pritcher, in quanto il clown, come ella ha intuito da tempo, altri non \u00e8 che il Mulo."}
{"id": "24952", "revid": "217", "url": "https://it.wikipedia.org/wiki?curid=24952", "title": "Il crollo della Galassia centrale", "text": ""}
{"id": "24956", "revid": "834", "url": "https://it.wikipedia.org/wiki?curid=24956", "title": "Maximo Francisco Repilado Munoz", "text": ""}
{"id": "24958", "revid": "77358", "url": "https://it.wikipedia.org/wiki?curid=24958", "title": "Edith Giovanna Gassion", "text": ""}
{"id": "24959", "revid": "834", "url": "https://it.wikipedia.org/wiki?curid=24959", "title": "Farouk Bulsara", "text": ""}
{"id": "24960", "revid": "834", "url": "https://it.wikipedia.org/wiki?curid=24960", "title": "Richard Starkey", "text": ""}
{"id": "24961", "revid": "180559", "url": "https://it.wikipedia.org/wiki?curid=24961", "title": "Ion N. Petrovici", "text": "Biografia.\n\u00c8 stato professore di Neurologia e Psichiatria all'Universit\u00e0 di Colonia (Germania) e direttore della Clinica Neurologica dell'Ospedale universitario K\u00f6ln-Merheim dell'Universit\u00e0 di Colonia. Ha descritto nel 1962 la Sindrome alterno asfigmo-piramidale.\nNato in Romania, dopo l'esame di maturit\u00e0 al liceo classico di Ploie\u0219ti ha iniziato nel 1947 lo studio di medicina all'Universit\u00e0 di Bucarest, dove si \u00e8 laureato nel 1953 con la tesi \"Le discopatie degenerative\".\nSi \u00e8 specializzato fra 1956 e 1959 nella Clinica di Neurologia dell'Istituto di Ricerche Neurologiche dell'Accademia Romena e dell'Universit\u00e0 di Bucarest, avendo come professori Arthur Kreindler e Vlad Voiculescu. Soprattutto Vlad Voiculescu \u00e8 stato il suo mentore spirituale per tutto il suo sviluppo professionale e scientifico. In questo tempo aveva gi\u00e0 cominciato a fare ricerche sulle malattie cerebrovascolari (patogenesi e clinica delle trombosi dell'arteria carotide, l'ematoma intracerebrale spontaneo). Ion N. Petrovici \u00e8 stato attestato come specialista in Neurologia nel 1959.\nNel 1964 comincia l'attivit\u00e0 nel reparto di diagnosi preoperatoria della Clinica di Neurochirurgia dell'Universit\u00e0 di Bucarest, sotto la direzione di Constantin Arseni. Assieme ad Arseni e Frank Nass, pubblica nel 1965 la monografia \"Le malattie vascolari del cervello e del midollo spinale\" e nel 1966 \u00e8 relatore principale al Congresso Nazionale di Neurologia di Bucarest sull'argomento \"Tumori del lobo temporale\".\nNel 1969 si trasferisce in Germania, dove inizia il lavoro nella sezione clinica dell'Istituto Max Planck per Ricerche Neurologiche sotto la direzione di Klaus-Joachim Z\u00fclch.\nNel 1978, Ion Petrovici riceve dall'Universit\u00e0 di Colonia la qualificazione di \"libero docente\" (\"venia legendi\" per neurologia) con la dissertazione \"Specializzazione emisferica e trasferimento interemisferico dell'informazione nei pazienti con lesioni cerebrali focali\". Nel 1983 diventa Professore di Neurologia e Psichiatria all'Universit\u00e0 di Colonia.\nNel 1985 Ion N. Petrovici riceve l'incarico di Direttore della Clinica Neurologica dell'Ospedale Accademico K\u00f6ln-Merheim dell'Universit\u00e0 di Colonia.\nOpere.\nL'attivit\u00e0 scientifica di Ion N. Petrovici \u00e8 diretta sui diversi argomenti, come le malattie cerebrovascolari, la terapia dei tumori cerebrali maligni, la teoria della localizzazione corticale delle funzioni e - soprattutto - sui problemi speciali della Neuropsicologia (specializzazione emisferica, trasferimento interemisferico dell'informazione, l'emisfera cerebrale sinistra non-dominante ed il linguaggio, le agnosie visuo-spaziali).\nI risultati dei suoi lavori scientifici sono stati oggetto di pi\u00f9 di 200 articoli nelle riviste di specialit\u00e0 e di 14 contributi in varie monografie.\nIon N. Petrovici \u00e8 stato socio di numerose societ\u00e0 scientifiche, come: \"Deutsche Gesellschaft f\u00fcr Neurologie\", \"Deutsche Gesellschaft f\u00fcr Neurophysiologie\", \"Societ\u00e0 Italiana di Neurologia\", \"Societ\u00e0 Italiana dei Neurologi Ospedalieri\", \"Societatea Rom\u00e2n\u0103 de Neuroendocrinologie\", \"New York Academy of Sciences\", e \"Fellow of the Royal Society of Medicine\".\nLa Sindrome alterno asfigmo-piramidale.\nNel 1962, Ion N. Petrovici, assieme a Alexandru Fradis, descrive la Sindrome alterno asfigmo-piramidale: nel caso di ostruzione dell'arteria carotide, si osserva una asfigmia dei rami collaterali sul lato della ostruzione, concomitante ad una emiparesi controlaterale (\"Psychiatria et Neurologia-Basel, 1962, 144:137\").\nRiconoscimenti.\n\u00c8 stato socio onorifico dell'Accademia Romena di Scienze Mediche e, nel 2003, riceve il \"Diploma di Merito Accademico\" dell'Accademia Romena per il suo \"contributo allo sviluppo delle ricerche neurologiche e delle neuroscienze su piano mondiale\" e la Medaglia Commemorativa \"G.Marinescu\".\nNel 1973 Ion N. Petrovici ha ricevuto il titolo di Dottore in Medicina e Chirurgia a l'Universit\u00e0 di Roma."}
{"id": "24962", "revid": "106456", "url": "https://it.wikipedia.org/wiki?curid=24962", "title": "Allen Welsh Dulles", "text": "Diplomatico dal 1916 al 1926. Finanziere come socio gerente nella Sullivan &amp; Cromwell dal 1926 al 1942. Agente segreto dal 1943 al 1945. \nMembro della commissione Warren nell'indagine sull'assassinio di John Fitzgerald Kennedy nel 1963 - 1964.\nBiografia.\nDulles era secondogenito di Allen Macy, un prete presbiteriano, e di Edith Foster Dulles, figlia dello statista John Watson Foster; suo fratello maggiore era John Foster Dulles, che fu Segretario di Stato degli Stati Uniti d'America, sua sorella minore Eleanor Lansing Dulles fu ambasciatrice in Germania, suo zio Robert Lansing segretario di Stato di Thomas Woodrow Wilson e David Rockefeller suo cugino. Suo nipote fu il cardinale Avery Dulles. Per 16 anni, nell'et\u00e0 matura, svolse anche attivit\u00e0 privata come avvocato, finanziere, intermediario nella compravendita di armi e banchiere.\nTra il 1915 e il 1916, Dulles, per otto mesi, insegn\u00f2 nella scuola missionaria di Allahabad, in India. Nel 1914 a Princeton Dulles si laure\u00f2 in scienza politica e poi ha ricevuto una laurea avanzata nel 1916 anche questo nella scienza politica.\nIn diplomazia.\nDal 1916 al 1926, per 10 anni, fino all'et\u00e0 di 33 anni, fece parte del corpo diplomatico.\nIl 7 luglio 1916 fu assegnato all'ambasciata di Vienna, dell'Impero austro-ungarico. Il 7 aprile 1917, dopo che gli Stati Uniti dichiararono guerra all'Impero austro-ungarico, la delegazione americana trasfer\u00ec le proprie operazioni di spionaggio e diplomatiche a Berna. Dulles ricevette l'addestramento nello spionaggio assieme a William S. Stephenson dall'MI6, il servizio di spionaggio britannico, negli Stati Uniti. Dal 23 aprile, Dulles fu militare attivo nel ambasciata Americana a Berna, per il segretario del Dipartimento di Stato. In novembre del 1918, a 25 anni, in seguito alla resa delle truppe germaniche, Dulles fu assegnato al Boundary Commission a Versailles, dove and\u00f2 a lavorare sulla nazione appena creata della Cecoslovacchia.\nNel 1919 a Parigi, Dulles serv\u00ec nell'unit\u00e0 di intelligence del Dipartimento di Stato, durante la conferenza di pace. Dulles rimase nel Dipartimento di Stato dopo che la Germania firm\u00f2 gli accordi di pace e lavor\u00f2 all'ambasciata americana a Berlino, trasmettendo informazioni vitali riguardo al caos sociale e politico che era seguito.\nNel mese di maggio 1920 Dulles fu trasferito all'ambasciata americana a Istanbul, dove present\u00f2 un rapporto al Dipartimento di Stato su informazioni militari ed economiche della Turchia e sulle attivit\u00e0 nel campo petrolifero persiano.\nNel 1920 Dulles si spos\u00f2 con Martha Clover Todd (nota come Clover) di Baltimora, morta nel 1974. Ebbero tre figli, Clover Todd (noto come Toddy Dulles), Joan Dulles, e Allen Macy Dulles. Toddy Dulles ebbe una ferita quasi fatale alla testa mentre era in servizio nei marine in Corea, che lo rese inabile per il resto della vita. Nel 1922, a 29 anni, Allen ritorn\u00f2 a Washington, come Capo del Dipartimento di Stato della divisione del Vicino Oriente. Qui continu\u00f2 gli studi in legge alla sera, all'universit\u00e0 George Washington Scuola di Legge dove si laureo' nel 1926. Nel 1924, a 30 anni, in coincidenza con il Piano Dawes, Dulles organizz\u00f2 un grosso prestito per la Krupp. Nel 1925 a Ginevra, Dulles fu il delegato statunitense alla conferenza internazionale sul traffico d'armi (International Conference on Arms Traffic). Nel 1926 a 32 anni, ottenne la docenza in legge, all'universit\u00e0 George Washington e cominci\u00f2 a lavorare allo studio legale Sullivan &amp; Cromwell.\nNell'autunno del 1926, all'et\u00e0 di 33 anni, insoddisfatto dello stipendio diplomatico, diede le dimissioni dal Dipartimento di Stato.\nFinanziere.\nDa allora e fino al 1942, per 16 anni svolse attivit\u00e0 di avvocato, di finanziere, intermediario garante di Adolf Hitler e banchiere. Entr\u00f2 nella massoneria di rito scozzese. Svolse attivit\u00e0 nel Partito Repubblicano. Lavor\u00f2 nella stessa compagnia nella quale lavorava suo fratello maggiore, alla United Fruit Company.\nCome avvocato difese due dei pi\u00f9 importanti boss mafiosi americani tra le due guerre: Lucky Luciano e Meyer Lansky.\nCome finanziere Dulles lavor\u00f2 a New York per Sullivan &amp; Cromwell, una compagnia d'investimento mobiliare di Wall Street, come socio gerente, dove progett\u00f2 con successo il pi\u00f9 grande prestito del Ministero del Tesoro (30 milioni di dollari) al governo tedesco nazionalsocialista, cos\u00ec come altri prestiti stranieri e divenne l'uomo di punta del Dipartimento di Stato sui prestiti stranieri durante il 1926-1933.\nNel 1930 John Foster Dulles, fratello di Allen, per conto della ricca famiglia di origine cecoslovacca dei Petscheks a vendere le azioni nella Silesian Coal, a George Menane, prestanome della famiglia Petscheks. Dulles rivendette poi le azioni al suo amico Schacht, Ministro dell'Economia Nazista. Dopo la vendita, Dulles diventa direttore della Consolidated Silesian Steel Company. Aveva solo una piccola quota nella societ\u00e0, il resto apparteneva a Frederick Flick. In seguito divenne la Silesian-American Corporation, gestita da Prescott Bush e da suo suocero George Walker. In seguito alla seconda guerra mondiale, l'8 novembre 1942, il presidente Roosevelt ordin\u00f2 la confisca delle azioni.\nNel periodo dal 1926 al 1933, Dulles divenne il principale negoziatore d'armi per il Dipartimento di Stato, fino al 1942. La Brown Brothers si era fusa con la Harriman &amp; Co. di New York per formare la Brown Brothers Harriman. Averell Harriman era un industriale dei trasporti ferroviari e Dulles era suo amico intimo. \nLa Brown Brothers Harriman vers\u00f2 il denaro nelle casse del Partito Nazista portando al potere Adolf Hitler. La Brown Brothers Harriman &amp; Co. trasfer\u00ec via mare in Germania milioni di dollari in oro, acciaio, carburante, carbone e titoli di Stato americani, usati da Hitler per costruire la sua macchina di guerra.\nA Colonia, del 4 gennaio 1933 ci fu un incontro segreto fra Hitler, von Pappen e il Barone Kurt von Schroder, capo di un impero bancario internazionale. Il barone Schroder aveva precedentemente raccolto fondi per estinguere il debito nazista, imposto dal Trattato di Versailles del 28 giugno 1919. Fu solo dopo che Hitler si incontr\u00f2 in segreto con von Pappen nella casa di Colonia del Baron Kurt von Schroder che Hindenburg avrebbe ceduto e avrebbe nominato Hitler cancelliere. Questo incontro segn\u00f2 la nascita del Terzo Reich.\nA questo incontro erano presenti anche due americani: John Foster Dulles e suo fratello Allen. I fratelli Dulles erano presenti come rappresentanti legali per la Kuhn Loeb Company, che aveva concesso ingenti crediti a breve termine alla Germania.\nLa loro presenza garantiva i crediti per il rimborso da parte di Hitler.\nNel 1934 Allen Dulles \u00e8 nel consiglio d'amministrazione come direttore della banca Schroeder, suo fratello John Foster Dulles \u00e8 consigliere legale, la banca \u00e8 il braccio finanziario del nazismo. Nel 1936 la Banca Schroeder si fonde e forma la Schroeder, Rockfeller &amp; Co. Inc. Carlton P. Fuller presidente, Avery Rockfeller vicepresidente. Nel 1937 alla fine di gennaio, Dulles fonde tutte le sue attivit\u00e0 in un unico conto nella stessa banca intestato alla Brown Brothers Harriman-Schroeder e Rock (Rock diminutivo di Rockefeller). John Foster and Allen Dulles sono i due avvocati della Standard Oil Company di John D. Rockefeller, che stanno per essere indagati per gli affari con i nazisti e per la loro propensione all'eugenetica (dottrina di igiene razziale).\nDirettore dell'OSS in Europa.\nDal 1942 al 1945 Dulles, durante la seconda guerra mondiale, ritorn\u00f2 nell'esercito, reclutato dal Capo dell'OSS, generale William Joseph Donovan, come Direttore dell'Office of Strategic Services (OSS) in Europa, con sede a Berna, nome in codice Agente 110. La sua copertura era il ruolo di assistente dell'ambasciatore americano in Svizzera.\nDulles lavor\u00f2 nell'intelligence riguardante i piani e le attivit\u00e0 dei tedeschi. La carriera di Dulles venne beneficiata dalle informazioni fornitegli da Fritz Kolbe, un diplomatico tedesco e nemico dei nazisti. Kolbe forn\u00ec documenti segreti riguardanti l'attivit\u00e0 delle spie tedesche e piani per il caccia a reazione Messerschmitt Me 262.\nL'informazione spionistica pi\u00f9 strepitosa fu quella del \"Dossier Bergier\", il rapporto inviato da Dulles a Washington, con tutte le descrizioni riguardanti il programma tedesco dei razzi V1 e V2. Il Dossier Bergier permise agli Alleati il bombardamento e la distruzione del centro di ricerca di Peenem\u00fcnde, infliggendo un colpo importante alla fabbrica nazista di armi di distruzione di massa.\nAllen Dulles fu uno degli attori principali nelle trattative avviate da Max Waibel (Operazione Sunrise) (\"Alba\") con Eugen Dollmann e alla capitolazione delle truppe tedesche nel nord Italia. L'accordo fu firmato con Generale Karl Wolff delle SS.\nNegoziati per la resa tedesca in Italia.\nIl tesoro della Galleria degli Uffizi, preso dai nazisti, fu subito recuperato e Ferruccio Parri, e altri prigionieri della Gestapo, vennero consegnati all'esercito americano in Svizzera, sani e salvi, nel marzo 1945. La resa definitiva fu firmata il 29 aprile 1945, a Caserta. Per i negoziati per la resa separata delle truppe tedesche in Italia, Dulles verr\u00e0 decorato dal presidente Truman il 18 luglio del 1946.\nNel Gennaio del 1945 Dulles si incontra con Edda Ciano in Svizzera e dopo accordi con questa, fa microfilmare i diari segreti del marito Galeazzo Ciano.\nOperazione Paperclip.\nNel novembre 1945, ebbe inizio l'Operazione Paperclip (\"graffetta\") che consistette nella ricerca ed il reclutamento di specialisti ex-nazisti, circa 2.000 fra scienziati e tecnici tedeschi ed i loro familiari, tra il 1945 ed i primi anni cinquanta. L'obiettivo era di sottrarre all'Unione Sovietica durante la guerra fredda l'acquisizione dei progressi scientifici compiuti dalla Germania nazista. Il Presidente Harry Truman autorizz\u00f2 l'operazione a patto che gli scienziati non fossero \"esageratamente\" nazisti. Nel caso di criminali di guerra nazisti, come Klaus Barbie e Robert Jan Verbelen, i curriculum erano \"ritoccati\" dal servizio segreto Counter Intelligence Corps, che apponeva una graffetta per renderli riconoscibili (da ci\u00f2 deriva il nome dell'operazione). Dulles aiuta Reinhard Gehlen, capo del servizio segreto nazista, a scappare negli Stati Uniti con 52 casse piene di dossier e documenti che aveva accumulato nei molti anni in cui aveva fatto parte dello spionaggio nazista contro l'Unione Sovietica e contro i comunisti italiani e francesi.\nOffice of Policy Coordination.\nNelle elezioni presidenziali del 1948, Allen Dulles fu capo consigliere del candidato repubblicano Thomas Dewey. I fratelli Dulles e James Forrestal contribuirono a formare l'Ufficio di Coordinamento delle Politiche (Office of Policy Coordination), che fu un apparato degli Stati Uniti per operazioni psicologiche segrete e di organizzazione di azioni paramilitari. L'Office of Policy Coordination fu creato con il documento NSC 10/2 del Concilio di Sicurezza Nazionale degli Stati Uniti (United States National Security Council), come un ufficio indipendente nel 1948, si fuse con la Central Intelligence Agency nel 1951. Il funzionario del Dipartimento di Stato George Frost Kennan, fautore della politica del contenimento, fu la figura chiave della creazione dell'Office of Policy Coordination.\nNel 1952, l'ufficio pass\u00f2 sotto il controllo diretto della CIA e fu fuso con il suo Ufficio Operazioni speciali per formare il National Clandestine Service. Con ci\u00f2 la CIA, oltre ad essere un servizio di raccolta informazioni, divenne anche il titolare unico del servizio di intervento paramilitari, che Allen Dulles e suo fratello John Foster Dulles adopereranno per molti interventi armati, in funzione anticomunista, degli Stati Uniti in supporto alla polita estera, dal 1953 al 1959, durante la Guerra fredda.\nDirettore della CIA.\nNel 1953 Dulles divenne il primo civile ad essere direttore della \"Central Intelligence Agency\" (CIA).\nOperazione Ajax.\nSotto la direzione di Allen Dulles, l'agenzia di spionaggio riusc\u00ec nei suoi primi colpi di stato, per rimuovere capi di Stato stranieri sgraditi, con operazioni coperte da segreto. L'Operazione Ajax fu la denominazione che il direttore diede al colpo di Stato in Iran 1953, per difendere la propriet\u00e0 dei campi petroliferi privilegiati della Anglo-Iranian Oil Company che era in societ\u00e0 con la Standard Oil Company (Indiana) (poi Amoco) di suo zio John Davison Rockefeller, contro il primo ministro democraticamente eletto dal presidente Mohammad Mossadeq, perch\u00e9 voleva nazionalizzare l'industria petrolifera del proprio paese. Mossadeq venne deposto e condannato a morte, pena che in seguito fu commutata agli arresti domiciliari. Conseguenza \u00e8 stata l'instaurazione dello sci\u00e0 Mohammad Reza Pahlavi che \u00e8 stato deposto dalla Rivoluzione iraniana e l'Iran \u00e8 diventato pi\u00f9 anti-americano di quando c'era la Democrazia.\nOperazione PBSUCCESS.\n\"Operation PBSUCCESS\" fu la denominazione che il direttore diede al colpo di Stato in Guatemala nel 1954, contro il governo democraticamente eletto del Presidente Jacobo Arbenz Guzm\u00e1n che venne rimosso perch\u00e9 voleva nazionalizzare terreni e propriet\u00e0, senza minacciare la sicurezza di altri paesi. Queste operazioni segrete di ingerenza nella politica interna di altri paesi, costituirono una parte importante della politica estera per la \"sicurezza nazionale\" durante la Guerra fredda, dell'amministrazione Eisenhower, note come \"\"New Look\" (Nuova Apparenza).\nOperazione Mockingbird.\nDulles promosse inoltre l'Operazione Mockingbird, un programma che aveva come scopo quello di influenzare la popolazione americana, per mezzo di propaganda su pubblicazioni come \"Selezione dal Reader's Digest\", \"Life\", \"TIME\" e altri media statunitensi. Dulles, il 3 agosto 1953, fece pubblicare un articolo sul Time, intitolato \"L'uomo dall'aria innocente\"\" (The Man with the Innocent Air). Nel marzo del 1953, il senatore Joseph McCarthy inizi\u00f2 una serie di investigazioni sulla potenziale sovversione comunista all'interno della CIA. Anche se nessuna delle investigazioni rivel\u00f2 alcun comportamento sbagliato, le audizioni erano comunque un danno potenziale, non solo per la reputazione della CIA, ma anche per la sicurezza di informazioni sensibili. Su richiesta di Dulles, il Presidente Eisenhower richiese che McCarthy smettesse di emettere citazioni in giudizio contro la CIA.\nGruppo NSC 5412/2.\nAllen Dulles fu a capo del gruppo NSC 5412/2, a partire dagli anni 1950, insieme a Gordon Gray, consigliere per la sicurezza nazionale, a James Douglas, segretario della Difesa e a Livingston T. Merchant, vice-ministro degli affari politici., che ideava azioni segrete e operazioni sotto copertura, in particolare ide\u00f2 l'Invasione della baia dei Porci per preparare l'invasione di Cuba. Il cardinale Avery Robert Dulles, gesuita, figlio di John Foster Dulles, consigli\u00f2 suo zio Allen Dulles di ingaggiare Manolo Artime, un giovane medico, sostenuto da una fazione dei gesuiti, rappresentata. da padre Posada, un sacerdote gesuita, come comandante della Brigata 2506.\nProgetto MK-ULTRA.\nInizialmente denominato \"Project Bluebird\" (merlo azzurro) e successivamente \"Project Artichoke\" (carciofo), fu infine chiamato \"MK-Ultra\" nel 1953.\nIl progetto Mk-Ultra fu ordinato dal direttore della CIA, Allen Dulles, il 13 aprile 1953, al fine di contrastare gli studi russi, cinesi e coreani sul cosiddetto controllo mentale (\"mind control\"), ovvero sul controllo della psiche delle persone. Questa tecnica avrebbe dovuto portare numerosi vantaggi, come ad esempio la creazione di assassini inconsapevoli o il controllo di leader stranieri scomodi. Il progetto sarebbe stato sovvenzionato da un totale di 25 milioni di dollari e ne furono coinvolte 80 istituzioni tra cui 44 universit\u00e0 e 12 ospedali.\nNel 1964 il progetto fu rinominato \"MK-Search\" in quanto si stava specializzando nella creazione del cosiddetto siero della verit\u00e0, a base di LSD, prodotta dapprima in Belgio, dal laboratorio Le Clocheton di Ronald Stark e in seguito direttamente negli Stati Uniti dalla Eli Lilly, a partire dal 1954. La sostanza \u00e8 stata usata per interrogare esponenti del KGB durante la guerra fredda, come Yuri Nosenko. Dato che quasi tutti i documenti riguardanti l'MK-ULTRA sono stati distrutti nel 1973, dall'allora direttore della CIA Richard Helms, \u00e8 praticamente impossibile riuscire a ricostruire tutte le attivit\u00e0 svolte nell'ambito di questo progetto.\nLa CIA in Vietnam.\nAllen Dulles, sotto la responsabilit\u00e0 politica di Eisenhower, mand\u00f2 il generale Edward Lansdale, nell'ottobre del 1956, come capo della missione militare e poi come direttore della stazione CIA a Saigon capitale del Vietnam del Sud e come consigliere di Ngo Diem.\nOperazione 40.\nSecondo quanto rivelato dalla Commissione Church nel 1976, Allen Dulles aveva sottoposto all'approvazione del presidente Eisenhower un piano per assassinare Fidel Castro, con l'aiuto della mafia.\nLa fallita invasione di Cuba.\n\"Operazione Zapata\" fu il nome in codice che Dulles diede all'invasione di Cuba, contro Fidel Castro, pi\u00f9 nota come Invasione della baia dei Porci. In realt\u00e0 era un'operazione rischiosa perch\u00e9 furono schierati 1.460 fra mercenari ed esuli cubani, contro i 20.000 uomini che schier\u00f2 l'esercito cubano: quando i partigiani cubani furono attaccati dall'esercito castrista, non ci fu nessuna copertura aerea perch\u00e9 non era previsto che l'aviazione statunitense attaccasse uno stato sovrano. Gli aerei cubani silurarono le navi avversarie con i rifornimenti di carburante, munizioni e cibo e gli invasori dopo tre giorni dovettero arrendersi.\nDimissioni e ultimi anni.\nDurante l'amministrazione Kennedy, Dulles fronteggi\u00f2 delle critiche crescenti, alcune palesemente veritiere come aver promosso finanziamenti ai nazisti prima della Seconda guerra mondiale ed essersi avvalso della collaborazione di criminali mafiosi. La fallita invasione della baia dei Porci min\u00f2 la credibilit\u00e0 della CIA, e i regimi filo-americani ma impopolari, favoriti da Dulles, in Iran, e in Guatemala, vennero visti come brutali e corrotti. Dulles venne infine silurato da Kennedy, il 28 novembre 1961, a causa della fallita invasione della Baia dei Porci, poco dopo aver sostenuto la richiesto di autorizzare l'Operazione Northwoods.\nDopo l'assassinio di Kennedy, Dulles chiese insistentemente al presidente Johnson di prendere parte alla Commissione Warren per investigare sulle cause dell'omicidio del presidente.\nAndato in pensione, Dulles scrisse un libro \"Master of Spies\", dove giustifica il fallimento dell'invasione di Cuba, con una dettagliata descrizione della propria vita da direttore dello spionaggio americano negli anni 1950.\nNel 1969 Dulles, grande fumatore, mor\u00ec per un'influenza, complicata da una polmonite, all'et\u00e0 di 75 anni."}
{"id": "24965", "revid": "2188192", "url": "https://it.wikipedia.org/wiki?curid=24965", "title": "Falzes", "text": "Falzes (\"Pfalzen\" in tedesco) \u00e8 un comune italiano di abitanti della provincia autonoma di Bolzano in val Pusteria (in Trentino-Alto Adige).\nGeografia fisica.\nIl centro abitato di Falzes si trova a s.l.m. e sovrasta l'imboccatura meridionale della val di Tures. Confina con il comune di Brunico a est, con Chienes a ovest e con Selva dei Molini a nord. Oltre al centro principale vi sono due frazioni: Grimaldo (in tedesco \"Greinwalden\") e Issengo (\"Issing\"), che si trovano sulla cosiddetta \"strada del sole\" (\"Pustertaler Sonnenstra\u00dfe\"), che poi prosegue in direzione ovest verso il comune di Terento.\nOrigini del nome.\nIl toponimo sarebbe ricollegabile al tardolatino \"Palantium\" o \"Palantia\", \"residenza di un principe\", anche spirituale, derivante a sua volta da origini prelatine.\n\u00c8 attestato in un documento del 1050 come \"Phalanza\", \"Pfalenz\", \"Phalenze\" e probabilmente \u00e8 di derivazione preromana. Infine, attorno al XIII secolo, diviene definitivamente \"Phaltzen\".\nIl nome italiano \u00e8 stato composto senza tenere conto della rotazione consonantica tedesca di \"p\" in \"pf\", ma con semplice adattamento della dizione tedesca.\nStoria.\nPregevoli e numerosi reperti archeologici attestano che il territorio comunale fu popolato fin dalla preistoria, e durante l'alto medioevo fu occupato dai baiuvari, e a un esponente della nobilt\u00e0 di questo popolo, un certo Grimoald, si deve la fondazione del minuscolo aggregato urbano di Grimaldo (ted. \"Greinwalden\").\nSuccessivamente fu infeudato ai signori \"von Pfalzen\", ministeriali del vescovo di Bressanone, per passare in seguito sotto il controllo dei conti di Tirolo, Gorizia e infine, sotto quello degli Asburgo.\nStemma.\nLo stemma \u00e8 partito, di colore rosso e argento; all'interno di ciascuna parizione \u00e8 raffigurato un falcetto di colore contrario. \u00c8 lo stemma della famiglia \"Plazoll zu Assling\", nel Medioevo Signori di \"Pfalzen\", che fecero costruire il castello di Sichelburg (\"sichel\" in lingua tedesca significa falce). Lo stemma \u00e8 stato adottato nel 1967.\nMonumenti e luoghi d'interesse.\nNel suo patrimonio artistico vanno annoverate la chiesa parrocchiale di San Ciriaco, risalente al XIX secolo, la chiesa di San Valentino del XV secolo, al cui interno sono custoditi meravigliosi affreschi e una statua lignea raffigurante il Santo, coevi alla struttura, e quella di San Nicol\u00f2 del XIV-XVIII secolo), oltre a Castel Sch\u00f6neck, che potrebbe verosimilmente essere il luogo natale del grande poeta tardomedievale Oswald von Wolkenstein.\nSociet\u00e0.\nRipartizione linguistica.\nLa sua popolazione \u00e8 nella quasi sua totalit\u00e0 di madrelingua tedesca:\nAmministrazione.\nDal dopoguerra in poi, il comune \u00e8 sempre stato amministrato dalla \"S\u00fcdtiroler Volkspartei\" (SVP), che alle elezioni ottiene regolarmente la maggioranza assoluta dei voti (come nella maggioranza dei comuni rurali dell'Alto Adige).\nSport.\nPer tre volte Falzes \u00e8 stata sede di arrivo di una tappa del Giro d'Italia, la prima nel 1997, l'ultima nel 2012.\nIn inverno \u00e8 possibile praticare vari sport invernali: di recente costruzione \u00e8 la pista di pattinaggio sul ghiaccio. \u00c8 anche disponibile una pista per lo sci di fondo, lunga 1,9 Km, e un campo scuola con un impianto di risalita per i bambini.\nIn estate si possono intraprendere numerosi itinerari nella natura pi\u00f9 incontaminata. \nDa alcuni anni, nei pressi del lago di Issengo \u00e8 stato costruito un parco avventura, uno dei maggiori dell'Alto Adige.\nA Falzes \u00e8 nato inoltre Fabian Aichner, wrestler attualmente sotto contratto con la WWE dove lotta nel roster di NXT."}
{"id": "24966", "revid": "599013", "url": "https://it.wikipedia.org/wiki?curid=24966", "title": "Svp", "text": ""}
{"id": "24968", "revid": "547992", "url": "https://it.wikipedia.org/wiki?curid=24968", "title": "Voltaggio (Italia)", "text": "Voltaggio (\"Otaggio\" in ligure, \"Votagio\" in piemontese) \u00e8 un comune italiano di 710 abitanti della provincia di Alessandria, in Piemonte.\nIl comune \u00e8 situato sull'Appennino Ligure attraversato dal torrente Lemme e da altri tre corsi d'acqua immissari dello stesso quale il rio Morsone, il rio della Barca (che nasce in provincia di Genova) e il rio Carbonasca che delimitano altre valli subalterne del paese.\nInsieme a Fraconalto \u00e8 uno dei comuni pi\u00f9 \"liguri\" della provincia di Alessandria e mantiene fortissimi legami con Genova ed \u00e8 anche un comune onorario della citt\u00e0 metropolitana di Genova.\nStoria.\nVillaggio compreso nella Marca Obertenga, pass\u00f2 agli eredi di Oberto, i Malaspina. Nelle guerre tra i Malaspina e Genova alla fine del XII secolo i primi dovettero rinunciare a questo feudo, che pass\u00f2 alla propriet\u00e0 divisa tra il potere temporale dei vescovi di Tortona, i marchesi di Gavi e la Repubblica di Genova. Oggetto di contesa tra Ducato di Milano, Marchesato del Monferrato e Repubblica di Genova, cambi\u00f2 pi\u00f9 volte proprietario, finch\u00e9 non pass\u00f2 definitivamente alla Repubblica, che ne aveva cominciato a governare i territori a partire dalla fine del XII secolo. Voltaggio era infatti indispensabile alla Repubblica Genovese come punto di passaggio del tratto della antica via Postumia che superava i Gioghi Appenninici evitando i Feudi imperiali. Tale percorso viario posseduto da Genova attraversava pertanto Fiaccone (oggi Fraconalto), Voltaggio, Gavi, arrivando infine a Novi\nVoltaggio da allora segu\u00ec le sorti della Repubblica fino all'annessione al Regno di Sardegna (1815). Fu saccheggiato e parzialmente distrutto nel 1625 da Carlo Emanuele III di Savoia. In epoca Napoleonica, sotto la Repubblica Ligure, venne a far parte della provincia di Novi che faceva parte della Liguria, nel 1859 con la legge Rattazzi pass\u00f2 alla provincia di Alessandria e quindi al Piemonte.\nDurante i Mondiali di calcio 1990 il paese ospit\u00f2 la nazionale di calcio della Costa Rica che gioc\u00f2 allo stadio Luigi Ferraris di Genova alcune partite.\nSimboli.\nLo stemma del Comune di Voltaggio \u00e8 stato concesso con decreto del presidente della Repubblica del 18 aprile 2006.\nMonumenti e luoghi d'interesse.\nArchitetture religiose.\nLa chiesa parrocchiale dell'Assunta e dei Santi Nazario e Celso conserva tele di Sinibaldo Scorza, pittore locale, e una statua lignea del Maragliano.\nIl convento dei Padri Cappuccini edificato nel 1595 e terminato nel 1604, ospita un'interessante pinacoteca con opere a carattere religioso tra il XVI e il XVIII secolo da artisti di scuola genovese e lombarda, quali Luca Cambiaso, Bernardo Strozzi, Lazzaro Tavarone, Domenico Fiasella, Gioacchino Assereto, Sinibaldo Scorza, Michelangiolo Bertolotto e Orazio De Ferrari; conserva il dipinto del 1694 con Sant'Onofrio anacoreta, opera di Paolo Pagani. Inoltre il Convento ospita una collezione di statue da presepe del Maragliano.\nNell'Oratorio di Nostra Signora del Gonfalone sono conservati i resti di San Clemente e buona parte delle opere del pittore autoctono Bernardo Carrosio, vissuto nel XVII secolo.\nSono inoltre presenti l'Oratorio di San Giovanni Battista, con la caratteristica cupola, costruito nel XIX secolo e l'Oratorio di Sant'Antonio Abate, localizzato al limite meridionale dell'abitato.\nArchitetture civili.\nConserva un bel ponte romanico, sul torrente Lemme.\nTra i principali edifici storici troviamo: Palazzo Grimaldi, antica sede degli esattori delle imposte; Palazzo Galliera con decorazioni trompe-l'\u0153il; Casa Scorza (XVI secolo).\nAree naturali.\nIl territorio comunale fa parte del Parco Regionale delle Capanne di Marcarolo e apparteneva, fino alla sua soppressione, alla Comunit\u00e0 montana Alta Val Lemme e Alto Ovadese.\nLe cime pi\u00f9 elevate del territorio comunale sono il Monte delle Figne (1172 m), il Monte Taccone (1113 m), il Monte Tobbio (1092 m) e il Monte Leco (1072 m). La vetta del Monte Tobbio \u00e8 caratterizzata dalla presenza di una chiesetta edificata nel 1897.\nInfrastrutture e trasporti.\nAutostrade.\nI caselli autostradali pi\u00f9 vicini sono quelli di Ronco Scrivia e Busalla sulla A7 Milano-Genova.\nFerrovie.\nLa stazione di Borgo Fornari per Voltaggio \u00e8 la fermata ferroviaria pi\u00f9 vicina sulla linea Torino-Genova. Tuttavia i voltaggini che si spostano in treno prediligono le stazioni di Arquata Scrivia e Ronco Scrivia, servite da treni regionali veloci.\nAmministrazione.\nIl 12 luglio 2005 Voltaggio \u00e8 stato riconosciuto, su richiesta del consiglio comunale, come comune onorario dalla Provincia di Genova in virt\u00f9 dei legami storici, economici e culturali con il capoluogo ligure.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "24972", "revid": "1355461", "url": "https://it.wikipedia.org/wiki?curid=24972", "title": "Terento", "text": "Terento (\"Terenten\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige.\nGeografia fisica.\n\u00c8 situato a 1.210 m s.l.m. sul versante soleggiato della Val Pusteria, su di un altipiano a est della Val di Fundres (\"Pfunderer Tal\").\nIl collegamento verso Bressanone (a ovest) avviene raggiungendo Vandoies il fondovalle.\nIl capoluogo di valle (Brunico, a est) pu\u00f2 essere raggiunto percorrendo la \"strada del sole\" (\"Sonnenstra\u00dfe\") che attraversa l'abitato di Falzes e termina a nord di Brunico, all'inizio della Val di Tures, oppure scendendo in Val Pusteria verso Chienes.\nOrigini del nome.\nIl toponimo \u00e8 attestato nell'827 come \"\"Torrentes\", nel 1149 come \"Torenten\" e nel 1295 come \"Toerenten\"\" e deriva forse dal latino \"torrens\" (\"torrente\").\nLe frazioni di Colli (\"Pichlern\") e Pino (\"Pein\") sono attestate nel 1050 come \"\"Hovarun\" e nel 1500 come \"Hoffern\", ovvero nel 1235 come \"Punawe\" e nel 1329 come \"Pein\"\".\nStoria.\nSe il paese geograficamente fa parte della Val Pusteria, ecclesiasticamente \u00e8 da sempre connessa alla parrocchia di Rodengo che \u00e8 l'ultimo lembo della Valle Isarco.\nStemma.\nLo stemma raffigura un aratro nero in campo rosso; \u00e8 il simbolo dell'attivit\u00e0 agricola del luogo. Lo stemma \u00e8 stato adottato nel 1969.\nEnergie rinnovabili.\nIl paese \u00e8 molto attivo nell'utilizzo delle fonti rinnovabili e nel 2011, assieme a Prato allo Stelvio e Torre San Giorgio, si aggiudica fra pi\u00f9 di 3000 comuni partecipanti nella categoria dei piccoli comuni (fino a 5000 abitanti), il premio nazionale del \"Campionato solare\" indetto da Legambiente.\nSociet\u00e0.\nRipartizione linguistica.\nLa sua popolazione \u00e8 per la quasi totalit\u00e0 di madrelingua tedesca:\nGeografia antropica.\nFrazioni.\nTerento ha una sola frazione ufficiale, Colli in Pusteria (\"Pichlern\"), mentre altre localit\u00e0 minori sono Marga (\"Margen\") e Pino (\"Pein\"), quest'ultima con una graziosa chiesetta dedicata a San Zeno (\"St. Zien\")."}
{"id": "24993", "revid": "1272592", "url": "https://it.wikipedia.org/wiki?curid=24993", "title": "Agave", "text": ""}
{"id": "25000", "revid": "287204", "url": "https://it.wikipedia.org/wiki?curid=25000", "title": "Aiace", "text": ""}
{"id": "25005", "revid": "1272592", "url": "https://it.wikipedia.org/wiki?curid=25005", "title": "Alcesti", "text": ""}
{"id": "25010", "revid": "2145227", "url": "https://it.wikipedia.org/wiki?curid=25010", "title": "Papa Innocenzo III", "text": "Era figlio di Trasimondo \"de comitibus Signiae\" (conte appartenente ai notabili della cittadina di Segni) e di Clarissa Scotti, secondo alcuni studiosi imparentata con la famiglia di papa Clemente III. Suo padre fu membro del famoso casato dei Conti, detti anche \"conti di Segni\", che alcuni genealogisti congiungono ai conti di Tuscolo e addirittura alla gens Anicia (ci\u00f2 lo renderebbe lontano parente di svariati pontefici tra cui Benedetto IX, dei Tuscolani, e Gregorio I, degli Anici); alla stirpe dei conti di Segni furono legati da rapporti di parentela i pontefici Gregorio IX e Alessandro IV, alla loro discendenza appartiene Innocenzo XIII.\nBiografia.\nFormazione e carriera ecclesiastica.\nSecondo alcuni storici, Lotario nacque a Gavignano, nell'attuale provincia di Roma. Egli comp\u00ec i suoi studi a Roma, poi studi\u00f2 teologia a Parigi (dove ebbe fra i suoi insegnanti Pietro di Corbeil, Pietro Cantore, Pietro di Poitiers, Migliore di Pisa), quindi diritto canonico a Bologna, con Uguccione da Pisa. In breve tempo Lotario divenne uno degli intellettuali pi\u00f9 raffinati e uno dei maggiori esperti di diritto canonico del suo tempo.\nDopo la morte di papa Alessandro III (1181) torn\u00f2 a Roma, dove ebbe incarichi durante i brevi pontificati di Lucio III, Urbano III, Gregorio VIII (1181-1187). Nel settembre 1190 fu nominato da Clemente III cardinale diacono con il titolo dei Santi Sergio e Bacco. La sua carriera non fu interrotta nemmeno dall'ascesa al soglio pontificio di Celestino III (1191-1198), bench\u00e9 la famiglia Orsini, da cui il papa proveniva, potesse considerarsi \"nemica\" dei conti di Segni. Durante il suo servizio nella Curia pontificia, Innocenzo scrisse una delle sue opere pi\u00f9 note: \"De miseria humanae conditionis\", conosciuta anche come \"De contemptu mundi\".\nConclavi.\nNel periodo del suo cardinalato Lotario dei conti di Segni partecip\u00f2 a due conclavi:\nElezione al Soglio.\nCelestino III mor\u00ec l'8 gennaio 1198. Il giorno stesso si riun\u00ec il conclave e Lotario dei conti di Segni venne eletto papa a soli trentasette anni; il nome pontificale di Innocenzo non sarebbe stato scelto dall'eletto, ma gli sarebbe stato imposto da Graziano da Pisa, decano dei cardinali-diaconi, per eliminare e sostituire il ricordo dell'antipapa Innocenzo III, eletto nel 1179, e condannato all'esilio e internato nell'abbazia di Cava de' Tirreni dal 1180 al 1183, data della sua morte. Secondo un'altra ipotesi, Lotario avrebbe scelto il nome Innocenzo con riferimento a Innocenzo II, il quale, in occasione di un incontro a Liegi nel 1131, era riuscito ad affermare la superiorit\u00e0 del Papato sull'Impero, facendosi condurre su un cavallo bianco dal re dei Romani Lotario III rimasto a piedi (come papa Silvestro I aveva ottenuto dell'imperatore Costantino, a detta della \"Falsa donazione di Costantino\"). Con questo nome Lotario avrebbe resa chiara la sua volont\u00e0 di cambiare politica nei confronti dell'Impero, rispetto alle concessioni e ai compromessi fatti dal predecessore Celestino III. Si fece intronizzare il giorno del 37\u00ba compleanno, nonch\u00e9 festa della Cattedra di San Pietro. Fu il primo pontefice a utilizzare uno stemma personale, tradizione che si consolid\u00f2 arrivando fino ai giorni nostri.\nIn quel periodo i papi venivano preferibilmente scelti tra i giuristi ecclesiastici, in modo da rafforzare i risultati della riforma, che aveva stabilito il primato della Chiesa sull'Impero, e dei chierici sui laici. Inoltre, doveva essere rafforzata anche la supremazia papale (gi\u00e0 teorizzata progressivamente sotto il profilo canonistico nei vari secoli, attraverso i \"teologi di corte\") rispetto alle altre sedi vescovili e metropolitane e sul mondo cristiano in generale. Innocenzo III rivendicher\u00e0 il diritto di nominare in tutto l'Occidente, di cui \u00e8 Patriarca, i vescovi, che prima venivano eletti dai Sinodi locali. Progressivamente tenter\u00e0 di avanzare questo primato anche in Oriente, dopo il disastro della IV Crociata e il famigerato sacco di Costantinopoli del 1204, cio\u00e8 soltanto centocinquant'anni dopo lo scisma che divise la Chiesa d'Occidente da quella d'Oriente (anno 1054).\nIl suo intento di riunificare dopo mezzo secolo la Chiesa di Roma e la Chiesa di Costantinopoli, cio\u00e8 i latini e i greci (anche di fronte all'avanzata dei musulmani), naufrag\u00f2 per le atrocit\u00e0 e violenze perpetrate dai crociati, in maggioranza provenienti da Venezia.\nSulla scelta di Lotario dovette pesare, oltre che la sua cultura, anche il suo spirito mistico, manifestato nel trattato del \"De miseria humanae conditionis\" dove la miseria dell'uomo veniva contrapposta a una salvezza che pu\u00f2 provenire solo dall'alto. Innocenzo III doveva rappresentare un solido caposaldo in grado di dare risposte al fiorire di ordini e gruppi religiosi non sempre fedeli alla Chiesa (come i patarini o i catari). Ma il suo misticismo non era votato al ritiro dal mondo, bens\u00ec alla sua dominazione, con il papato inteso come potere spirituale che era in grado di controllare tutti gli altri poteri.\nRelazioni con l'aristocrazia romana.\nIl papato era in balia delle potenti famiglie romane che con il Senato avevano limitato notevolmente l'autorit\u00e0 pontificia.\nInnocenzo III dimostr\u00f2 subito che le cose erano cambiate. L'unico senatore in carica fu rimosso e sostituito da un uomo di sua fiducia. Tale azione, che in passato avrebbe causato la rivolta della popolazione romana, in tale circostanza non incontr\u00f2 nessun ostacolo. Successivamente sostitu\u00ec i giudici, che erano quasi tutti esponenti dell'aristocrazia romana, sostituendoli con uomini dell'amministrazione ecclesiastica. Emerse subito la concezione fortemente teocratica del pontefice, ancor prima della sua effettiva incoronazione avvenuta il 22 febbraio.\nRelazioni con l'imperatore.\nSul versante dell'Impero si trov\u00f2 avvantaggiato dal fatto che in quel momento il trono imperiale era vacante dalla morte di Enrico VI di Svevia (1197) e nessun successore era ancora stato eletto. Il Papa approfitt\u00f2 della debolezza di Federico II di Svevia, che all'epoca aveva quattro anni, per ripristinare i diritti feudali della Chiesa sul Regno di Sicilia, chiedendo e ottenendo dall'imperatrice Costanza, vedova di Enrico VI e madre del piccolo Federico II, la restituzione dei privilegi dei Quattro Capitoli, che Guglielmo I di Sicilia aveva precedentemente ottenuto da papa Adriano IV. Solo allora Innocenzo invest\u00ec Federico II del titolo di re di Sicilia, nel novembre del 1198. Inoltre, Innocenzo ottenne da Marcovaldo di Annweiler (vicario dell'imperatore in Italia) la restituzione alla Chiesa della Provincia Romandiol\u00e6 e della Marca di Ancona. In modo simile, i Ducati di Spoleto, Assisi e Sora vennero ripresi al tedesco Corrado di Urslingen.\nNel frattempo, in Germania, i ghibellini e i guelfi avevano eletto due imperatori rivali, rispettivamente: Filippo di Svevia e Ottone di Brunswick. Nel 1201 il Papa aveva appoggiato apertamente Ottone, riconoscendolo come re dei Romani e minacciando la scomunica a tutti coloro che si fossero rifiutati di riconoscerlo. A tale scelta contribu\u00ec il fatto che Ottone avesse promesso di cedere alla Santa Sede alcune regioni italiane dell'impero e anche di rinunciare a determinati diritti imperiali, tra cui la corona dell'Italia meridionale, .\nIl papa rese chiaro ai principi tedeschi, attraverso il decreto \"Venerabilem\" del maggio 1202, quale fosse la sua concezione delle relazioni tra Impero e Papato (questo decreto venne in seguito incorporato nel \"Corpus Juris Canonici\"). I punti principali del decreto erano: i principi dell'Impero potevano eleggere liberamente il loro re, ma il diritto di decidere se il re fosse degno della corona imperiale apparteneva al papa; in caso di doppia elezione, i principi dovevano chiedere al papa di fare da mediatore o di pronunciarsi in favore di uno o dell'altro pretendente. Questo diritto derivava dall'atto d'incoronazione di Carlo Magno compiuto da Leone III.\nInnocenzo III volle poi usare l'autorit\u00e0 papale per riacquistare il potere pontificio nell'Italia meridionale: quando Gualtieri III di Brienne, che aveva ricevuto dal defunto imperatore Enrico VI la promessa dei feudi di Taranto e Lecce, nel 1201 si rec\u00f2 a Roma per ottenere dal papa il riconoscimento dei titoli, il pontefice lo nomin\u00f2 principe di Taranto, duca di Apulia e conte di Lecce e inoltre lo scelse come proprio paladino per riportare il controllo nel Regno di Sicilia, messo in pericolo da quando Marcovaldo di Annweiler e Diopoldo di Acerra, con il sostegno dell'arcivescovo di Palermo Gualtieri di Palearia, pretendevano il tutoraggio sul piccolo Federico II, affidato invece dalla madre Costanza proprio al Pontefice. Gualtieri, sostenuto dalle lettere del papa e dalle truppe del conte Pietro di Celano, ottenne subito dei parziali successi, ricacciando Diopoldo nel suo feudo di Sarno, ma venne poi sopraffatto dai tedeschi (1205), facendo sfumare le mire del pontefice.\nNel frattempo le sorti della guerra civile in Germania sembravano andare a favore di Filippo e cos\u00ec il papa cambi\u00f2 parere: gli tolse il bando e si dichiar\u00f2 a suo favore; nel 1207, invi\u00f2 dei legati in Germania per indurre Ottone a rinunciare al trono. Ma il 21 giugno 1208 Otto di Wittelsbach, un nipote del duca Ottone I di Baviera, uccise Filippo di Svevia a Bamberga, apparentemente per motivi personali. Alla Dieta di Francoforte, l'11 novembre 1208, Ottone IV venne riconosciuto re. Il Papa lo invit\u00f2 a Roma per ricevere la corona imperiale: Ottone venne incoronato in San Pietro il 4 ottobre 1209. Prima dell'incoronazione, promise di lasciare alla Chiesa il possesso di Spoleto e Ancona e di garantire la libert\u00e0 delle elezioni ecclesiastiche; sanc\u00ec il diritto di appello illimitato per il papa e la competenza esclusiva sulla gerarchia per questioni spirituali; promise inoltre di aiutare la Chiesa nel debellare l'eresia (Patto di Neuss, confermato a Spira, nel 1209).\nMa poco dopo essere stato incoronato, Ottone riprese Ancona, Spoleto e altre propriet\u00e0 della Chiesa, dandole poi ai suoi vassalli; inoltre, invase il Regno di Sicilia. Queste azioni gli valsero la scomunica, pronunciata il 18 novembre 1210.\nIl Papa ottenne che la maggioranza dei principi ripudiasse l'Imperatore scomunicato ed eleggesse al suo posto Federico II di Sicilia; ci\u00f2 accadde alla Dieta di Norimberga, nel settembre del 1211. Federico espresse le medesime promesse di Ottone IV; la sua elezione fu confermata da Innocenzo ed egli fu incoronato imperatore ad Aquisgrana il 12 luglio 1215.\nOttone si alle\u00f2 con l'Inghilterra (era nipote di Giovanni Senza Terra) per combattere Filippo Augusto di Francia, ma fu sconfitto nella battaglia di Bouvines, nella contea delle Fiandre, il 27 luglio 1214, perdendo cos\u00ec tutta la sua influenza (mor\u00ec il 19 maggio 1218) e lasciando Federico II imperatore incontestato.\nInnocenzo svolse un ruolo importante, oltre che in Inghilterra, anche nella politica di Francia, Svezia, Bulgaria e Spagna.\nGoverno della Chiesa.\nLa quarta crociata.\nUna delle questioni pi\u00f9 care a Innocenzo era la volont\u00e0 di ricomporre lo Scisma d'Oriente del 1054, per conciliare i latini e greci. In questo senso egli prese pi\u00f9 volte i contatti con Manuele Comneno. Tuttavia le mutue divergenze intorno alla questione del primato di san Pietro, impedirono la riconciliazione.\nNel 1198 Innocenzo III approv\u00f2 la regola dell'Ordine della Santissima Trinit\u00e0, un ordine religioso che si prodigava per la liberazione degli ostaggi cristiani in mano musulmana. Nello stesso anno il pontefice inizi\u00f2 la quarta crociata, rivolgendosi ai cavalieri e ai nobili in Europa piuttosto che ai re (al tempo Riccardo I d'Inghilterra e Filippo II di Francia erano ancora in guerra e diversi principi tedeschi erano nemici del Papa). L'appello fu ignorato fino al 1200, quando nella Champagne venne finalmente organizzata una crociata con i veneziani, dato che i francesi arrivati per l'imbarco erano inferiori al numero concordato, e dato che vi furono altri problemi relativamente al pagamento dei costi sostenuti da Venezia per l'approntamento della flotta. I Veneziani decisero di sfruttare l'occasione per andare a sedare una rivolta scoppiata a Zara nel 1202 e poi a Costantinopoli, dopo aver ricevuto una richiesta del figlio del deposto imperatore d'oriente (che poi decise di non mantenere fede ai patti), ove per questo misero in atto il sacco di Costantinopoli nel 1204, producendo la fittizia riunificazione delle Chiese greca e latina e la fine dello Scisma d'Oriente. In risposta Innocenzo scomunic\u00f2 i veneziani di Enrico Dandolo ma, sebbene deplorasse i mezzi, accett\u00f2 il risultato. L'esito della crociata in realt\u00e0 non fece altro che acuire le incomprensioni tra cattolici e ortodossi, i quali non avrebbero mai perdonato il saccheggio di Costantinopoli durante il quale andarono perduti una quantit\u00e0 impressionante di preziose reliquie e tesori, in parte confluiti a Venezia come i famosi cavalli di San Marco. L'impero d'oriente fu spartito tra i crociati: a Venezia spettarono \"un quarto e mezzo\" (i tre ottavi) dei territori dell'impero d'oriente, tra cui Candia (Creta) e molte altre isole dell'Egeo; a Baldovino IX delle Fiandre, importante feudatario francese, spett\u00f2 invece la corona di imperatore.\nLa lotta alle eresie.\nInnocenzo fu uno strenuo avversario delle idee ritenute eretiche che si stavano diffondendo in Europa: i catari (o albigesi) nel sud della Francia avevano fatto presa su gran parte della popolazione, dagli aristocratici ai ceti pi\u00f9 umili e l'assassinio del legato pontificio spazient\u00ec il papa, che decise di avviare contro gli eretici una vera e propria crociata (fino ad allora usata solo per combattere musulmani e pagani), sotto la guida di Simone IV di Montfort. I feudatari del nord della Francia furono ben lieti di rispondere all'appello, che li autorizzava a depredare e conquistare le ricche contrade del sud del paese, le pi\u00f9 prospere.\nFu questo il preludio della legittimazione dell'Inquisizione nel 1233: l'eresia doveva essere punita per il bene spirituale dell'individuo e per la conservazione della Chiesa. Nel 1199 la lettera decretale \"Vergentis in senium\" aveva equiparato l'eresia al reato di lesa maest\u00e0.\nLa crociata dur\u00f2 pi\u00f9 a lungo del previsto, dal 1209 al 1244 (con la caduta dell'ultima piazzaforte sui Pirenei, il castello di Monts\u00e9gur), ma ebbe un risultato di annientamento quasi totale dei catari, anche se si registrano alcuni focolai clandestini superstiti in Lombardia e in Toscana. Il prezzo pagato era per\u00f2 l'essersi assunti, da parte della Chiesa, la responsabilit\u00e0 di massacri di ferocia inaudita, fra cui spicca il massacro di B\u00e9ziers del 22 luglio 1209, allorquando i crociati massacrarono 20.000 abitanti fra uomini, donne e bambini. Le uccisioni e le devastazioni crearono il risentimento di intere popolazioni: Innocenzo, gi\u00e0 deluso dall'esito della quarta crociata, ebbe una nuova preoccupazione. Solo gli esiti positivi della \"Reconquista\" in Spagna sembravano non aver tradito la parola \"crociata\". Il contrasto stridente era per\u00f2 visibile a tutti: l'eroe spagnolo contro i musulmani, il trionfatore della Battaglia di Las Navas de Tolosa del 1212, Pietro II d'Aragona, fu ucciso infatti nella battaglia di Muret, mentre cercava di difendere la citt\u00e0 di Montpellier dalla furia dei crociati.\nIl IV concilio lateranense.\nNel 1210 Innocenzo III dette un primo assenso orale all'Ordine francescano e nel 1211 anche ai Guglielmiti, inizialmente ordine eremitano, ma poi confluito anch'esso nell'alveo degli ordini mendicanti. Innocenzo aveva capito che l'insoddisfazione e i problemi dei ceti pi\u00f9 umili erano facile preda dei predicatori, che senza molte difficolt\u00e0 potevano diffondere movimenti ereticali in ampie fette della popolazione.\nInnocenzo fu il primo a cambiare il tradizionale sospetto verso gli ordini popolari, iniziando una strategia di favore verso quelli che non mettevano in discussione l'autorit\u00e0 gerarchica ecclesiastica.\nNel novembre del 1215 Innocenzo convoc\u00f2 il IV concilio lateranense (il dodicesimo concilio ecumenico), che eman\u00f2 settanta decreti di riforma. Tra questi venne definitivamente dichiarata la superiorit\u00e0 della Chiesa rispetto a qualunque altro potere secolare, quale unica depositaria della Grazia ed esclusiva mediatrice tra Dio e gli uomini. Se da un lato si istituiva il tribunale dell'Inquisizione contro le eresie, dall'altro si incoraggiava la predicazione popolare legittimando gli Ordini mendicanti. In tal modo la Chiesa da un lato si proclama come l'unica e vera sposa di Cristo, e in quanto tale \u00e8 suprema e santa, dall'altro lato, riconoscendo gli ordini mendicanti (si veda l'attivit\u00e0 apostolica del patrono d'Italia, san Francesco), si riconosce bisognosa di continua purificazione e di pi\u00f9 strenui sforzi di evangelizzazione.\nSi decise, inoltre, una crociata generale in Terra Santa (la quinta crociata): Gerusalemme era infatti sempre nelle mani dei musulmani.\nConcistori per la creazione di nuovi cardinali.\nPapa Innocenzo III durante il suo pontificato ha creato 41 cardinali nel corso di 10 distinti concistori.\nLa morte.\nIl concilio fu il trionfo di Innocenzo e anche il suo ultimo atto. Mor\u00ec a Perugia, dove risiedeva all'epoca la curia romana, nel 1216, a soli 55 anni. Venne sepolto nella cattedrale di quella citt\u00e0, dove il suo corpo rimase fino a quando papa Leone XIII lo fece trasferire nella basilica di San Giovanni in Laterano, nel dicembre del 1891.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nIl precursore del Giubileo: l'Indulgenza dei Cent'anni.\nNon esistono documenti del XII o XIII secolo al riguardo, ma fonti del 24 dicembre 1299 riportano come masse di pellegrini, a conoscenza di una leggendaria \"Indulgenza Plenaria\" che si sarebbe ottenuta al capodanno del secolo nuovo, cio\u00e8 nel passaggio da un secolo all'altro, muovessero nell'anno 1199 verso Roma fin dentro l'antica basilica di San Pietro per ottenere la remissione completa di tutti i peccati. N\u00e9 il Papa dell'epoca, Bonifacio VIII, n\u00e9 i prelati sapevano nulla di questa usanza, ma memorie del cardinale Jacopo Caetani degli Stefaneschi nel documento \"De centesimo sive Jubileo anno liber\" parlano di un vecchio di 107 anni che, interrogato da Bonifacio, asser\u00ec che 100 anni prima, il 1\u00ba gennaio 1200, all'et\u00e0 di soli 7 anni, assieme al padre si sarebbe recato innanzi a Innocenzo III per ricevere l'\"Indulgenza dei Cent'Anni\". Nonostante la testimonianza di questo centenario esista, non abbiamo fonti coeve a Innocenzo o pi\u00f9 antiche che testimonino di quest'usanza, n\u00e9 di altre indulgenze simili che abbiano ispirato Celestino V nel decretare la Perdonanza e Bonifacio VIII nell'istituire il Giubileo.\nLa visione di Santa Lutgarda.\nSanta Lutgarda raccont\u00f2 che il pontefice, subito dopo la morte, le apparve tutto avvolto nelle fiamme: Innocenzo era in Purgatorio, condannato a starci fino al giorno del giudizio, a meno che non fossero state offerte preghiere in suffragio. La santa raccont\u00f2 che Innocenzo disse d'esser stato punito da Dio per tre colpe: la prima era non aver mai voluto chinare il capo durante la recita del Credo niceno in segno d'umilt\u00e0, le altre due non vennero riportate. Avrebbe meritato l'Inferno, ma la Vergine Maria, cui il Papa era devoto, lo destin\u00f2 al Purgatorio, inoltre gli concesse la possibilit\u00e0 di ridurre le sue pene. Il cardinale Roberto Bellarmino (1542-1621) ebbe a dire al riguardo:"}
{"id": "25017", "revid": "1305772", "url": "https://it.wikipedia.org/wiki?curid=25017", "title": "Geronimo (disambigua)", "text": ""}
{"id": "25020", "revid": "7", "url": "https://it.wikipedia.org/wiki?curid=25020", "title": "Medioriente", "text": ""}
{"id": "25021", "revid": "322321", "url": "https://it.wikipedia.org/wiki?curid=25021", "title": "Campo San Martino", "text": "Campo San Martino (\"Canpo San Martin\" in veneto) \u00e8 un comune italiano di abitanti della provincia di Padova in Veneto.\nStemma.\n\"\"d'argento alla banda ondata d'azzurro attraversata dalla ruota di molino, dentata di otto, d'oro, e accompagnata nel cantone sinistro del capo dalla spiga di grano, fogliata in due, posta in palo, al naturale, Ornamenti esteriori del comune\"\"\ndescrizione dello stemma del comune di Campo San Martino come risulta nel Decreto del Presidente della Repubblica del 26 gennaio 1987.\nNello stemma \u00e8 rappresentato:\nGeografia fisica.\nIl comune \u00e8 situato lungo le rive del fiume Brenta, che qui forma un'ansa, dividendo cos\u00ec il territorio in due parti. Queste ultime sono unite da un ponte che, proseguendo verso ovest nella \"Strada Provinciale 10\", collega il paese al comune limitrofo di Piazzola sul Brenta. Confina a nord con il comune di San Giorgio in Bosco, a nord-est con Villa del Conte, a sud-est con San Giorgio delle Pertiche e a sud con Curtarolo, infine ad ovest con Piazzola sul Brenta.\n\u00c8 facilmente raggiungibile da Padova mediante la SS47 Valsugana, oppure tramite la \"Strada Provinciale 12\" (in direzione nord-sud), mentre \u00e8 la \"Strada Provinciale 10\" che attraversa il suo centro lungo l'asse est-ovest (in direzione Venezia-Vicenza).\nIl comune \u00e8 attraversato da molte piste ciclabili tra le quali, la pi\u00f9 popolare denominata Pista ciclabile Treviso-Ostiglia, attraversa tutto il territorio comunale. Attualmente \u00e8 in costruzione una passerella ciclabile sopra il fiume Brenta, con la quale sar\u00e0 garantita la continuit\u00e0 stradale della ciclabile stessa con il vicino comune di Piazzola sul Brenta.\nStoria.\nEt\u00e0 antica e romana.\nNel territorio di Campo San Martino non ci sono ritrovamenti importanti che ci indicano la presenza certa e stabile dell'uomo in et\u00e0 precedente a quella romana. Possiamo solo immaginare che un tempo questi luoghi erano attraversati da corsi d'acqua e coperti da boschi utilizzati per la caccia, la pesca, il pascolo o la raccolta di legname. Tracce di occupazione del suolo in et\u00e0 paleoveneta potrebbero essere individuate con il ritrovamento, occasionale, di resti di piroghe monossili segnalati nel Brenta tra Campo San Martino e Piazzola sul Brenta ma la loro presenza non acquista nessuna prova dell'insediamento umano. Durante l'et\u00e0 romana nel territorio di Campo San Martino vennero costruiti strade, ponti e villaggi. Una tappa fondamentale del processo di inserimento dell'amministrazione romana fu la concessione, nel 89 a.C., dello ius latino (cio\u00e8 del diritto latino, il livello tra la piena cittadinanza romana e lo stato di non cittadino) attribuito dalla Lex Pompeia, cui segu\u00ec, successivamente, la Lex Iulia promulgata nel corso del decennio apertosi nel 49 a.C. o forse pi\u00f9 tardi nell'et\u00e0 di Augusto. Quello che faceva ricco e grande il territorio di Padova, per la sua favorevole posizione geografica e per la fitta rete stradale e fluviale, era il commercio di lana. I romani attribuirono particolare importanza alla realizzazione di una capillare rete stradale che aveva la particolarit\u00e0 di snodarsi in linea retta, per quanto era possibile, e ci\u00f2 per collegare pi\u00f9 velocemente le varie parti dell'impero. Queste vie consolari costituirono un importante strumento per la conquista e il consolidamento politico che in seguito acquist\u00f2 anche una valenza economica e commerciale per lo sfruttamento del territorio e divennero decisive per il processo di unificazione sociale e culturale. Una di queste importanti vie correva alcuni chilometri a nord di Campo San Martino ed era la via Postumia. Questa strada consolare, costruita nel 148 a.C., attraversava tutta la Pianura Padana collegando Genova ad Aquileia.\nMedioevo.\nMancano quasi completamente le fonti scritte relative al primo millennio. Sappiamo che, durante le invasioni barbariche che corrispondono alla fine dell'Impero Romano d'Occidente, le campagne di Campo San Martino vennero occupate da queste popolazioni provenienti dall'Europa dell'Est costringendo i cittadini ad abbandonare le proprie terre per rifugiarsi in luoghi fortificati. Particolari conseguenze ebbe nel territorio l'invasione dei Longobardi, guidati da Agilulfo, che nel 601 assaltarono il territorio di Padova. Inizi\u00f2 cos\u00ec un fenomeno di emigrazione della popolazione verso le isole della laguna veneta. Il Regno Longobardo govern\u00f2 per due secoli il territorio di Padova lasciando traccia nelle numerose cappelle che una volta divenuti cristiani, i longobardi dedicarono a San Giorgio e a San Michele, loro patroni. Sar\u00e0 Carlo Magno a porre fine alla dominazione longobarda nel 774. Prima dell'anno mille, nel territorio di Campo San Martino, vi era una societ\u00e0 feudale quindi con i grandi feudatari o vassalli, valvassori, i valvassini, i servi della gleba, gli schiavi; era presente una economia arretrata, basata sul latifondo, ma tra l'XI e il XIII secolo si assistette ad una generale rinascita nelle campagne padovane e di Campo San Martino. Avvennero attivit\u00e0 di disboscamenti, bonifiche, messa in coltura di campi e nuove attivit\u00e0 commerciali e produttive. Vengono, inoltre, menzionati per la prima volta molti comuni padovani come ad esempio Piazzola sul Brenta, San Giorgio in Bosco e Campo San Martino. Il primo documento in cui viene menzionato Campo San Martino risale al 18 giugno 1130 quando il vescovo di Padova, Bellino, concede alcuni terreni in feudo a Gualperto e Palma e ai figli Stenione e Algarda.\nDominazione veneziana.\nNel 1405 il territorio di Campo San Martino entra a far parte della potente Venezia. La Serenissima divise il territorio in dodici provincie a loro volta suddivise in podesterie e Campo San Martino, Marsango e Busiago entrano a far parte della podesteria di Cittadella. La parrocchia di Busiago si trover\u00e0 ad avere giurisdizione in due podesterie perch\u00e9 Busiago Vecchio e Busiago del Piovego facevano parte della podesteria di Camposampiero. Le podesterie erano governate dal Rettore insieme al Podet\u00e0 che amministrava la giustizia e curava i lavori pubblici e dal Capitano che si occupava dell'esercito. La podesterie erano suddivise in \"ville\", piccoli comuni con a capo un degan assistito dagli uomini di cumun, una specie di consiglio comunale. Sia i degan che i comun erano eletti dai capi famiglia e il comune non aveva una propria sede ma le riunioni si tenevano i chiesa. Tutta l'organizzazione era controllata dagli Inquisitori di Terraferma che verificavano e riferivano al Senato. In questo periodo assistiamo al consolidamento di due grandi famiglie: gli Obozzi a Campo San Martino e i Mussato a Busiago. Marsango fu influenzato dalla presenza del Monastero di Sant'Andrea di Curtarolo. La maggior parte delle famiglie viveva in case di paglia su piccoli e piccolissimi appezzamenti di terreno che raramente superavano l'estensione del campo. Esosit\u00e0 dei contratti agrari, pressione fiscale e continue distruzioni degli eserciti in guerra quasi li rappresentano una realt\u00e0 immobile per secoli, depositaria di sentimenti e memorie, mentalit\u00e0, credenze, modi di vita che si trasmettevano intatte di generazione in generazione. I contadini, oltre a dedicarsi al pascolo o alle coltivazioni, potevano pescare, raccogliere legna, cacciare.\nPrima guerra mondiale.\nIl 21 giugno del 1915 l'Italia entra in guerra contro l'Austria. Ma in Europa la guerra era gi\u00e0 iniziata nel luglio del 1914 e aveva coinvolto gradualmente quasi tutte le nazioni. All'inizio del 1915 gli abitanti del comune di Campo San Martino si trovavano in gravi difficolt\u00e0 economiche e non riuscivano a comperare neppure i generi alimentari di prima necessit\u00e0, soprattutto il mais necessario per la polenta, cibo primario per i contadini dell'epoca. I richiami diventarono sempre pi\u00f9 frequenti e nel 1917 ci sono quattro consiglieri comunali sotto le armi e successivamente anche il segretario comunale Dante Mengacci e l'amministrazione si trova in grande difficolt\u00e0 ad espletare le pratiche della gestione della guerra ma riesce a sostituire il segretario durante la sua assenza l'anziano Domenico Ferrari, sindaco di Campo San Martino ed ex segretario in pensione che nel 1918 verr\u00e0 affiancato dal parroco don Gaetano Angeli. Nei primi due anni e mezzo la vita in paese scorre in maniera abbastanza normale. Il fronte \u00e8 abbastanza lontano e i cittadini non sono coinvolti in maniera diretta nei combattimenti. Nell'aria, un giorno si sente un rombo di cannone e alla sera i bambini si adunano negli spazi aperti per vedere sul Monte Grappa quelli che a loro sembravano fuochi d'artificio: si tratta delle vampe delle cannonate che i due eserciti contrapposti, italiano e austriaco, si scambiavano nell'imminenza degli attacchi. Tutto cambia nel 1917, in seguito alla rotta di Caporetto. L'esercito italiano arretra all'avanzata inarrestabile dell'esercito austriaco e Campo San Martino viene occupato dai militari italiani; le scuole e il lazzaretto comunale in Via Bottazin diventano alloggi per le truppe e le case private ospitano i militari: le stanze libere ospitano gli ufficiali mentre i fienili diventano dormitori per le truppe. Arrivano anche truppe francesi e inglesi. Gli inglesi costruiscono un accampamento a Marsango nel territorio della famiglia Bellotto. \nNel maggio 1918 arriva il II Gruppo (poi 2\u00ba Gruppo volo) che resta fino a luglio.\nVengono inoltre aperti aeroporti militari: uno a Piazzola sul Brenta in Villa Camerini e uno a Busiago, nella risaia di Villa Busetto. Nel novembre del 1918 la guerra fin\u00ec con l'armistizio e l'Italia usc\u00ec vittoriosa.\nSeconda guerra mondiale.\nDurante il ventennio fascista venne abolita l'amministrazione eletta dai cittadini attraverso libere votazioni ma le citt\u00e0 erano governate da un podest\u00e0, nominato dal prefetto . A Campo San Martino i podest\u00e0 furono due: Odino Rizzardi, studente universitario in farmacia e Antonio Ferrari, figlio di ex sindaco e ex segretario comunale Domenico Ferrari. II 10 giugno 1940 l'Italia fascista, alleata con la Germania Nazista e con il Giappone Imperiale, dichiar\u00f2 guerra al Regno Unito e alla Francia. Campo San Martino aveva avuto dei soldati impegnati nella conquista della Libia, Somalia, Etiopia e Albania e nella guerra civile spagnola. Molti vennero richiamati in Italia per rinforzare l'esercito. Il primo caduto di Campo San Martino fu Angelo Tonin del 50\u00ba battaglione fanteria. Ne seguirono molti altri: tra morti e dispersi furono 38, di cui 9 morirono nei Balcani contro i partigiani Jugoslavi o contro i Tedeschi; altri 7 perirono in Russia e 11 nei lager Tedeschi; i rimanenti furono dispersi. La condizione economica degli abitanti di Campo San Martino era disperata.\nCultura.\nLa chiesa parrocchiale \u00e8 dedicata a San Lorenzo e a San Martino di Tours Vescovo, santo patrono, festeggiato l'11 novembre, dal quale deriva l'origine toponomastica del paese stesso. A San Lorenzo \u00e8 invece dedicata la tipica sagra paesana fissata il 10 agosto di ogni anno.\nAltra festa ricorrente, da pochi anni introdotta nel calendario degli appuntamenti della comunit\u00e0 parrocchiale, \u00e8 \"La Fiera del Divin Crocifisso.\"\nGeografia antropica.\nFrazioni.\nComprende le frazioni di: \"Marsango\" e di \"Busiago\", a sua volta suddiviso in \"Busiago Nuovo\" e \"Busiago Vecchio\", quest'ultimo comprendente anche la localit\u00e0 delle \"Casere\".\nSport.\nLa principale societ\u00e0 sportiva del comune \u00e8 l'ASD Union Campo San Martino, la quale promuove il gioco del calcio dalla prima squadra fino a tutte le categorie del settore giovanile a livello regionale. Conta nella stagione 2010/2011 ben 264 atleti divisi in 14 squadre. Attualmente milita nel campionato regionale veneto di Prima Categoria. Nell'organigramma tecnico figurano Giancarlo Pasinato, come allenatore delle categorie giovanili e maestro della tecnica nella scuola calcio della societ\u00e0, ex giocatore professionista di , Inter e Nazionale Maggiore degli anni '70 e '80, ed Eugenio Sgarbossa, allenatore della prima squadra, ex di Lazio e con 61 presenze nel campionato di serie A."}
{"id": "25022", "revid": "7", "url": "https://it.wikipedia.org/wiki?curid=25022", "title": "Paul David Hewson", "text": ""}
{"id": "25030", "revid": "1888309", "url": "https://it.wikipedia.org/wiki?curid=25030", "title": "Erba (Italia)", "text": "Erba (\"Erba\" in dialetto brianzolo, pronuncia fonetica IPA: , in passato anche \"Insc\u00e9n\" ) \u00e8 un comune italiano di abitanti della provincia di Como in Lombardia.\nGeografia fisica.\nIl paese sorge ai piedi delle Prealpi lombarde a 320 m s.l.m., in Brianza ed \u00e8 situato nell'omonimo Piano d'Erba.\n\u00c8 attraversato dal torrente Bova e dal fiume Lambro. Incluse nel territorio parte delle sponde del Lago di Pusiano e del Lago di Alserio.\nStoria.\nL'origine dei vari borghi che in seguito diedero vita ad Erba \u00e8 piuttosto antica. Il luogo venne infatti abitato in epoche precedenti a quella romana; vi si sarebbero alternati gli Orobi, i Liguri ed i Celti, ma soprattutto i secondi vi lasciarono le loro consuetudini. Il ritrovamento di alcuni utensili in selce presso il Buco del Piombo lascia pensare che la zona fosse gi\u00e0 abitata dall'uomo attorno al 30000 a.C.\"\".\nDel periodo romano \u00e8 noto che da \"Herba\", nome latino di Erba, passavano sia la \"via Mediolanum-Bellasium\", la quale metteva in comunicazione Milano con Bellagio, sia la strada che, da Aquileia, passando per Como conduceva in Rezia\"\". Alla stessa epoca risalgono tre necropoli rinvenute nel borgo di Incino, alcune epigrafi ed are votive all'interno del campanile di Sant'Eufemia e un tratto di acquedotto venuto alla luce a Crevenna.\"\" Tuttavia non \u00e8 ancora oggi chiaro se il territorio di Erba corrispondesse effettivamente al centro di \"Licini Forum\", menzionato da Plinio il Giovane tra gli abitati degli Orobi\"\".\nNel periodo carolingio, i castelli di Erba vengono menzionati tra i baluardi difensivi contro le invasioni degli Ungari\".\"\nDurante le lotte tra i comuni e l'Impero, gli abitanti di Erba si schierarono dalla parte di Milano, ottenendone la cittadinanza nel 1160\"\".\nDal Duecento al Cinquecento il territorio dell'odierno comune di Erba costitu\u00ec parte della signoria dei Visconti prima e degli Sforza poi, con questi ultimi che lo concessero in feudo dapprima ai Dal Verme (1441) e poi ai Fregoso\"\". Successivamente, l'erbese rientr\u00f2 tra le conquiste del Medeghino.\"\"\nDal 1647 Erba e tutta la pieve di Incino divennero feudo degli Archinto, i quali vi mantennero i propri diritti feudali fino al decreto napoleonico del 1797.\"\"\nSotto Maria Teresa d'Austria il territorio erbese fu interessato da un'opera di bonifica delle campagne\"\".\nNell'Ottocento il governo di Napoleone Bonaparte var\u00f2 una prima esperienza d'unione con Incino e Crevenna durata per\u00f2 solo sette anni, venendo annullata dagli austriaci nel 1816. Durante il periodo asburgico la zona fu un importante centro di villeggiatura della Brianza, come testimoniano numerose ville patrizie, tuttora esistenti. Fu frequentata anche dalla famiglia reale d'Italia (grazie alla presenza di un ippodromo, detto dell'Eupil\u00ec, gestito dal conte Emilio Turati amico privato del re) in particolare da re Umberto I, dalla regina Margherita e l'allora principe ereditario Vittorio Emanuele; dopo l'omicidio di Umberto I, avvenuto a Monza la sera del 29 luglio 1900, i Savoia non si presentarono pi\u00f9 a Erba.\nIl comune attuale \u00e8 il risultato della multipla fusione avvenuta in pi\u00f9 tappe: nel 1906 con Incino prendendo per ventun anni il nome di Erba Incino, nel 1927 con Buccinigo, Crevenna e Cassina Mariaga tornando al nome di Erba, nel 1928 con Arcellasco e Parravicino operando per\u00f2 una rettifica di confine a favore di Merone trasferendo a questo la frazione di Pontenovo, e per concludersi nel 1935 con un'altra modifica confinaria stavolta a vantaggio di Albavilla, alla quale furono trasferite le frazioni di Molena e Ferrera.\nDurante la seconda guerra mondiale Erba venne bombardata per due volte, l'obiettivo erano i depositi di carburante tedeschi collocati nella periferia sud del paese in prossimit\u00e0 della linea ferroviaria, in localit\u00e0 Sassonia. Il 30 settembre 1944 alle ore 14:26 dodici aerei B-26 Marauder arrivarono sorvolando il monte Palanzone per iniziare il bombardamento con bombe Mk-4 da 100 Libbre (circa 45 chilogrammi), per un errore di puntamento lo sgancio anticipato degli ordigni caus\u00f2 solo la distruzione di edifici civili. Il secondo bombardamento avvenne domenica 1\u00ba ottobre 1944 alle ore 13;24, diciotto aerei B-26 seguendo la rotta della precedente incursione, sganciarono le bombe centrando e distruggendo il bersaglio ma causando ancora vittime tra la popolazione civile. Stime non confermate parlano di 77 civili uccisi, per la maggior parte donne e bambini.\nMonumenti e luoghi d'interesse.\nPer la storia della diffusione della fede cattolica e degli edifici sacri vedi anche\nArchitetture militari.\nCastello di Villincino.\nIl centro medievale di Villincino, nel cuore della citt\u00e0, ospita i resti di un antico castello medievale, tra cui l'antico portale a volta chiusa, sormontato da una bifora con colonnetta in marmo di Candoglia. Ben conservata \u00e8 anche la cosiddetta Pusterla, ossia una torre realizzata in pietra a vista, dotata di piccole finestre a sesto acuto, di un portale in granito\"\" e di una loggia rustica. La fortificazione, un cosiddetto \"castello di borgo\"\"\" , nel X secolo costitu\u00ec un castellum militare a difesa del territorio contro le scorribande degli Ungari,\"\" e in et\u00e0 comunale avrebbe costituito una base logistica sia durante le dispute tra Como e Milano sia durante la battaglia di Carcano.\nIl castello apparteneva originariamente alla famiglia Carpani, la cui ultima discendente visse in una casa posta nelle vicinanze e che, ancor'oggi, viene detta \"Stallazzo\". Abbandonato in seguito alla battaglia di Desio, nel XVI secolo il castello divenne sede di religiosi, per poi finire, in un'asta del 1810, a un esponente della famiglia Casati.\nCastelli di Casiglio e Pomerio.\nAltri due castelli di origine medievale presenti sul territorio erbese sono il castello di Casiglio e del castello di Pomerio, il primo fatto costruire dal cardinale Beltramino Parravicini ed il secondo dimora fortificata con bifore, torre lombarda corte chiusa e sale in parte affrescate.\nAltro.\nTorre pendente del castello di Parravicino\nArchitetture civili.\nVilla Amalia.\nVilla Amalia, in stile neoclassico, fu realizzata nel 1801 dall'architetto Leopoldo Pollack. L'edificio fu costruita sui resti di un convento risalente al 1488 ma soppresso dai decreti napoleonici\"\" e acquistato nel 1798 dal milanese Rocco Marliani, committente dei lavori di trasformazione in villa e marito di Amalia (dalla quale deriv\u00f2 il nome attuale). Memoria del passato conventuale fu ripreso nella realizzazione del cortile d'onore sul retro della villa.\nInternamente, la villa ospita il Salone dell'Aurora, il cui nome deriva dall'omonimo affresco di Giuseppe Bossi (1805) che adorna il soffitto della stanza.\nNel parco ideato dal Pollack ospita una cappella dedicata a Sant'Antonio abate, dotata di altare maggiore del XVIII secolo e abside neogotico\"\".\nDopo vari passaggi di mano, la villa divenne propriet\u00e0 di Massimiliano Giovanni Stampa di Soncino, committente di un'importante ristrutturazione in stile neogotico dalla quale furono risparmiati solamente gli esterni della villa, il Salone dell'Aurora e il cosiddetto \"portico della Cappuccina\" che conduce dal cortile al parco. Alla ristrutturazione presero parte i pittori Domenico Borri, Francesco Piana, Ignazio Manzoni e Luigi Scrosati, con quest'ultimo che cur\u00f2 anche la realizzazione degli arredi. Gli stucchi neorococ\u00f2 e i colori pastello della sala da pranzo e dei salotti sono invece il risultato di un successivo intervento di fine Ottocento.\nVilla Amalia ha ospitato Ugo Foscolo, Parini (un busto del quale fu collocato nel parco) e Vincenzo Monti (che la defin\u00ec \"\u00abd'attico gusto eccelsa mole\u00bb\"). \nNel 1962 divenne un bene della Provincia di Como e successivamente divenne la sede del Liceo Carlo Porta. \nVilla Majnoni.\nAttualmente sede del Comune, Villa Majnoni \u00e8 dotata di un parco ricco di essenze arboree di particolare pregio. \nGi\u00e0 propriet\u00e0 del canonico Carlo Antonio Prina (XVIII secolo), successivamente pass\u00f2 dapprima nelle mani dei Lainati e poi in quelle dei Majnoni d'Intignano\"\". A uno di questi ultimi, l'architetto reale Achille, si deve la ristrutturazione in stile neobarocco.\" Da Umberto I, Achille Majnoni ricevette in dono un piccolo tempio barocco - allora situato presso la Villa Reale di Monza - che fu posto all'interno del parco.\"\nIl viale alberato che conduce alla villa ospita una serie di statue provenienti dal Veneto. collocate in sostituzione di precedenti sculture andate perse nel corso del tempo, cos\u00ec come lo fu una torretta panoramica che guardava sulla piazza. \nVilla Ceriani.\nVilla Ceriani, ottocentesca, sede del Civico Museo. Tra i reperti pi\u00f9 importanti conservati sono da segnalare una spada longobarda con impugnatura argentea e due massi avelli di epoca tardo romana.\nVilla Candiani.\nRealizzata negli anni ottanta dell'Ottocento lungo la vecchia strada provinciale Como-Lecco, Villa Candiani \u00e8 un edificio neoromanico il cui aspetto \u00e8 contraddistinto dalla presenza di elementi in cotto lombardo.\nAree naturali.\nDa un punto di vista naturalistico oltre che storico va segnalata la grotta Buco del piombo, uno dei siti paleolitici pi\u00f9 importanti della Lombardia. Ne sono testimonianza numerosi reperti litici (schegge di selce usate da cacciatori nomadi) nonch\u00e9 resti dell'Ursus spelaeus.\nDa non dimenticare, infine, le propaggini prealpine del Triangolo Lariano, che fanno da sfondo ad Erba e dalle quali si gode una meravigliosa vista sulla Brianza.\nDiversi sentieri portano verso le vette dei monti Bollettone (o Bolettone), del Bolletto (o Boleto) e del Panigas, dai quali si gode di ottima vista su tutta la Brianza;\nParchi.\nNel territorio comunale \u00e8 stata istituita la Riserva naturale Valle Bova.\nSociet\u00e0.\nEtnie e minoranze straniere.\nGli stranieri residenti nel comune sono , ovvero l'8,9% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nScuole.\nErba \u00e8 sede di diversi istituti di istruzione secondaria a servizio della cittadina, della Valassina e dell'Alta Brianza erbese.\nElementari e Medie\nMusei.\nMuseo civico archeologico di Erba, inizialmente ospitato presso Villa Majoni (1961) ma dal 1977 collocato nella villa comunale di Crevenna\"\". Al suo interno conserva reperti che spaziano dal Paleolitico inferiore al Medioevo, oltre a una sala di oggetti di arte egizia e un'ala dedicata al Risorgimento e alle due Guerre Mondiali.\"\"\nInfrastrutture e trasporti.\nStrade.\nErba \u00e8 interessata dal percorso della strada statale 639 dei Laghi di Pusiano e di Garlate, direttrice principale che penetra nel territorio sud di Erba e permette il collegamento rapido dei comuni dell'Erbese con il centro cittadino e le funzioni commerciali localizzate lungo l'asse stradale.\nFerrovie e tranvie.\nIl territorio cittadino \u00e8 servito dalla stazione di Erba, sita nel quartiere Incino, servita da treni regionali svolti da Trenord nell'ambito del contratto di servizio stipulato con la Regione Lombardia lungo la ferrovia Milano-Asso.\nNel 1912 la citt\u00e0 divenne inoltre capolinea della tranvia Como-Erba la cui stazione terminale sorgeva nelle adiacenze di quella ferroviaria, denominata Erba-Incino, soppressa con la costruzione della tratta Erba-Asso. Nel 1928 la tranvia fu prolungata, fino a Lecco, rimanendo in esercizio fino al 1955.\nMobilit\u00e0 urbana.\nI collegamenti urbani e interurbani sono costituiti da autolinee svolte da ASF Autolinee\nAeroporti.\nL'Eliporto di Erba, sito all'interno del Parco Lambrone, garantisce servizi di elisoccorso al territorio cittadino, dell'Alta Brianza e dei territori provinciali di Como e Lecco."}
{"id": "25031", "revid": "131569", "url": "https://it.wikipedia.org/wiki?curid=25031", "title": "Eupilio", "text": "Eupilio (\"E\u00fcpili\" in dialetto brianzolo, pronuncia fonetica IPA: ) \u00e8 un comune italiano di abitanti della provincia di Como in Lombardia.\nGeografia fisica.\nIl comune di Eupilio dista dal capoluogo lariano 16\u00a0km e ha una superficie di circa 6,5\u00a0km\u00b2. Sorge sulle pendici del monte Cornizzolo (un tempo monte Pedale e detto anche \"muntagna da Carela\"), ad un'altitudine compresa tra i 258 e i 1.140 m s.l.m., in una zona situata nel cuore dell'alta Brianza e caratterizzata da colline prealpine (in particolare: il Molvesio, il colle Imbrino) e dalla presenza di due laghi: il Lago del Segrino, situato nella parte nord-occidentale del territorio comunale, e il Lago di Pusiano, in quella sud-orientale.\nOrigini del nome.\nIl toponimo \"Eupilio\", adottato per indicare un'unione di comuni stabilita nel 1927, \u00e8 un riferimento all' \"Eupilis lacus\" citato da Plinio il Vecchio nella sua \"Historia naturalis\" e ricordato da Giuseppe Parini come \"vago Eupili mio\" nella poesia \"La salubrit\u00e0 dell'aria\". In greco, il toponimo potrebbe significare \"bella porta\".\nStoria.\nCome attestato da molti reperti archeologici rinvenuti nel territorio di Eupilio, il lago di Pusiano ospitava insediamenti umani gi\u00e0 attorno al 3000 a.C., mentre gi\u00e0 tre millenni prima il lago del Segrino era frequentato da cacciatori che utilizzavano armi con punte in selce.\"\" Reperti databili all'et\u00e0 del rame (schegge di ceramiche, di oggetti in pietra e altri manufatti appuntiti) (tre tombe con relativi corredi funerari) e a quella del bronzo (tre tombe con relativi corredi funerari) furono riportati alla luce nei primi anni '70.\"\"\nL'istituzione del comune di Eupilio risale al 1927, anno in cui si procedette alla fusione della comunit\u00e0 di Carella con Mariaga con quella di Penzano, con quest'ultima gi\u00e0 comprensiva delle frazioni di Corneno (che a sua volta aveva Vignarca, citata come frazione all'interno del Catasto Teresiano) e Galliano. Fino all'unione, le vicende storiche di queste comunit\u00e0 avevano seguito le sorti della pieve di Incino\"\".\nEupilio \u00e8 stato al centro della cronaca nera nel giugno 1975, per il grande scalpore creato dal rapimento di Cristina Mazzotti, finito tragicamente con la morte della ragazza che riposa nel cimitero della frazione di Galliano.\nSimboli.\nLo stemma e il gonfalone del Comune di Eupilio sono stati concessi con decreto del presidente della Repubblica del 25 febbraio 2008.\nLa torre ricorda la frazione di Galliano dove si trova la rocca medievale denominata Ghita del Carrobbio. Il biscione visconteo \u00e8 simbolo del dominio del Ducato di Milano sui borghi di Carella e Mariaga e sulla localit\u00e0 di Corneno, il cui castello fu conquistato e infeudato dai Visconti.\nIl piede ricorda il nome originale del monte Cornizzolo che anticamente era chiamato monte Pedale.\nMonumenti e luoghi d'interesse.\nArchitetture religiose.\nPer la storia della diffusione della fede cattolica vedi anche. Nel comune di Eupilio sono presenti 5 chiese:\nSan Giorgio in Corneno.\nGi\u00e0 menzionata nel Liber Sanctorum Mediolani, la chiesa di San Giorgio deve il suo aspetto attuale ad alcuni interventi effettuati nel 1727 e nel 1940. Particolarmente significativi furono una serie di interventi realizzati tra il 1937 e il 1940, inerenti un allungamento della navata e l'aggiunta di due porte laterali, coronate da cornici in pietra. La facciata a capanna, aperta da due rosoni reca un affresco del santo titolare della chiesa. L'odierno campanile, ospitante un concerto formato da 5 campane, fu innalzato nel 1932. Le fondamenta del vecchio campanile sono accessibili dall'interno della chiesa.Nel Cinquecento, la parrocchia con sede presso la chiesa di Corneno aveva giurisdizione anche su Penzano, Longone al Segrino e Pusiano.\nInternamente, la chiesa si presenta a unica navata, intercettata da un transetto e nella quale si aprono alcune cappelle laterali. Sulle pareti e sul soffitto si trovano numerosi dipinti, tra i quali spicca una \"Vergine assunta tra i simboli lauterani\". La chiesa conserva un Crocifisso di devozione popolare, collocato all'interno della stessa tra il 1702 e il 1732 e mezzo di preghiera per allontanare il rischio di siccit\u00e0 e carestie. Oggetto di un restauro nel 2013, ogni 17 agosto il Crocifisso viene portato in processione attraverso il paese. L'abside ospita un organo Bernasconi Rotelli-Varesi, oggetto di interventi nel 1944 (modifica della pedaliera), nel 1962 (sostituzione del motore e conversione della trasformazione da pneumatica tubolare a elettrica), nel 1966 (estenstione dell'elettrificazione ai vari registri) e nel 2013 (restauro completo).\nSan Vincenzo in Galliano.\nInserita nella pieve di Incino a partire dal XIII secolo, la chiesa di San Vincenzo deve il suo aspetto attuale ad alcune ristrutturazioni avvenute nel XVIII secolo.\nLa fondazione della parrocchia \u00e8 tuttavia del 1552, trentadue anni prima di far parte della pieve di Villincino, nella quale risult\u00f2 inserita fino a quando, nel 1906 venne spostata nel vicariato di Canzo. Dal 1971 fa parte invece del decanato di Erba.\nInternamente, la chiesa si presenta a unica navata, intercettata da un transetto e nella quale si aprono tre cappelle laterali, tra le quali spicca quella dedicata alla Beata Vergine della Rosa. Il portale d'ingresso \u00e8 sormontato da un organo del costruttore Giuseppe Bernasconi, oggetto di un restauro durante il quale si provvedette alla saldatura di alcune canne squarciate e alla ricostrituzione di altre andate perdute.\nLa chiesa conserva una serie affreschi, realizzati tra il 1874 e il 1878 da Luigi Tagliaferri, autore anche di alcune opere collocate all'interno per la chiesa di San Giorgio. Allo stesso secolo risale il restauro dell'altare, dotato di un tempietto neoclassico.\nSan Cristoforo in Mariaga.\nLa chiesa di San Cristoforo, che internamente si presenta ad unica aula, deve il suo aspetto attuale ad alcuni interventi avvenuti nei secoli XVIII e XX secolo ma ha un'origine pi\u00f9 antica. La costruzione dell'edificio risale infatti al 1517, seguendo le volont\u00e0 di Santino Conti, che nel proprio testamento indic\u00f2 di destinare alcuni beni di famiglia al finanziamento della costruzione di un luogo di culto.\nA lungo cappella privata, nel corso dei secoli la chiesa fu oggetto di numerosi restauri - anche strutturali - che tuttavia poterono essere conclusi solamente con il passaggio al'interno del novero dei beni amministrati dalla parrocchia di Corneno. Sovente causa di restrutturazioni furono le esondazioni di un piccolo corso d'acqua situato nei pressi della chiesa. Tra gli interventi realizzati successivamente alla costruzione originaria si segnala lo spostamento del campanile sulla parte laterale della facciata.\nSan Martino in Carella.\nMenzionata nel \"Liber Notitiae Sanctorum Mediolani\" di Goffredo da Bussero, la chiesa di San Martino deve il suo aspetto attuale ad alcuni interventi avvenuti nei secoli XIII e XVIII.\nPi\u00f9 volte visitata dal cardinale Carlo Borromeo, nel 1681 la chiesa fu restaurata a opera dei fedeli in segno di devozione per la fine della peste.\nSan Lorenzo in Penzano.\nIn origine composto da una chiesa e da ua cappella ingressi separati, l'edificio fu costruito nel 1584. L'aspetto attuale della chiesa, a navata singola suddivisa in due campate e il presbiterio, si deve ad alcuni interventi avvenuti nei secoli XIII e XVIII.\nLa chiesa, accompagnata da un campanile sul lato sinistro, si presenta con una facciata semplice, sormontata da un timpano e aperta da una finestra e un portale. Il profilo esterno della chiesa lascia intuire i volumi della sacrestia e delle cappelle interne.\nInternamente, la zona del presbiterio ospita un altare marmoreo, caratterizzato dalla presenza di due angeli collocati a lato rispetto a una raffigurazione del santo titolare della chiesa.\nArchitetture civili.\nTra i secoli XVIII e XIX l'odierno territorio eupiliese vide la costruzione di alcune ville da parte di aristocratici milanese. In una di queste, localizzata a Carella, Antonio Ghislanzoni redasse il libretto dell\"Aida\", mentre Giovanni Segantini (pittore, tra l'altro, di un\"Ave maria a trasbordo\" ambientata sul lago del Segrino) vi abit\u00f2 dal 1881 per cinque anni.\"\"\nSociet\u00e0.\nEvoluzione demografica.\nComune di Penzano\nGeografia antropica.\nComprende le frazioni di Carella, Corneno, Galliano, Mariaga e Penzano.\nInfrastrutture e trasporti.\nFra il 1928 e il 1955 la localit\u00e0 era servita da una fermata posta lungo la Tranvia Como-Erba-Lecco."}
{"id": "25033", "revid": "466539", "url": "https://it.wikipedia.org/wiki?curid=25033", "title": "Gustave Flaubert", "text": "Considerato il maestro del realismo nella letteratura francese, \u00e8 conosciuto soprattutto per essere l'autore del romanzo \"Madame Bovary\" e per l'accusa di immoralit\u00e0 che questa opera gli procur\u00f2; tuttavia Flaubert viene ricordato in ambito letterario anche per opere quali \"L'educazione sentimentale\" e \"Salammb\u00f4\", oltre che per la sua passione per lo stile e l'estetica.\nBiografia.\nNato a Rouen nel 1821, Gustave \u00e8 il figlio quintogenito del chirurgo Achille-Cl\u00e9ophas Flaubert (1784-1846), originario della Champagne e discendente da una famiglia di veterinari, e di Anne Justine Caroline Fleuriot (1793-1872), di stirpe normanna, la quale rimasta orfana in tenera et\u00e0, fu accolta come figlia dal cugino del padre (il medico Laumonier, primario dell'H\u00f4tel-Dieu, l'ospedale locale).\nI genitori si sposano nel 1812 e l'anno successivo hanno un primo figlio chiamato Achille come il padre, poi altri bambini (Caroline, \u00c9mile-Cl\u00e9ophas e Jules-Alfred) che muoiono presto, quindi Gustave e poi, nel 1824 la sorella Caroline. Dal 1818 hanno acquistato una propriet\u00e0 a D\u00e9ville-l\u00e8s-Rouen, che gestiscono con l'aiuto della domestica Julie (il cui vero nome era Caroline H\u00e9bert), molto legata a Gustave, al quale racconta molte favole. \nDi indole pigra e con qualche difficolt\u00e0 d'espressione, il piccolo Gustave si lega molto all'amico Ernest Chevalier, con il quale si propone di scrivere a due e che cerca di rendere partecipe dei primi sogni letterari, immaginando continuamente personaggi e scrivendo dialoghi e lettere, fino alle prime prove concluse, che risalgono agli anni passati nel \"Coll\u00e8ge Royal\" di Rouen (dal 1831).\nNel 1834 fonda una rivista manoscritta, chiamata \u00abArt et progr\u00e8s\u00bb. Complessivamente non ha buoni voti e gli insegnanti riferiscono la sua trascuratezza ortografica e l'eccesso di fantasia. Eppure legge molto, opere di storici, classici e contemporanei della letteratura francese (come Michelet, Brant\u00f4me, Hugo, Dumas, Beaumarchais, Voltaire, Rabelais) e inglese (Shakespeare e Walter Scott), per esempio.\nDurante le vacanze estive conosce diverse ragazze che lo colpiscono (tra cui \u00c9lisa Schl\u00e9singer, nata Foucault (1810-88), di cui si innamora), ma l'inverno lo passa in solitudine a scrivere o con gli amici Alfred Le Poittevin (1816-48) e Louis Bouilhet, con i quali condivide il linguaggio scurrile tipico dell'et\u00e0 e qualche personaggio di fantasia. Di qualche anno pi\u00f9 grande, Le Poittevin lascia il collegio e va a dirigere il giornale locale \u00abLe Colibri\u00bb, sul quale Flaubert pubblica qualche racconto e dei ritratti letterari (dal 1837).\nOra legge Balzac, Montaigne e Byron, sviluppando uno spirito critico e un giudizio aspramente anticonformista, influenzato dalle parole degli amici e dalla vista delle operazioni chirurgiche dei vari medici amici del padre. Nel 1839 viene espulso dal collegio per insolenza, e finisce l'ultimo anno di liceo preparandosi da privatista. Promosso al baccalaureato nell'agosto del 1840, parte per un viaggio premio al seguito di un amico medico del padre, visitando il sud della Francia (dove a Marsiglia ha una relazione clandestina con la bella creola Eulalie Foucaud, che gestisce l'albergo dove si ferma) e la Corsica, sognando tuttavia l'oriente.\nNel 1841, per volere del padre, si iscrive alla facolt\u00e0 di diritto di Parigi dove si trasferisce l'anno successivo, ma rientra subito a Rouen, decidendo di proseguire gli studi in casa. Da questo momento alterna periodi nella citt\u00e0 natale con altri nella capitale, inquieto, annoiato, famelico, con ristrettezze economiche che male si adattano alle persone che frequenta, tra cui il nuovo amico Maxime Du Camp. A causa del manifestarsi di una forma di epilessia, rivelatasi nel 1844, abbandona quindi gli studi universitari e si dedica interamente alla letteratura, in particolare subito a \"L'educazione sentimentale\" (1845).\nIl padre nel frattempo rivende la propriet\u00e0 di famiglia e fa ristrutturare una casa a Croisset, oggi nel comune di Canteleu, alcuni chilometri a valle di Rouen, il fratello Achille \u00e8 diventato a sua volta medico, e la sorella Caroline sposa un vecchio compagno di collegio di Gustave, tale \u00c9mile Hamard. Durante il loro viaggio di nozze, accompagnati dai genitori di lei e da Gustave (che cerca di ritrovare i suoi amori, scoprendo che si sono trasferiti altrove) vanno anche a Genova, dove rimane colpito da un quadro di Bruegel raffigurante \"La tentazione di S. Antonio\". In seguito alla morte del padre e della sorella (nel 1846), che lascia una bambina neonata (chiamata anche lei Caroline), tutto sembra crollare e Gustave si ritira con la madre e la nipotina a Croisset (ma tiene per s\u00e9 anche un piccolo appartamento a Rouen), dove passer\u00e0 gran parte della sua vita.\nDurante una visita a Parigi nel luglio 1846, conosce la poetessa Louise Colet (nata Revoil), sposata a un flautista e amante del filosofo Victor Cousin, frequentatrice dei migliori salotti e spregiudicata. I due hanno subito una relazione molto coinvolgente, portata avanti fra contrasti dovuti in particolare al desiderio di indipendenza di Gustave fino al 1855. Nel 1847 Flaubert, durante un viaggio con Maxime Du Camp, scrive un taccuino dal titolo \"Par les champs et par les gr\u00e8ves\", pubblicato solo postumo. I due, percorrendo lunghi tratti a piedi o in carrozza, raggiungono la Bretagna e la Normandia.\nIntanto il cognato d\u00e0 segni di squilibrio. L'amico Alfred Le Poittevin, invece, si \u00e8 sposato e ha lasciato Rouen (morir\u00e0 presto alcolizzato, con grande dolore da parte dell'amico), per\u00f2 Gustave ritrova il vecchio compagno di collegio Louis Bouilhet, che ha abbandonato medicina e ha aperto una scuola per bambini con difficolt\u00e0. I due diventano quasi inseparabili e parlano molto di letteratura e dei fatti politici che stanno accadendo. Nel 1848 a Parigi, arrivano ad armarsi di fucili e a seguire la folla, assistono alla proclamazione della repubblica, ma poi perdono presto l'entusiasmo rientrando in provincia.\nPassando attraverso varie successive redazioni, Flaubert ha intanto scritto \"L'\u00c9ducation sentimentale\" (1843-1845), opera con la quale d\u00e0 un'approfondita descrizione della societ\u00e0 francese di quegli anni. Si \u00e8 impegnato nella redazione della \"Tentation de saint Antoine\", il cui avvio risale al 1839 e che giunge a conclusione solo nel 1874. Nel 1849, tra molti dubbi e rimorsi per aver lasciato la madre, viaggia con Du Camp verso \u00aboriente\u00bb; arrivano in Egitto, navigano sul Nilo, poi visitano Gerusalemme, Damasco, Tripoli, Beirut, Costantinopoli, Atene e il Peloponneso.\nQuindi Napoli (dove dopo molto tempo si taglia la barba) e Roma dove la madre, impaziente di aspettarlo, lo raggiunge. Con la madre si reca poi a Firenze e a Venezia (Du Camp torna direttamente a Parigi). Tornato dal viaggio, Flaubert riprende in mano il suo capolavoro, \"Madame Bovary\"; frutto di una lunga gestazione, dal 1837 al 1856, rappresentando l'insoddisfazione della giovane moglie di un medico di provincia che sogna una vita diversa, affascinante e capace di appagarla sul piano dei sentimenti; la sua meta sognata \u00e8 Parigi, mentre il disgusto per il marito goffo, rozzo e dalla \u00abconversazione piatta come un marciapiede\u00bb la travolge.\nTutta la casa si riorganizza attorno al suo lavoro, la madre, la domestica, il cameriere, la nipote rispettano i suoi riposi e gli eccessi, e Gustave scrive fino a tardi, torna sulle stesse frasi molte volte, recita ad alta voce, si fa ossessionare dal libro, ne scrive a Louise Colet che vorrebbe si vedessero, per\u00f2 lui si rifiuta e la respinge fino agli ultimi incontri deludenti di novembre 1853 e febbraio 1854 a Parigi. La corrispondenza tra i due continua, ma senza vincoli affettivi, e all'inizio del 1855 lui nemmeno l'avverte di una sua visita in citt\u00e0. Lei viene a saperlo, si presenta in albergo ma non lo trova, gli lascia diversi biglietti, ma ormai \u00e8 la rottura definitiva. La pubblicazione del romanzo su \u00abLa Revue de Paris\u00bb tra tagli, note d'autore, polemiche, tentativi di censura e discussioni porta Gustave a doversi difendere davanti al tribunale per offesa al buon costume.\nIl 7 febbraio 1857 la sentenza d'assoluzione lo trova spossato pi\u00f9 che felice; confida a un amico di non avere pi\u00f9 voglia di pubblicare. Tuttavia il contratto per la pubblicazione in volume era firmato da tempo e il romanzo esce in aprile, in due volumi, presso l'editore Michel L\u00e9vy. Tornato alle sue abitudini di Croisset, si dedica a \"Salammb\u00f4\", romanzo ambientato nell'antica Cartagine (per scrivere il quale fa ancora un viaggio in Tunisia). Ormai \u00e8 famoso e frequenta il bel mondo (compreso il salotto di Mathilde). L'uscita del libro (il 20 novembre 1862), gode di un successo sociale e finanziario immediato, superiore a \"Madame Bovary\" e ispir\u00f2 persino la moda del tempo. Tuttavia, non tutti lo apprezzano: il seguitissimo critico Sainte-Beuve, per esempio, che aveva ammirato il precedente, ne scrive male, lo considera enfatico, plateale, inutilmente erudito.\nSe la stampa \u00e8 feroce, alcuni colleghi scrittori lo difendono, tra questi Th\u00e9ophile Gautier, Victor Hugo, Charles Baudelaire, Leconte de Lisle, George Sand ecc. Nel 1864, su suo consiglio e di Madame Flaubert, l'adorata nipote Caroline si sposa con un commerciante di legnami, tale Ernest de Commanville, e lascia Gustave solo con la madre. La nipote si era innamorata del suo insegnante d'arte, ma venne convinta a preferire un \"buon partito\" dall\u2019 impeccabile reputazione borghese. Con la ferrovia Parigi \u00e8 pi\u00f9 facile da raggiungere, e la mondanit\u00e0 di Flaubert \u00e8 al massimo. In questo periodo \u00e8 come se avesse una doppia personalit\u00e0: a Croisset quasi un selvaggio solitario e nella capitale un vero \"viveur\". Frequenta soprattutto i fratelli Edmond e Jules de Goncourt, e diviene amico di George Sand, che gli dedica il suo romanzo \"Dernier amour\", e gli fa visita pi\u00f9 volte a Croisset, dove Flaubert ha ripreso in mano e riscritto da capo \"L'educazione sentimentale\".\nIl libro esce nel 1869, poco dopo la morte dell'amico Louis Bouilhet, e il trasloco del \"pied-\u00e0-terre\" parigino da Boulevard du Temple a Rue Murillo. Nuovamente la critica lo stronca e ora anche i colleghi evitano di parlarne (ma \u00c9mile Zola lo difende). Ci vorr\u00e0 molto tempo perch\u00e9 anche questo romanzo venga considerato un capolavoro. Dopo la guerra franco-prussiana, che causa il crollo del Secondo Impero francese, Flaubert commenta duramente i fatti della Comune di Parigi (1871); scrivendo a George Sand afferma di considerarla \u00abl'ultima manifestazione del medioevo\u00bb. Dichiarando di odiare la democrazia che \u00e8, secondo lui, \u00abla negazione del diritto\u00bb, si augura per la Francia \u00abun governo di mandarini [...] un'aristocrazia legittima\u00bb, dal momento che \u00abil popolo \u00e8 un eterno minorenne\u00bb. Se la prendeva con l'istruzione: \u00abIl sogno della democrazia \u00e8 di elevare il proletario al livello di stupidit\u00e0 del borghese\u00bb, cos\u00ec che \u00abl'istruzione pubblica non far\u00e0 che aumentare il numero degli imbecilli [...] l'istruzione primaria ci ha dato la Comune\u00bb. Quanto al suffragio universale, esso \u00ab \u00e8 pi\u00f9 stupido del diritto divino\u00bb.\nFinita la guerra, durante la quale ha dovuto viaggiare e abbandonare Croisset ai prussiani, nel 1871 pu\u00f2 tornare a casa, ma la madre \u00e8 sempre pi\u00f9 malata e nell'aprile del 1872 muore. L'ammirazione di un giovane Guy de Maupassant (figlio della sorella di Alfred Le Poittevin e scrittore da guidare nei primi passi) lo aiuta a non cadere in depressione.\nPoi si reca in visita a Nohant (oggi Nohant-Vic), da George Sand, con Turgenev. Sospende la scrittura di \"Bouvard et P\u00e9cuchet\", che verr\u00e0 infine lasciato incompleto, e prova a dedicarsi al teatro, scrivendo le \"pi\u00e8ces\" de \"Il sesso debole\" (1873), che non viene accettata per la rappresentazione, e del \"Candidato\" (1874), che \u00e8 un vero fiasco (Flaubert deve persino rimborsare le prenotazioni).\nNel 1874 pubblica finalmente \"La tentazione di Sant'Antonio\", ma nuovamente la critica lo stronca oppure lo ignora. Ha anche problemi economici a causa delle speculazioni azzardate del marito della nipote. Deve perci\u00f2 lasciare la casa di Rue Murillo per abitare in un piccolo appartamento del Faubourg Saint-Honor\u00e9, accanto alla nipote (che per\u00f2 vive pi\u00f9 stabilmente a Dieppe). Flaubert \u00e8 sempre pi\u00f9 smarrito, frequenta solo pochi amici, \u00e8 ossessionato dai suoi e dai loro lutti continui (tra gli altri muore anche George Sand), ma scrive i \"Tre racconti\" (stampati nel 1877 in volume, questa volta la critica \u00e8 indulgente, ma i lettori sono pochi).\nGli amici Alphonse Daudet, Edmond de Goncourt, Ivan Turgenev e Juliette Adam tentano di fargli avere un posto di bibliotecario, ma la loro raccomandazione viene intercettata e diventa pubblica. Flaubert si vergogna che si venga a sapere delle sue difficolt\u00e0 e segue la vicenda dal letto di Croisset, dove \u00e8 costretto per una gamba rotta. Intanto il marito di Caroline deve vendere la segheria (c'\u00e8 il rischio che neanche questo ripaghi i debiti e si debba vendere la casa di Croisset), il fratello Achille, sopravvissuto a un colpo apoplettico, si \u00e8 ritirato dal lavoro e vive a Nizza.\nCiononostante Flaubert si rimette al lavoro su \"Bouvard e P\u00e9cuchet\", ma improvvisamente l'8 maggio del 1880, dopo aver fatto un bagno caldo, con le valigie pronte per tornare a Parigi, muore, probabilmente per un'emorragia cerebrale. Il \u00abdiscepolo\u00bb Maupassant arriva subito, e Flaubert viene sepolto a Rouen in presenza di pochi amici.\nCose che parlano.\nLa lezione letteraria dell'autore di \"L'educazione sentimentale\" \u00e8 che nel romanzo \u00aboccorre far parlare le cose... far s\u00ec che dicano la loro realt\u00e0... far s\u00ec che dicano la loro verit\u00e0\u00bb.\nErich Auerbach (noto critico letterario) lo definisce efficacemente quel \u00abrealismo naturale\u00bb che comporta grandi novit\u00e0 nel romanzo moderno:\nIl \"realismo\" francese vede la verosimiglianza nell'avere uno spazio descritto realisticamente e dei personaggi ben tipizzati, al di l\u00e0 di un tempo in scena o di un numero di pagine assegnato a parti del romanzo in proporzione ad una loro durata effettiva: ovvero il romanzo pu\u00f2 anche essere dispersivo, svolgersi in pi\u00f9 luoghi anche contemporaneamente e in pi\u00f9 giorni, mentre prima poteva svolgersi in un solo luogo, in un solo giorno con una trama molto lineare.\nOnorificenze.\nIn onore a Flaubert \u00e8 stato intitolato il cratere Flaubert, sulla superficie di Mercurio.\nFilm tratti da opere di Flaubert.\nLista non esaustiva di film tratti dall'opera di Flaubert:"}
{"id": "25035", "revid": "767487", "url": "https://it.wikipedia.org/wiki?curid=25035", "title": "Metaboliti secondari", "text": "I metaboliti secondari sono composti chimici prodotti del metabolismo. Sono detti \"secondari\" in quanto non sono essenziali per la semplice crescita, sviluppo o riproduzione dell'organismo: la funzione, o l'importanza, di questi prodotti per lo sviluppo dell'organismo \u00e8 normalmente di natura ecologica, in quanto sono usati o come meccanismi di difesa contro predatori (animali erbivori, agenti patogeni, ecc.), per la competizione interspecifica o per facilitare i processi riproduttivi.\nEsempi di metaboliti secondari di origine vegetale sono i pigmenti che conferiscono colorazioni specifiche a fiori e frutti (principalmente antociani e carotenoidi), giocando un ruolo nell'attrazione degli animali implicati nell'impollinazione e nella dispersione dei semi.\nSono metaboliti secondari vegetali anche molti composti impiegati dall'uomo come farmaci, quali ad esempio gli alcaloidi antitumorali vinblastina e vincristina, prodotti dalla vinca rosea (\"Catharanthus roseus\").\nInfine, appartiene alla categoria dei metaboliti secondari vegetali gran parte dei composti utilizzati dall'uomo come stupefacenti (morfina, cocaina, tetraidrocannabinolo, ecc.).\nAnche nel mondo animale vi sono molti esempi di metaboliti secondari: basti pensare ai pigmenti responsabili delle colorazioni di insetti, anfibi, rettili, mammiferi ed uccelli, importanti nelle relazioni intra ed inter-specifiche (segnali di richiamo sessuale, mimetismo, ecc.).\nAnche nel regno dei funghi i metaboliti secondari sono comuni: si pensi, ad esempio, alle micotossine.\nIn contrasto ai metaboliti primari, questi prodotti non sono ubiqui nell'organismo vivente che li produce, n\u00e9 sono espressi in continuo.\nAd esempio, alcuni metaboliti secondari di origine vegetale implicati nella difesa chimica della pianta, denominati fitoalessina, sono prodotti solo in risposta all'attacco da parte di un agente patogeno.\nLa biosintesi di fitoalessine \u00e8 indotta dalla presenza di molecole, dette elicitori, che segnalano alla pianta l'attacco patogenico.\nUn esempio di fitoalessina \u00e8 rappresentato dal resveratrolo, uno stilbene prodotto da alcune specie vegetali, tra cui la vite (\"Vitis vinifera\"), in risposta ad un attacco fungino. L'elicitore metilgiasmonato \u00e8 in grado di indurre, anche in assenza di attacco fungino, la biosintesi di resveratrolo.\nLe classi principali di metaboliti secondari sono: alcaloidi, terpeni, acidi organici alifatici o aromatici o eteroaromatici, fenoli, iridoidi, steroidi, olii volatili, resine e balsami, saponine."}
{"id": "25040", "revid": "2208340", "url": "https://it.wikipedia.org/wiki?curid=25040", "title": "Nara", "text": " \u00e8 una citt\u00e0 del Giappone, di circa abitanti, situata nell'isola di Honsh\u016b. \u00c8 il capoluogo della prefettura di Nara e la maggiore citt\u00e0 in questa prefettura.\nCapitale del Giappone dal 710 al 794, ora \u00e8 un luogo di alto interesse artistico e turistico. Dichiarata patrimonio dell'umanit\u00e0 dall'UNESCO nel 1998, \u00e8 caratteristica la presenza di cervi sika che girano liberamente per i parchi, avvicinandosi anche ai visitatori e lasciandosi nutrire da essi. Questo animale \u00e8 diventato nel tempo uno dei simboli della citt\u00e0, tanto da venir raffigurato in varie aree, come i tombini delle strade.\nStoria.\nNel 708 l'imperatrice Genmei ordin\u00f2 la creazione di una nuova capitale. La nuova citt\u00e0, terminata nel 710, fu chiamata , e la capitale venne spostata qui da Fujiwara-ky\u014d. \nNara rimase la capitale del Giappone durante gli anni 710-794, un periodo della storia giapponese conosciuto infatti come il periodo Nara.\nGli imperatori che regnarono a Nara professavano il Buddhismo ed edificarono molti templi dedicati a questo culto. Tra essi, sei grandi templi si chiamano Nara Rokudai-ji (I sei grandi templi di Nara).\nIl tempio T\u014ddai-ji (cio\u00e8 letteralmente \"Grande tempio dell'est\"), il pi\u00f9 grande dei sei, fu edificato dall'imperatore Sh\u014dmu nel 752 ed \u00e8 uno dei monumenti pi\u00f9 importanti della citt\u00e0, oltre ad essere l'edificio in legno pi\u00f9 grande al mondo. Al suo interno vi sono gigantesche statue che rappresentano il Buddha e i guardiani del tempio. La statua del Buddha , realizzata in bronzo e oro e risalente alla met\u00e0 dell'VIII secolo, misura 16 metri d'altezza e pesa oltre 500 tonnellate.\nOggi Nara \u00e8 un importante centro turistico e di commercio.\nGeografia fisica.\nTerritorio.\nLa citt\u00e0 di Nara si trova all'estremit\u00e0 settentrionale della Prefettura di Nara, affacciandosi direttamente alla Prefettura di Kyoto. La citt\u00e0 \u00e8 lunga da nord a sud, e da est a ovest. L'area totale \u00e8 di .\nIl punto pi\u00f9 alto della citt\u00e0 \u00e8 il Kaigahira-yama, una collina a 882 metri di altitudine.\nAmministrazione.\nGemellaggi.\nNara \u00e8 gemellata con:"}
