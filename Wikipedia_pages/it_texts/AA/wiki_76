{"id": "30156", "revid": "125257944", "url": "https://it.wikipedia.org/wiki?curid=30156", "title": "Calice Ligure", "text": "C\u00e0lice L\u00ecgure (\"Carxi\" o \"Corxi\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl comune \u00e8 situato nell'entroterra di Finale Ligure, nella piana fertile sita alla confluenza del torrente Carbuta con il torrente Pora, il nucleo abitato \u00e8 equilibrato e vasto, gli scenari montani tutt'attorno sono ricchi e suggestivi, il centro abitato \u00e8 curato e in continua equilibrata espansione.\nStoria.\nL'antico territorio di Calice, di cui non rimangono riferimenti e ritrovamenti di una possibile testimonianza di epoca romana, venne compreso nella marca aleramica di Aleramo del Monferrato dal X secolo. In seguito, divenne possedimento di Bonifacio del Vasto nel 1091 e in successione al figlio di quest'ultimo: Enrico I Del Carretto.\nCitato per la prima volta in un documento del 1233 e dominio quindi della famiglia Del Carretto di Savona, il feudo calicese entr\u00f2 a far parte del Marchesato di Finale seguendone le sorti. Proprio le fonti storiche locali testimoniano la fedelt\u00e0 dei Calicesi verso il marchesato carrettesco, alleanza che nel tempo fu ricambiata con donazioni e protezioni da parte degli stessi marchesi, tra i quali nel 1449 dal marchese Galeotto I Del Carretto che don\u00f2 una coppa d'argento istoriato alla locale chiesa parrocchiale per la fedelt\u00e0 prestata nella guerra contro Genova.\nTuttavia, quasi cent'anni dopo le parti si rovesciarono e proprio dal borgo di Calice, capitanate dal locale e umile contadino Antonio Capellino, prese avvio, nel 1558, la rivolta paesana contro il malgoverno del marchese finalese Alfonso II Del Carretto che ben presto si estese a tutto il marchesato. Una diffusa leggenda locale racconta che lo stesso Antonio Capellino, nel giorno del suo matrimonio, anzich\u00e9 consegnare la propria moglie per il rito feudale dello \"ius primae noctis\", alla testa di un centinaio di uomini port\u00f2 al marchese Alfonso un'asina.\nSegu\u00ec pertanto le vicissitudini del marchesato finalese con la dominazione del Regno di Spagna dal 1598 al 1713, e del successivo acquisto da parte della Repubblica di Genova che mantenne il controllo del marchesato fino al 1796. Il territorio calicese fu teatro sul finire del XVIII secolo degli scontri tra l'esercito francese e l'armata austro-piemontese nel 1794 e ancora nel luglio del 1795 con gravosi fatti di rappresaglie da ambe le parti. Antica testimonianza della presenza di Napoleone Bonaparte e del suo esercito sono il ritrovamento delle trincee nella localit\u00e0 di Pian dei Corsi.\nCon la dominazione francese napoleonica il territorio di Calice rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del I Cantone, capoluogo Finale, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814, venne inserito nel Dipartimento di Montenotte. Tra il 1805 e il 1806 le municipalit\u00e0 di Carbuta e di Monticello verranno soppresse e inglobate come frazioni - rispettivamente - nel comune di Calice e di Finalborgo.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel IV mandamento di Finalborgo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nNel 1863 assume la denominazione di Calice Ligure. Subisce gli ultimi aggiustamenti al territorio comunale nel 1870 quando le fu unito il soppresso comune di Perti e ancora nel 1877 quando la stessa frazione viene distaccata e aggregata al comune di Finalborgo.\nNelle ultime fasi calde della seconda guerra mondiale il territorio di Calice Ligure fu interessato da una rappresaglia di alcuni membri appartenenti al Battaglione San Marco, impegnato nei rastrellamenti contro le forze partigiane, responsabili dell'uccisione, il 2 febbraio 1945, di undici giovani partigiani presso Pian dei Corsi.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00ba 24 del 4 luglio 2008, fino al 2011 ha fatto parte della Comunit\u00e0 montana Ponente Savonese.\nSimboli.\nLo stemma \u00e8 stato concesso con Reale decreto datato 9 giugno 1930 e registrato con leggi patenti il 7 gennaio 1932.\nNei primi anni del XX secolo il comune adott\u00f2 un diverso stemma comunale cos\u00ec descritto:\nSanto patrono e feste patronali.\nIl santo patrono di Calice Ligure \u00e8 San Nicol\u00f2, anche noto come San Nicola di Bari, San Nicola di Myra o San Nicolao. Nel comune, per una precisa ragione storica, sono festeggiate due diverse feste patronali: la \"festa solenne,\" a valenza religiosa, e la \"festa liturgica,\" a valenza civile e religiosa.\nLa chiesa parrocchiale di San Nicol\u00f2 a Calice Ligure conserva oggi due statue del santo patrono. La \"statua dei poveri\", pi\u00f9 antica e piccola, e la \"statua dei ricchi\", pi\u00f9 recente e grande. Fino al 1872 nella chiesa si trovava la sola statua dei poveri ed il patrono era festeggiato il giorno 6 dicembre (giorno di San Nicola) con una cerimonia solenne: la messa era celebrata da parte di tutti i sacerdoti del comune ed i partecipanti che si fossero confessati e comunicati acquisivano l\u2019indulgenza plenaria.\nNel 1872, grazie alle offerte pervenute dai compaesani emigrati in America, i calicesi riuscirono a far realizzare una nuova statua di San Nicol\u00f2, da poter portare in processione per le vie del paese. Gi\u00e0 nel 1871 la popolazione constat\u00f2 che il 6 dicembre era un giorno poco adatto per la festa patronale, a causa del clima autunnale e delle scarse ore di luce. Don Bonagiunta Conio, facendosi interprete dei desideri del popolo, in data 20 gennaio 1872 indirizz\u00f2 una supplica alla Santa Sede tramite il Vescovo di Savona, chiedendo la trasposizione della festivit\u00e0 religiosa dal giorno 6 dicembre alla prima domenica di maggio, periodo ritenuto come pi\u00f9 conveniente e pi\u00f9 adatto. La richiesta ottenne esito positivo e fu approvata dalla Sacra Congregazione dei Riti con decreto del 22 febbraio 1872. La prima domenica di maggio dell\u2019anno 1873 si svolse l\u2019inaugurazione della statua \"dei ricchi.\"\nDall\u2019anno 1873, a Calice Ligure, San Nicol\u00f2 viene pertanto festeggiato due volte all\u2019anno. La prima domenica di maggio si svolge la festa solenne, a sola valenza religiosa, con cerimonia solenne e processione. Il 6 dicembre si svolge la festa liturgica, a valenza religiosa e civile, con una funzione liturgica semplice, senza manifestazioni esteriori e la chiusura di scuole e pubblici uffici.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Calice Ligure sono .\nQualit\u00e0 della vita.\nGrazie alla costruzione di una fattoria eolica nel 2001, con 3 aerogeneratori, e l'installazione di alcuni pannelli fotovoltaici ha permesso al comune di Calice Ligure di conseguire, nel 2005, la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre che dal capoluogo, dall'unica frazione di Carbuta - storicamente riconosciuta dalla comunit\u00e0 calicese e dallo statuto comunale - per una superficie territoriale di 20,60\u00a0km\u00b2.\nConfina a nord con il comune di Mallare, a sud con Tovo San Giacomo e Finale Ligure, ad ovest con Bormida e Rialto e Tovo San Giacomo, ad est con Mallare, Orco Feglino e Finale Ligure.\nEconomia.\nCalice Ligure basava, fino ad alcuni anni fa, principalmente la sua economia sulla coltivazione degli alberi da frutto come pesca, arancio, vite e ulivi. Era molto attiva la lavorazione del legno - oggi in poche aziende artigiane rimaste - e nel passato l'estrazione di grafite in una miniera del territorio era fonte di lavoro per gli abitanti della borgata di Cravarezza, ormai completamente disabitata. La miniera ha cessato la propria attivit\u00e0 da oltre cinquant'anni. Un buon numero di lavoratori calicesi gravitano oggi nell'area di Finale Ligure, soprattutto dipendenti delle industrie aeronautiche Piaggio.\nFiorente nel periodo estivo il turismo vacanziero che pu\u00f2 giovarsi di alcune strutture ricettive presenti sul territorio. Il commercio locale si giova della presenza di alcune attivit\u00e0 di vendita al dettaglio e di una storica cooperativa di consumo molto attrezzata.\nCalice Ligure \u00e8 stato uno dei primi comuni della Liguria, assieme a Varese Ligure nello spezzino e Bormida ed Osiglia, ad avere una fattoria eolica della potenza di 2,5\u00a0MW e in via di prossima autorizzazione un potenziamento per altri 2,55\u00a0MW.\nInfrastrutture e trasporti.\nStrade.\nCalice Ligure \u00e8 situata all'interno di Finale Ligure, da Finalborgo si raggiunge percorrendo la strada provinciale 17 che costeggia il torrente Pora percorrendo circa 5\u00a0km. Da Calice si pu\u00f2 poi proseguire per la frazione di Carbuta e le localit\u00e0 di Pian dei Corsi e Colle del Melogno da dove si pu\u00f2 raggiungere sia Bormida, sia Osiglia, oppure immettersi nella strada provinciale 490 del Colle del Melogno che conduce a Calizzano e, valicando il confine ligure-piemontese, a Bagnasco nella val Tanaro. Proseguendo lungo il Pora si raggiunge il comune di Rialto."}
{"id": "30157", "revid": "848247", "url": "https://it.wikipedia.org/wiki?curid=30157", "title": "Calizzano", "text": "Calizzano (\"Carits\u00e0n\" in dialetto valbormidese, \"Carizan\" in ligure, \"Calissan\" in piemontese) \u00e8 un comune italiano di abitanti della provincia di Savona in Liguria.\nGeografia fisica.\nTerritorio.\nL'abitato di Calizzano si trova nell'alta val Bormida, nell'entroterra ligure della Riviera di Ponente, al confine tra la Liguria e il Piemonte lungo l'ampia e fertile conca del fiume Bormida di Millesimo. Il territorio comunale culmina a est con il monte Settepani, sulla Catena principale alpina, mentre ad ovest la massima quota \u00e8 raggiunta dal monte Spinarda, che fa invece parte del crinale che divide la val Bormida dalla val Tanaro. La grande faggeta del Colle del Melogno raggiunge il territorio di Calizzano con la foresta detta della Barbottina, dove vi \u00e8 la presenza di un grosso albero di faggio di quasi duecento anni, alto 37 m e del diametro di 347\u00a0cm; nei pressi del bosco di Rionero si trova invece un massiccio castagno di cinque metri di diametro e con oltre 250 anni di vita. Il territorio calizzanese \u00e8 altres\u00ec ricco di corsi d'acqua con ben tredici sorgenti, tra queste la fonte Bauda utilizzata nell'attivit\u00e0 d'imbottigliamento.\nAttraverso il Colle dei Giovetti (912 m s.l.m.), ai confini amministrativi con Murialdo, \u00e8 possibile il collegamento con la val Tanaro e Massimino, mentre il colle della Rionda mette in comunicazione Calizzano con Priola, sempre in Val Tanaro.\nClima.\nPur distando, in linea d'aria, solo 16\u00a0km dal mare, Calizzano gode di un clima temperato oceanico degradato, semi-continentale, con forti escursioni termiche giornaliere durante tutti i mesi dell'anno e moderate escursioni annuali. In gennaio la temperatura media giornaliera si mantiene di pochi decimi al di sopra dello 0\u00a0\u00b0C: le minime notturne registrano infatti valori medi prossimi ai -5\u00a0\u00b0C, ma temperature inferiori ai -10\u00a0\u00b0C si possono ripetere con una certa frequenza durante i periodi in cui prevalgono correnti settentrionali o nelle notti serene, se c'\u00e8 neve al suolo; le massime diurne invece si attestano mediamente sui +6\u00a0\u00b0C, anche se non sono inusuali pomeriggi pi\u00f9 tiepidi e non sono infrequenti neppure le giornate di ghiaccio; (nel 1985 il record di temperatura minima fu di -24\u00a0\u00b0C). La neve \u00e8 piuttosto frequente da novembre a marzo, e durante le annate pi\u00f9 fredde il manto nevoso pu\u00f2 resistere tutto l'inverno.\nIn estate i giorni sono caldi e moderatamente afosi (certe volte con punte di oltre 30\u00a0\u00b0C), ma le notti sono sempre abbastanza fresche grazie alla notevole inversione termica di cui gode la conca dove il paese \u00e8 ubicato; il mese pi\u00f9 caldo \u00e8 luglio, con una media giornaliera di circa +20,5\u00a0\u00b0C.\nTemperatura media: 10,1\u00a0\u00b0C\nStoria.\nI primi insediamenti umani sembrerebbero risalire al Paleolitico medio, grazie al ritrovamento dei resti di un castellaro pre romano fra gli odierni centri di Calizzano e Bardineto. In epoca romana \u00e8 citato con il toponimo \"Caliciana\", insediamento di cui non rimane traccia. Nell'alto medioevo il toponimo di Calizzano, conosciuto come \"Caliciano\", apparve solamente nel 1077 in un atto di cessione delle terre e della chiesa all'abbazia di Ferrania (Cairo Montenotte); in precedenza era sotto la giurisdizione ecclesiale dell'abbazia di San Pietro in Varatella a Toirano.\nPossedimento della Marca Aleramica di Bonifacio del Vasto dal 1091, il feudo, nel 1142, venne ceduto ad Enrico I Del Carretto seguendo cos\u00ec le sorti del Marchesato del Finale. Nel 1335 Carlo IV di Lussemburgo conferm\u00f2 il dominio terriero della famiglia Del Carretto che mantenne quindi l'investitura del castello, del territorio di Calizzano e delle terre circostanti.\nNonostante un atto del 7 giugno 1444 sanc\u00ec il gesto di fedelt\u00e0 della popolazione calizzanese verso i marchesi Del Carretto fu proprio un componente della famiglia carattesca, Marco Del Carretto, signore di Calizzano, nella guerra di dominio tra la Repubblica di Genova e il marchesato finalese del 1447-1452, a tradire un altro componente della famiglia (Galeotto Del Carretto) stipulando una sorta di convenzione pacifica tra il borgo con la repubblica genovese. La reazione al tradimento fu tremenda; il borgo venne saccheggiato ed incendiato, il castello distrutto, costringendo alla fuga Marco Del Carretto ed i suoi cugini e scatenando una profonda crisi economica tra gli abitanti, costretti all'elemosina; l'episodio riport\u00f2 il feudo calizzanese nelle mani del marchese Galeotto.\nTra il 1530 e il 1540 vennero compiute nuove opere costruttive, quali il convento dei Domenicani e la chiesa dell'Annunziata al Pasquale. Successivamente verr\u00e0 ampliata, grazie all'abbattimento delle mura, anche la chiesa di San Lorenzo.\nNel 1572, a causa dell'alleanza francese del marchese Del Carretto, truppe provenienti dalla Spagna invasero il marchesato finalese e le sue terre feudali, tra cui Calizzano. La popolazione del marchesato non riusc\u00ec ad imporre resistenza, soggiogata dalla cessione del borgo a Filippo III di Spagna da parte di Andrea Forza Del Carretto. Calizzano giur\u00f2 in seguito la propria fedelt\u00e0 al nuovo governatore marchesale Don Pedro de Toledo e al regno spagnolo; il governatore conferm\u00f2 gli stessi statuti, il 27 febbraio 1603, varati dalla famiglia Del Carretto nel 1600.\nIl borgo vide cos\u00ec \"invasioni\" di soldati spagnoli ed alemanni provvedendone, tra l'altro, al loro sostentamento e alloggio fino allo scoppio della peste bubbonica nel 1631, che mise in ginocchio il paese intero.\nNel 1713 il trattato di Utrecht stabil\u00ec la fine del dominio spagnolo e il conseguente passaggio del marchesato finalese alla Repubblica di Genova. Nuove guerre locali si scatenarono intorno al 1747-1748 quando truppe piemontesi, comandate dal Regno di Sardegna, cercarono di sottrarre le terre alla repubblica genovese per poi cederle alla famiglia Del Carretto. Il trattato di Aquisgrana ristabil\u00ec il dominio genovese sulle terre.\nDurante l'invasione francese del 1797, comandate da Napoleone Bonaparte, il borgo sub\u00ec gli scontri tra l'esercito d'oltralpe con l'esercito dell'impero austro-ungarico, divenuto possessore delle terre dopo l'occupazione di Genova e della Liguria. Negli incendi, appiccati da entrambi gli schieramenti, finirono bruciate le chiese ed il convento.\nCon la dominazione francese il territorio di Calizzano rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del X cantone, come capoluogo, della Giurisdizione delle Arene Candide e dal 1803 centro principale del V cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel II mandamento omonimo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\n \nMonumenti e luoghi d'interesse.\nAree naturali.\nNel territorio comunale di Calizzano sono presenti e preservati tre siti di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il primo sito - condiviso con Massimino e Murialdo - \u00e8 collocato nell'area boschiva del Bric Zerb\u00ec e zone adiacenti in cui insistono faggete e castagneti. Oltre ad alcune specie di orchidee, sono segnalate in questa area la calta palustre (\"Caltha palustris\") e l'aquilegia scura (\"Aquilegia atrata\"). Tra le specie animali il pesce sanguinerola (\"Phoxinus phoxinus\") e i rapaci sparviero (\"Accipiter nisus\") e falco pecchiaiolo (\"Pernis apivorus\").\nIl secondo - condiviso con Bardineto, Boissano, Bormida, Castelvecchio di Rocca Barbena, Giustenice, Loano, Magliolo, Osiglia, Pietra Ligure, Rialto e Toirano - \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni chirotteri del genere dei rinolofi (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nIl terzo sito, condiviso con il comune di Bardineto, interessa invece il versante ligure del Monte Spinarda.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Calizzano sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 formato, oltre che dal capoluogo Calizzano, anche dalle tre frazioni di Caragna, Mereta e Vetria e dalle diciannove regioni di Barbassiria, Bosco, Camporosso, Caragnetta, Carisciano, Durante, Ferriera Nuova, Frassino, Giaire, Granei, Marenchi, Maritani, Melogno, Miniera, Riini, Rio Nero, Tomaloni, Valle Superiore, Zerboraglia - storicamente riconosciute dallo statuto civico - per una superficie territoriale di 62,74\u00a0km\u00b2.\nConfina a nord con i comuni di Massimino, Murialdo e Osiglia, a sud con Bardineto e Magliolo, ad ovest con Massimino, Bagnasco, Priola e Garessio, ad est con Osiglia, Bormida, Rialto e Magliolo.\nEconomia.\nSi basa principalmente sull'agricoltura e la silvicultura con le sue rinomate e vaste zone boschive; sono presenti alcune segherie, il turismo \u00e8 in continua crescita, rinomati i ristoranti e gli alberghi. Ottima la raccolta e la vendita delle castagne e dei funghi, questi ultimi sono un prodotto tipico di Calizzano che vanta per questo un'antica tradizione artigiana alimentare (funghi secchi e sottolio di altissima qualit\u00e0 in vendita nei negozi locali specializzati).\nInfrastrutture e trasporti.\nStrade.\nIl centro di Calizzano \u00e8 attraversato principalmente dalla strada provinciale 490 del Colle del Melogno che permette il collegamento stradale con Magliolo - ad est - e con Massimino a nordovest. Ulteriori arterie viarie del territorio calizzanese sono la provinciale 51 per Murialdo, la provinciale 52 per Bardineto e la provinciale 47 per Garessio che nel tratto piemontese assume la denominazione di SP 213.\n\u00c8 allo studio in fase avanzata una tratta autostradale tra il comprensorio di Albenga e Carcare - Predosa (AL), che prevederebbe un'uscita a Calizzano."}
{"id": "30159", "revid": "1272592", "url": "https://it.wikipedia.org/wiki?curid=30159", "title": "Carcare", "text": "C\u00e0rcare (\"Corcre\" in dialetto valbormidese, \"Cancre\" in ligure, \"C\u00e4rcre\" in piemontese) \u00e8 un comune italiano di abitanti della provincia di Savona in Liguria.\nGeografia fisica.\nIl comune \u00e8 situato in val Bormida in una conca sulle due sponde del fiume Bormida di Pallare, compreso tra una altitudine minima di 359 m s.l.m. e una massima di 600 m s.l.m..\nStoria.\nAntica mansio di Calanicum lungo la via Emilia Scauri, tra gli importanti centri romani di Acqui Terme e Vado, \u00e8 citata in alcuni documenti con il toponimo Bugile (in seguito Bauzile o Boyle); due documenti del 998 e 999 attestano infatti la cessione delle decime e diritti da parte dell'imperatore Ottone III di Sassonia al vescovo di Savona Bernardo. In un atto di donazione all'abbazia di Ferrania del 1111 compare il toponimo Carcaris.\nNell'XI secolo divenne possedimento di Bonifacio del Vasto e alla morte di quest'ultimo ereditato dal figlio Enrico I Del Carretto nel 1142, capostipite della famiglia dei Del Carretto del Finale. Nel 1185 con la morte di Enrico I i territori verranno divisi tra i due figli Ottone Del Carretto ed Enrico II Del Carretto e Carcare, situata in una posizione considerata importante e strategica per il dominio di questa zona della val Bormida, si ritrov\u00f2 tecnicamente divisa in due parti: una alle dipendenze del feudo imperiale (Enrico II) e l'altra alleata di Genova con Ottone; nella realt\u00e0 e di fatto, il territorio carcarese risultava comunque sempre nelle mani della famiglia Del Carretto.\nAnche i figli di Enrico II - Corrado, Enrico III ed Antonio Del Carretto - amministreranno in comune la parte di Carcare non soggetta a Genova, salvo poi dividere il tutto in tre parti nel 1276 (\"Tres partes villae et hominum medietatis Carcherarum\"); i discendenti di Ottone preferiranno invece vendere i loro possedimenti, e quindi anche la parte di Carcare, nel 1322 al marchese Manfredo IV del Marchesato di Saluzzo; fu lo stesso marchese a rivendere il feudo nel 1337 agli Scarampi di Asti.\nNel 1393 un discendente della famiglia carrettesca - Galeotto Del Carretto - prest\u00f2 giuramento di fedelt\u00e0 al marchese Teodoro II Paleologo del Marchesato del Monferrato cos\u00ec come, l'11 novembre del 1431, il marchese Giovanni Bartolomeo Del Carretto fece a Spigno Monferrato davanti al rappresentante del duca di Milano dichiarando la propria sottomissione e di alcuni luoghi (tra questi anche Carcare) dopo la vittoria del Ducato di Milano nel Monferrato. Al 1433 risalgono gli statuti del paese, cio\u00e8 le norme che ne regolavano la vita e gli usi.\nLa dominazione feudale dei vari discendenti della famiglia Del Carretto prosegu\u00ec per tutto il XV secolo e fino alla met\u00e0 del XVI secolo: i diritti feudali sulle terre di Carcare, facenti parte del Marchesato di Finale cos\u00ec come paesi e localit\u00e0 limitrofe, saranno infatti ceduti alla Spagna nel 1598 dall'ultimo marchese Sforza Andrea Del Carretto.\nTra il 1629 e il 1637 il paese fu interessato dalla terribile pestilenza con la perdita, secondo le stime, di buona parte della popolazione con 770 decessi.\nNel 1713 insieme al marchesato finalese divenne dominio della Repubblica di Genova e sub\u00ec, come essa, il passaggio delle truppe austriache prima (1747) e di quelle francesi di Napoleone Bonaparte poi. Proprio in una palazzina del centro storico, al civico 7 di piazza Germano, \u00e8 murata una lapide marmorea attestante il soggiorno del generale francese dall'aprile del 1796 durante le battaglie di Dego e Cosseria; nel 1809 nello stesso palazzo soggiorn\u00f2 per alcune ore anche papa Pio VII, prigioniero dei francesi .\nCon la dominazione francese il territorio di Carcare rientr\u00f2 dal 2 dicembre 1797 nel \"Dipartimento del Letimbro\", con capoluogo Savona, nell'ambito della Repubblica Ligure. Dal 28 aprile 1798, con i nuovi ordinamenti francesi, rientr\u00f2 nell'VIII Cantone, come capoluogo, della \"Giurisdizione delle Arene Candide\" e dal 1803 centro principale del V Cantone delle \"Arene Candide nella Giurisdizione di Colombo\". Annesso al Primo Impero francese dal 13 giugno 1805 al 1814 Carcare venne inserito nel \"Dipartimento di Montenotte\".\nDopo il Congresso di Vienna del 1814, Carcare entr\u00f2 nel Regno di Sardegna nel 1815, e quindi dal 1861 nel Regno d'Italia. \nDal 1859 al 1927 il territorio fu compreso nel \"IV mandamento di Cairo Montenotte\" del circondario di Savona facente parte della provincia di Genova; nel 1927 anche il territorio comunale carcarese pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma ufficiale \u00e8 stato approvato con l'apposito decreto del Presidente della Repubblica datato al 15 dicembre del 1981. \nOnorificenze.\nCarcare \u00e8 stata insignita del titolo di \"Citt\u00e0 Calasanziana\" perch\u00e9 nel 1621 fu aperto qui il primo collegio fuori Roma dei padri Scolopi. A fianco c'\u00e8 la chiesa di sant'Antonio che ospita una biblioteca e il museo ighiniano di scienze naturali.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Carcare sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nScuole.\nA Carcare \u00e8 presente la scuola primaria \"Gianni Rodari\" e la scuola secondaria di primo grado \"Goffredo Mameli\".\nCarcare \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nTutti e tre gli istituti si trovano in un unico edificio, inoltre, i primi due furono fondati e inizialmente diretti dai padri Scolopi di Carcare, mentre il Liceo Linguistico fu istituito solo a partire dal settembre 2010. Il liceo San Giuseppe Calasanzio \u00e8 uno dei primi licei nati in Italia; pare infatti che il collegio sia stato fondato nel 1621.\nInoltre, si trova l'istituto IAL, adiacente alla scuola secondaria di primo grado.\nMusica.\nTra gli artisti di Carcare pi\u00f9 noti ricordiamo la cantautrice Annalisa.\nGeografia antropica.\nIl territorio comunale \u00e8 costituito dall'unica frazione di Vispa con i nuclei storici di Biglino, Bucellina, Bugile Sottano, Bugile Soprano, Carpeneto, Cavallera, Cirietta, Cornareto, Fornace Vecchia, Mulino, Negreppie, Niprati, Nizzareto, Pertiche, Piccaratta, Pradonne, Rinchiuso, San Giovanni del Monte, Sapetina, Stamberga - storicamente riconosciute dalla comunit\u00e0 e dallo statuto carcarese - per una superficie territoriale di 10,4\u00a0km2.\nConfina a nord con il comune di Cosseria, a sud con Pallare e Mallare, ad ovest con Plodio, ad est con Cairo Montenotte ed Altare.\nEconomia.\nIl comune basava, specie nel XIX e XX secolo, la sua principale attivit\u00e0 economica nella produzione agricola. Oggi \u00e8 stata in parte sostituita con l'insediamento di vetrerie, a cui si sono aggiunte le fiorenti produzioni legate alla lavorazione della ceramica. Molto fiorente anche il settore delle piccole imprese. Oggi, l'importante azienda Noberasco ha la propria sede e stabilimento a Carcare.\nInfrastrutture e trasporti.\nStrade.\nIl centro di Carcare \u00e8 attraversato principalmente dalla strada provinciale 29 del Colle di Cadibona che gli permette il collegamento stradale con Altare, a sud, e Cairo Montenotte a nord. Ulteriori arterie viarie del territorio sono la provinciale 11 per Plodio e la provinciale 15 per Pallare.\nFerrovie.\nLa stazione di San Giuseppe di Cairo \u00e8 la fermata ferroviaria pi\u00f9 vicina sulla linea ferroviaria Torino-Fossano-Savona nel tracciato denominato Savona-San Giuseppe di Cairo via Altare.\nSport.\nImpianti sportivi.\nTra gli impianti sportivi presenti a Carcare vi sono lo stadio comunale \"Candido Corrent\", il palazzetto dello sport, il campo adibito al tiro con l'arco (situato nella frazione di Vispa), il bocciodromo e il tennis club."}
{"id": "30160", "revid": "57872", "url": "https://it.wikipedia.org/wiki?curid=30160", "title": "Casanova Lerrone", "text": "Casan\u00f2va Lerr\u00f3ne (\"Casan\u00eauva\" in ligure) \u00e8 un comune italiano sparso di 732 abitanti della provincia di Savona in Liguria. La sede comunale \u00e8 ubicata presso la frazione di Borgo.\nGeografia fisica.\nIl territorio di Casanova Lerrone \u00e8 situato lungo il versante sinistro del torrente Lerrone, insediandosi nella zona medio alta della valle omonima, risultando geograficamente l'ente comunale pi\u00f9 occidentale della provincia. Dalla quota dei 75 m s.l.m. presso il confine amministrativo con Garlenda, il territorio si estende sino alla quota dei circa 600 m s.l.m. in prossimit\u00e0 del passo del Cesio, valico posto al confine tra le province di Savona ed Imperia.\nUna caratteristica geografica del territorio di Casanova Lerrone \u00e8 la presenza di ampie zone di castagneti, che si alternano ad uliveti coltivati e sfruttati nella produzione agricola nei pressi dei centri abitati.\nStoria.\nIl primario centro agricolo di Casanova venne compreso inizialmente nel Comitato di Albenga e, a partire dal X secolo, nella successiva Marca Aleramica. Nel 1091 divenne possesso di Bonifacio del Vasto.\nIl borgo crebbe di importanza strategica sotto la successiva amministrazione feudale dei Del Carretto che, agli inizi del XIII secolo, lo vendette ai marchesi di Clavesana; a partire dal 1250 rientr\u00f2 tra i possedimenti del ponente ligure della famiglia Doria. Circa due secoli pi\u00f9 tardi, intorno al 1443, divenne feudo dei conti della Lengueglia e ancora dei Negroni a partire dal 1663. Rientrato nell'orbita genovese, tra il 1763 e il 1764 eccessive imposte locali sollevarono vivaci proteste da parte della comunit\u00e0 casanovese contro il governo di Genova e la sua omonima repubblica.\nCon la caduta del governo genovese e dissolti i feudi imperiali, la nuova municipalit\u00e0 di Casanova rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del IV cantone, come capoluogo, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel III mandamento di Andora del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nCon Regio Decreto n. 1234 dell'8 aprile 1863 assume la denominazione di Casanova Lerrone, giusta deliberazione del Consiglio Comunale del 29 luglio 1862. Gli ultimi aggiustamenti ai confini amministrativi risalgono al 1929 quando il Regio Decreto n. 774 del 28 marzo sanc\u00ec la soppressione del comune di Vellego e il suo inglobamento - una parte, in quanto l'ex frazione di Ginestro conflu\u00ec invece nel territorio comunale di Testico - all'interno del comune casanovese.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nSimboli.\n \nMonumenti e luoghi d'interesse.\nArchitetture militari.\nNel territorio comunale rimangono ad oggi due castelli di epoca feudale: il castello di Poggiolo nella localit\u00e0 di Bassanico e la fortificazione eretta dalla famiglia Doria presso il capoluogo comunale.\nIl primo venne edificato in epoca medievale dai conti Della Lengueglia - e ora di propriet\u00e0 privata - presentandosi come una villa fortificata lungo l'antica mulattiera e percorso obbligato per l'alta valle del Lerrone, per il passo del Ginestro (677 m s.l.m.) e il territorio comunale di Testico; la struttura \u00e8 consta da sontuose sale e stanze con arredi del XVII secolo.\nRestano inoltre le antiche rovine delle fortificazione erette dai marchesi Del Carretto e dei Maremo e nella frazione di Vellego i resti della quadrangolare torre detta \"di Ubaga\".\nOpere d'arte.\nNella frazione di San Bernardo a Marmoreo si trova la Sentinella della pace, opera di Rainer Kriester dedicata al partigiano Felice Cascione.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Casanova Lerrone sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nOltre al capoluogo il territorio comunale comprende le frazioni di Bosco, Degna, Marmoreo e Vellego per una superficie territoriale di 24,23\u00a0km\u00b2. Fanno altres\u00ec parte le borgate storiche di Borgo(sede comunale), Cardona, Cascina, Case, Raimondi, Castellaro, Comparati, Roveira, Maremo Soprano, Maremo Sottano, Poggio, Ranco, Costa, Trevo, Case Soprane, Segua, Cardoni, Cesii e Fossato.\nConfina a nord con i comuni di Borghetto d'Arroscia (IM), Ranzo (IM), Onzo ed Ortovero, a sud con Testico e Stellanello, ad ovest con Vessalico (IM) e Cesio (IM) e ad est con Villanova d'Albenga e Garlenda.\nEconomia.\nSi basa principalmente sull'attivit\u00e0 agricola, in particolare la coltivazione dei vigneti e degli oliveti. Nelle zone pianeggiante si coltivano invece ortaggi e frutta. In forte sviluppo \u00e8 il turismo, con i numerosi e \"preziosi\" agriturismi presenti in tutte le frazioni.\nInfrastrutture e trasporti.\nStrade.\nIl territorio di Casanova Lerrone \u00e8 attraversato principalmente dalla strada provinciale 6 che permette il collegamento stradale con Garlenda, ad est, e con Cesio attraverso il passo del Ginestro (o del Cesio).\nAmministrazione.\nAltre informazioni amministrative.\nCasanova Lerrone fa parte dell'Unione dei comuni della vite e dell'ulivo."}
{"id": "30161", "revid": "1154737", "url": "https://it.wikipedia.org/wiki?curid=30161", "title": "Castelbianco", "text": "Castelbianco (\"Castregianco\" in ligure) \u00e8 un comune sparso italiano di 321 abitanti della provincia di Savona in Liguria. La sede comunale \u00e8 situata nella frazione di Veravo.\nGeografia fisica.\nIl territorio di Castelbianco \u00e8 ubicato nell'alta valle del torrente Pennavaira - quest'ultima culla dei Liguri e ricca di falesie - confinante con la vicina e bassa valle del torrente Neva. Il monte Castell'Ermo (1.092 m), posto sul confine con la provincia di Imperia, \u00e8 un \"monumento roccioso\" naturale di notevole interesse.\nStoria.\nIl toponimo Castelbianco deriverebbe dalla presenza in loco di un piccolo e antico presidio difensivo, di cui restano alcune rovine poco sopra l'abitato di Veravo, collegato visivamente con il castello di Alto in terra piemontese, e che fu utilizzato anche come punto di riscossione delle gabelle e controllo delle merci lungo il percorso tra la costa ligure e il versante piemontese-padano.\nSe del maniero di Castelbianco non esistono tuttavia documenti ufficiali, il nome di questo territorio della val Pennavaira \u00e8 documentato a partire dal 1202 nella quale si fa riferimento a Castelbianco come possedimento feudale dei marchesi di Clavesana. Nel corso del 1270 un'azione militare intrapresa dal Comune di Albenga port\u00f2 le sue truppe a conquistare il territorio con un presidio che, per\u00f2, perdur\u00f2 fino al 1288 quando il marchese Emanuele I di Clavesana riprese pieno potere di Castelbianco.\nFurono gli stessi marchesi a concedere questa parte del territorio in vassallaggio all'albenganese famiglia Cepollini che, anche dopo il passaggio feudale nel XIV secolo tra i possedimenti dei Del Carretto del ramo del Finale, ne mantennero l'investitura. Con la creazione del Marchesato di Zuccarello e dell'omonimo ramo carrettesco, Castelbianco e frazioni ne rientrarono sotto la sua giurisdizione seguendone le principali vicende storiche come gli scontri sabaudi-genovesi nel 1588 e ancora nel 1624-1625 quando, con la stabilizzazione della supremazia genovese, rientr\u00f2 insieme a Zuccarello tra i possedimenti della Repubblica di Genova.\nInteressato dagli scontri tra le truppe austro-sarde e francesi correlati alla battaglia di Loano del 1795, e caduta la repubblica genovese, con la successiva dominazione napoleonica il territorio di Castelbianco rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del III cantone, con capoluogo Zuccarello, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDurante i primi anni del XX secolo ebbe inizio un forte fenomeno di spopolamento del paese per una notevole migrazione degli abitanti castelbianchesi verso le Americhe, per lo pi\u00f9 per sfuggire alla vita dura dei campi e alla miseria. In pochi fecero ritorno al paese natio.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Ponente Savonese.\nMonumenti e luoghi d'interesse.\nArchitetture civili.\nSul territorio castelbianchese ancora insistono antichi attraversamenti, tipicamente d'epoca medievale e ad unica arcata, presso i torrenti Pennavaira e Oresine. Il primo, denominato localmente come ponte \"du Tecciu\", permetteva il transito, scavalcando il rio Pennavaira, lungo l'antica mulattiera per Arnasco; il ponte \"du Carpe\", sempre sul Pennavaira, \u00e8 inserito tra il sentiero boschivo per il monte Nero; il terzo \u00e8 ubicato lungo il torrente Oresine, nei pressi dell'abitato frazionario di Colletta di Castelbianco.\nArchitetture militari.\nNei pressi della localit\u00e0 Garscin, poco sopra la frazione capoluogo di Veravo, sono presenti a 857 m i ruderi dell'antico e medievale castello che fu edificato dai marchesi di Clavesana per consolidare i loro domini nelle valli Pennavaira e Neva. Collegato visivamente con i manieri di Alto - nel cuneese - e di Zuccarello, assieme al territorio castelbianchese pass\u00f2 tra i possedimenti della famiglia Del Carretto e dei loro vassalli, i Cepollini di Albenga (XIV secolo). La Repubblica di Genova lo adib\u00ec a piccola guarnigione di soldati, luogo di avvistamento e riposo fino alla dominazione napoleonica di fine Settecento.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Castelbianco sono .\nQualit\u00e0 della vita.\nLa frazione Colletta di Castelbianco fa parte del circuito dei borghi pi\u00f9 belli d'Italia.\nGeografia antropica.\nAlle pendici del monte Alpe (1.056 m) sorgono le quattro frazioni di Veravo (capoluogo comunale), Colletta di Castelbianco, Oresine e Vesallo (quest'ultima devastata dal terremoto che colp\u00ec il Ponente ligure nel 1887); le localit\u00e0 minori di Cianea, Colletta Sottana, Magliocca, Lagosanto e Teccio costituiscono il territorio castelbianchese che si estende per una superficie territoriale di 14,7\u00a0km\u00b2.\nConfina a nord con il comune di Erli, a sud con Vendone e Arnasco, ad ovest con Nasino ed Onzo, ad est con Zuccarello.\nEconomia.\nSi basa principalmente sull'attivit\u00e0 agricola, specie la coltivazione di alberi da frutto (ciliegie e albicocche) e uliveti. Altre attivit\u00e0 agricole sono la raccolta di legumi e ortaggi.\nInfrastrutture e trasporti.\nStrade.\nIl territorio di Castelbianco \u00e8 attraversato dalla strada provinciale 14 che permette il collegamento stradale con Nasino, ad ovest, e Zuccarello e Cisano sul Neva ad est."}
{"id": "30162", "revid": "57872", "url": "https://it.wikipedia.org/wiki?curid=30162", "title": "Castelvecchio di Rocca Barbena", "text": "Castelvecchio di Rocca Barbena (\"Castrev\u00ebgio\" in ligure) \u00e8 un comune italiano di 141 abitanti della provincia di Savona in Liguria.\nGeografia fisica.\nIl territorio comunale di Castelvecchio di Rocca Barbena si sviluppa nella media del torrente Neva, alle pendici meridionali della Rocca Barbena (1.142 m). \u00c8 attraversato dall'Alta Via dei Monti Liguri.\nI due valichi del Scravaion (820 m s.l.m.) e di San Bernardo (957 m s.l.m.), quest'ultimo ai confini amministrativi con Erli e Garessio (CN), permettono la comunicazione della valle del torrente Neva, rispettivamente, con la val Bormida e con l'alta val Tanaro.\nStoria.\nLe origini del territorio castelvecchiese risalirebbero a un periodo intorno al I secolo cos\u00ec come testimonierebbero i ritrovamenti d'epoca romana della cosiddetta \"necropoli di Erli\", rinvenuti nella localit\u00e0 di Cascina d'Aglio.\nIl borgo fu anticamente un importante feudo dei marchesi di Clavesana, fondato e sviluppato da essi tra il XII e il XIII secolo. Interessato nel 1287 da un assedio imposto dal marchese di Ceva Giorgio.\nA partire dal XIV secolo perse una sostanziosa importanza feudale a causa della fondazione del vicino feudo di Zuccarello che, eretto a sede di marchesato, inglob\u00f2 tra i suoi territori pure il borgo di Castelvecchio. Con il matrimonio tra Enrico Del Carretto e Caterina Clavesana, figlia del marchese dei Clavesana Zuccarello, questo ramo dei Del Carretto acquis\u00ec la met\u00e0 dei territori di Castelvecchio e di Zuccarello, e trasfer\u00ec nel castello di Castelvecchio la residenza. Nel 1326, durante l'inizio del tentativo di Enrico di sottrarre il marchesato al legittimo marchese Federico I Clavesana (detto \"il Bestiale), qui venne trasferita la residenza marchionale. La questione rest\u00f2 per\u00f2 ufficialmente irrisolta sino al definitivo impossessamento del marchesato clavesanico, con la fondazione del Marchesato di Zuccarello da parte di Carlo I Del Carretto nel 1397, marchesato del quale appunto Calstelvecchio di Rocca Barbena entr\u00f2 a far parte sino all'estinzione dello stesso.\nTra il 1623 e il 1624 venne acquistato da Casa Savoia che lo assoggettarono nel ducato omonimo fino al 1672 quando, dopo un lungo assedio posto dalle truppe genovesi nel paese e presso il locale castello, lo stato piemontese fu costretto a cedere questa parte di territorio della val Neva alla Repubblica di Genova. Le dipendenze del feudo castelvecchiese furono cos\u00ec nuovamente legate alla giurisdizione della vicina Zuccarello.\nSegu\u00ec pertanto le vicissitudini storiche del territorio zuccarellese e, tra gli eventi bellici di rilievo, \u00e8 documentato nel corso del 1746 un assedio delle truppe austro-piemontesi, correlato ai fatti della guerra di successione austriaca, nell'intento di risollevare la popolazione contro la vigente dominazione repubblicana genovese. Quasi cinquant'anni dopo, nel novembre del 1795, pure il territorio castelvecchiese fu interessato dai fatti d'armi tra l'esercito francese e ancora le truppe austro-sarde nella battaglia di Loano.\nCon la dominazione francese il territorio di Castelvecchio rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del III cantone, capoluogo Zuccarello, della Giurisdizione di Centa e dal 1803 centro principale del V cantone delle Arene Candide nella Giurisdizione di Colombo. Nel 1804 aggrega la soppressa municipalit\u00e0 di Vecersio, quest'ultima istituita nel 1797. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona. Nel 1863 assume la denominazione di Castelvecchio di Rocca Barbena.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Ponente Savonese.\nSimboli.\nLo stemma ufficiale \u00e8 stato approvato con l'apposito decreto del Presidente della Repubblica datato al 21 settembre 2004. \nMonumenti e luoghi d'interesse.\nAree naturali.\nTra i territori comunali di Castelvecchio di Rocca Barbena, Bardineto, Bormida, Boissano, Calizzano, Giustenice, Loano, Magliolo, Osiglia, Pietra Ligure, Rialto e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Castelvecchio di Rocca Barbena sono .\nQualit\u00e0 della vita.\nIl comune fa parte del circuito dei borghi pi\u00f9 belli d'Italia e insignito nel 2007 della Bandiera arancione dal Touring Club Italiano.\nCultura.\nLetteratura.\nL'antico borgo \u00e8 protagonista del romanzo \"Miracolo a Castelvecchio di Rocca Barbena\" di Ippolito Edmondo Ferrario ed \u00e8 presente e citato pi\u00f9 volte nel romanzo giallo dello scrittore Maurizio Pupi Bracali \"La seconda vita\" che ha inoltre in copertina un acquarello di Giannina Caffa riproducente l'immagine di Maria Maddalena dipinta sulla facciata dell'oratorio dei disciplinanti a lei dedicato. Il paese \u00e8 citato inoltre nella noir \"Le albicocche di Aglaia\" di Cristina Rava.A Castelvecchio \u00e8 anche ambientato il romanzo epistolare di Delfino Maria Rosso Lettere a Maria\nCuriosit\u00e0.\nA Castelvecchio, il famoso cantautore svedese Bj\u00f6rn Afzelius si \u00e8 ispirato scrivendo i versi di una canzone riportati in una targa ricordo in Piazza Cavour.\n\"NOTTE IN LIGURIA\"\n\"\"Guarda che manto di stelle,\"\n\"Senti, le carezze del vento!\"\n\"\u00e8 notte , \u00e8 notte in Liguria!\"\n\"Vieni, dormiamo all'aperto!\"\n\"Il vecchio Castello di Rocca Barbena\"\n\"\u00e8 l\u00e0 ad aspettare il nostro risveglio.\"\n\"nessuno sapr\u00e0 mai, le cose che ha visto\"\n\"Il vecchio Castello di Rocca Barbena\".\"\nIl castello, attualmente di propriet\u00e0 privata, non \u00e8 visitabile se non nelle occasioni di manifestazioni culturali annuali, vi \u00e8 per\u00f2 un sentiero ad anello che attraversa il borgo capoluogo e circumnaviga l'intero castello tra strapiombi e panorami mozzafiato, sentiero detto e segnalato come sentiero \"du Castagneu\".\nUna leggenda riporta a Castelvecchio le peripezie di un mercenario/brigante, Sebastiano Contrario citato nel Memoriale autografo del duca Carlo Emanuele II (1668-1672) di Savoia che seppur lo individui quale \u201csuddito bandito catalogato\u201d del Piemonte, lo incaricherebbe segretamente affinch\u00e9 si renda protagonista di una scorreria nei territori genovesi, come risulta accertato in un manifesto diretto alla popolazione dei paesi occupati dalle truppe piemontesi (15 giugno 1672). Compito del mercenario, infatti, \u00e8 quello di assalire e depredare come atto di guerriglia le carovane genovesi che attraversavano quei territori a confine con la Repubblica e di far base e difendere il castello di Castelvecchio. Bastian Contrario e la sua banda non disdegnavano comunque anche di attaccare merci e viandanti piemontesi. Da queste azioni contrastanti e di insubordinazione si fa derivare la proverbializzazione del nome. A seguito della disastrosa vicenda bellica sabauda che vide l'assedio di Castelvecchio e la successiva caduta in mano genovese del 1672, Bastian Contrario sarebbe morto probabilmente nella poderosa esplosione della polveriera del castello, secondo altre fonti catturato e impiccato dai Turchini genovesi o secondo quanto riportato anche da Gramegna, autore del romanzo \u201cBastian Contrario\u201d scritto nel 1925 e pubblicato successivamente, gettandosi dal dirupo della fortezza (Luigi Gramegna, Bastian Contrario. Un bandito piemontese del XVII secolo\u201d. Viglongo 1945).\nGeografia antropica.\nIl territorio comunale, oltre al borgo medievale del capoluogo, comprende l'unica frazione di Vecersio (situata invece in un'altra valle secondaria) e le localit\u00e0 minori di Giro di Loano, Cascina d'Aglio e Scravaion per una superficie territoriale di 16,14\u00a0km\u00b2.\nConfina a nord con il comune di Bardineto, a sud con Zuccarello, a ovest con Erli, a est con Toirano e Balestrino al cui confine situ\u00f2 il suo osservatorio di guerra il generale Massena.\nEconomia.\nBasa principalmente la sua attivit\u00e0 economica sull'agricoltura e sul turismo. Nel territorio vengono coltivati olivi, vigneti e ortaggi. Si pratica inoltre l'allevamento del bestiame e la produzione di legna da ardere.\nInfrastrutture e trasporti.\nStrade.\nIl territorio di Castelvecchio di Rocca Barbena \u00e8 attraversato dalla strada provinciale 44 per Balestrino e dalla strada statale 582 del Colle di San Bernardo nel tratto tra Erli e Zuccarello; un ulteriore collegamento viario \u00e8 la SP 52 per Bardineto, raggiunto tramite il colle Scravaion.\nA piedi dal Capoluogo attraverso la via centrale \u00e8 possibile raggiungere il castello di Zuccarello attraverso la passeggiata che secondo la tradizione percorreva tra i due castelli Ilaria del Carretto attraverso uliveti e boschi cedui."}
{"id": "30164", "revid": "125920528", "url": "https://it.wikipedia.org/wiki?curid=30164", "title": "Celle Ligure", "text": "Celle Ligure (\"\u00c7ele\" in ligure) \u00e8 un comune italiano di abitanti della provincia di Savona in Liguria.\nCitt\u00e0 costiera, \u00e8 una delle principali localit\u00e0 turistiche della riviera ligure di ponente. La frazione cellese di Pecorile \u00e8 celebre per aver dato i natali a Francesco della Rovere, eletto nel 1471 al soglio pontificio con il nome di papa Sisto IV.\nGeografia fisica.\nIl territorio comunale di Celle Ligure \u00e8 sito sulla costa della Riviera delle Palme, in un'insenatura tra la punta dell'Olmo e quella della Madonnetta. Il rilievo collinare pi\u00f9 elevato nel territorio comunale \u00e8 il Bric delle Forche (451 m s.l.m.) L'abitato si divide in due parti ben distinte: a levante, i Piani di Celle, zona urbanisticamente moderna e balneare, e il centro storico nella zona ponentina.\nQuest'ultimo, cuore del nucleo cittadino cellese, si \u00e8 sviluppato lungo il corso del torrente Ghiare, oggi in gran parte coperto. Le due principali parti della cittadina sono unite dalla litoranea passeggiata a mare -lungomare della Crocetta-, ricavata dallo spostamento della ferrovia Ventimiglia-Genova a monte dell'abitato del centro storico.\nStoria.\nLa prima citazione ufficiale di Celle Ligure \u00e8 risalente al 1014, in un documento dell'imperatore Enrico II il Santo, relativo alla donazione del fondo chiamato di \"Cellae\" verso signori lombardi, piemontesi e liguri.\nIn quelle terre gi\u00e0 gli Aleramici costruirono un monastero dedicato a san Benigno, anche se dati certi farebbero risalire la costruzione antecedente al 1014. Studi compiuti sul territorio cellese hanno rilevato una probabile fondazione del nucleo abitativo all'interno del territorio stesso, storico sviluppo urbanistico che certamente interess\u00f2 anche i vicini territori di Varazze e \"Albisola\" (Albisola Superiore e Albissola Marina). Proprio con queste due cittadine Celle condivise la sua storia medievale, fino alla \"scorporazione\" del territorio in nuovi domini feudali.\nNel XII secolo, i marchesi di Ponzone, discendenti di Ugo, pronipote di Aleramo del Monferrato, ereditarono il piccolo feudo di Celle dominandolo per circa due secoli; nel corso del tempo la dominazione caus\u00f2, per il predominio sul territorio, contrasti tra le signorie di Genova e Savona.\nNel periodo dominato dalla famiglia Ponzone, imparentati con la nobile famiglia genovese dei Doria, si ebbe il trattato di pace tra Enrico Giacomo e Ponzio - signori di Celle - con il Comune di Savona. Il trattato - datato al 6 febbraio 1186 - stabil\u00ec il giuramento dei rappresentanti delle comunit\u00e0 di Celle, Varazze, Albisola, Sassello e Ponzone al comune savonese, che domin\u00f2 con \"donna Ursa\" (madre del cancelliere di Savona Trucco) questi borghi. Agli inizi del XIII secolo le terre di Celle passarono al controllo della famiglia Malocelli insieme a Guglielmo, divenuto console di Genova nel 1207, e ai suoi discendenti (Giacomo, Enrico e Lanfranco).\nLa Signoria di Celle fu venduta dagli stessi Malocelli (nella figura di Giacomo e Bonifacio Malocelli) nel 1290 per 3.250 lire al capoluogo genovese. Genova assunse quindi pieno controllo di Celle, ma anche delle terre vicine, nel XIV secolo grazie alla nomina di Oberto Doria, vincitore della Battaglia della Meloria, al quale succedettero i suoi discendenti.\nNel 1343 Simone Boccanegra, primo doge della Repubblica di Genova, consent\u00ec la formazione di una nuova podesteria tra i comuni di Varazze, Celle e Albissola, con l'usuale clausola di lasciare al Comune di Genova l'annuale nomina di un podest\u00e0. Nella concessione si stabil\u00ec l'indipendenza dei singoli municipi - concedendo alle rispettive comunit\u00e0 autonomi statuti (a Celle furono redatti nel 1414) - lasciando l'incarico di controllo, sicurezza e mantenere l'ordine alla figura del podest\u00e0, quest'ultimo di stanza a Varazze (\"capoluogo\" della podesteria).\nLa giurisdizione della podesteria su alcune parti del territorio (in particolare le zone di Pecorile e Sanda) causarono una forte rivalit\u00e0 tra Genova con il Comune di Savona che ne pretendeva la cessione o, meglio dire, la sua restituzione. Il conflitto territoriale non trov\u00f2 mai un accordo di pace tra le parti e fu solo con il definitivo dominio genovese su Savona - nel 1529 dopo l'interramento del locale porto, l'abbattimento delle mura e la distruzione della cittadella savonese - che la questione fu risolta una volta per tutte. Un decreto della Repubblica di Genova, datato al 20 luglio 1529, decret\u00f2 ufficialmente i confini territoriali di Celle, ancora oggi nella sua originalit\u00e0.\nNel XVI secolo la paura di un facile attacco piratesco fece s\u00ec che si procedette a una nuova fortificazione-protezione del borgo, supportato dall'ausilio della repubblica genovese, con l'erezione di due fortificazioni, chiamate \"di Levante\" e \"di Ponente\" come da inventario del 7 giugno 1598; il primo costruito nella zona a mare, il secondo sul colle a levante della chiesa di Nostra Signora della Consolazione.\nNei secoli XVII e XVIII l'economia cellese sub\u00ec un maggiore incremento, grazie al commercio dei prodotti con la Francia, Spagna e le Americhe; sub\u00ec un significativo rallentamento nella prima met\u00e0 del XIX secolo per il sistema doganale francese.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, il territorio cellese rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel VII Cantone, come capoluogo, della Giurisdizione di Colombo e dal 1803 centro principale del II Cantone di Varazze nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Varazze del circondario di Savona facente parte della provincia di Genova; nel 1927 anche il territorio comunale cellese pass\u00f2 sotto la neo costituita provincia di Savona. Nel 1863 assume la denominazione di Celle Ligure.\nL'arrivo della tratta ferroviaria Genova-Ventimiglia, con il transito del primo treno il 19 maggio del 1868, decret\u00f2 la fine delle attivit\u00e0 legate alla cantieristica portuale (la costruzione del primo \"muraglione\" ferroviario lungo la marina di Celle di fatto cre\u00f2 uno sbarramento al mare, successivamente rimosso con lo spostamento della tratta verso l'interno), ma allo stesso tempo favor\u00ec lo sviluppo legato al turismo e al soggiorno estivo.\nDal 1973 al 31 dicembre 2008 ha fatto parte della Comunit\u00e0 montana del Giovo.\nSimboli.\nLo stemma ufficiale \u00e8 stato approvato con l'apposito Decreto Reale datato al 28 aprile del 1910. L'ente comunale, nelle comunicazioni ufficiali, predilige come stemma civico la forma \"a scudo\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Celle Ligure sono , cos\u00ec suddivisi per nazionalit\u00e0, elencando le presenze pi\u00f9 significative:\nQualit\u00e0 della vita.\nIl Comune di Celle Ligure ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge e per la qualit\u00e0 dei servizi del porto turistico (\"Cala Cravieu\") nel 2016.\nCultura.\nEventi.\nOspita annualmente il Meeting Arcobaleno, incontro internazionale di atletica leggera. Ad agosto si tiene la Mostra Internazionale di Cinema Indipendente, manifestazione organizzata dall'Associazione Progetto Cine Indipendente.\nDurante il mese di luglio si tiene la rassegna di artigianato \"Mand'ommu\" (\"Mano d'uomo\"), accompagnata da degustazioni e manifestazioni collaterali.\nGeografia antropica.\nIl territorio comunale, oltre che dal capoluogo Celle, \u00e8 costituito dalle \"zone\" di Boschi, Brasi, Cassisi, Costa, Ferrari, Natta, Piana, Pecorile, Sanda e Terrenin per una superficie territoriale di 9,56\u00a0km2.\nCelle confina a nord con i comuni di Stella e Varazze, a sud \u00e8 bagnato dal mar Ligure, ad ovest con Stella e Albisola Superiore, ad est con Varazze.\nEconomia.\nGi\u00e0 centro marinaro attivo nel settore della pesca di sostentamento, nella fase contemporanea Celle Ligure \u00e8 divenuto un importante centro turistico della riviera ligure di ponente. Alle attivit\u00e0 legate all'agricoltura, soprattutto concentrate nella produzione di olive e coltivazione di ortaggi e frutta, si concentrano nel territorio anche le produzioni nel settore industriale, chimico, meccanico, enologico-alimentare, tessile e dell'abbigliamento; a Celle Ligure ha sede la Olmo, un'importante azienda ciclistica fondata dal campione Giuseppe Olmo.\nAgricoltura.\nL'agricoltura nell'entroterra di Celle Ligure non ha mai potuto godere, come per altro in tutta la regione, di grandi spazi da sfruttare. La terra coltivabile \u00e8 stata nei secoli rubata alle pendenze delle colline col terrazzamento, ottenendo cos\u00ec strisce di terra in piano pi\u00f9 o meno larghe chiamate in dialetto \"fasce\" o \"rive\".\nLe colture praticate sulle colline sono: l'olivo qualit\u00e0 taggiasca, le piante da frutto (albicocca, pesca, prugna, ciliegia) la vite (il vino prodotto \u00e8 il \"nostralino\", bianco e rosato, proveniente uvaggi di vitigni misti: rossese, pigato, vermentino, barbera, grignolino ecc.)\nAltri prodotti principali provengono da colture orticole come insalate, ortaggi vari stagionali (melanzane, bietole, peperoni, asparagi, fave, piselli, fagioli, cavoli vari). Tra le verdure ed erbe che rivestono interesse e particolarit\u00e0 regionale ricordiamo il basilico e la boraggine. Il basilico riveste oggi un peso ed un interesse economico con la costruzione di serre ed impianti per la coltivazione che copre l'intero arco dell'anno.\nNuove colture, grazie alla mitezza del clima, oggi in espansione, sono il vivaismo di piante mediterranee e non, piante da appartamento, fiori, bonsai.\nNelle zone interne pi\u00f9 a monte e lontano dal mare anticamente si coltivavano castagni domestici, oggi le colture sono perdute ed inselvatichite.\nEsistevano in passato piane costiere alluvionali (Piani di Celle, Mezzalunga), oggi completamente inghiottite dalle costruzioni, divise in orti delimitati da alti muri protetti da cocci di vetro, dove veniva praticata un'intensa attivit\u00e0 orticola.\nL'attivit\u00e0 orticola \u00e8 comunque oggi relegata ad uso quasi esclusivamente familiare, accanto ad ogni casa dell'entroterra si possono trovare piante di cachi, fichi, mandorle, nespole. In localit\u00e0 Natta, che in dialetto significa sughero, venivano coltivate appunto le querce da sughero. Alcuni esemplari sono ancor oggi presenti e visibili nei pressi del campo sportivo.\nInfrastrutture e trasporti.\nStrade.\nIl centro di Celle Ligure \u00e8 attraversato principalmente dalla strada statale 1 Via Aurelia che gli permette il collegamento stradale con Albisola Superiore, ad ovest, e Varazze ad est. Altre arterie stradali del territorio sono la provinciale 22 passante per la frazione di Sanda e la provinciale 37 ai confini con il comune di Stella. Servizi di autobus la collegano con Savona.\nCelle Ligure \u00e8 raggiungibile inoltre anche grazie al proprio casello autostradale sull'autostrada A10.\nFerrovie.\nCelle Ligure \u00e8 dotata di una stazione ferroviaria sulla linea Genova-Ventimiglia nel tratto locale compreso tra Savona e Genova.\nMobilit\u00e0 urbana.\nLa storica funicolare dei Bottini, in servizio fra il 1922 e il 1935 a beneficio dell'omonimo altipiano, \u00e8 stata recentemente ricostruita sotto forma di ascensore inclinato: il nuovo impianto \u00e8 stato inaugurato il 23 luglio 2016. Essa consente di raggiungere l'altipiano dei Bottini a 60 metri di quota superando la parete rocciosa sulla quale si erge con un dislivello di 45 metri; l'ascensore pu\u00f2 ospitare 13 passeggeri per volta.\nAmministrazione.\nGemellaggi.\nCelle Ligure \u00e8 gemellata con:\nSport.\nCiclismo.\nCelle Ligure \u00e8 stata tappa di partenza del Giro d'Italia: la 17\u00aa tappa del 1969 Celle Ligure-Pavia, vinta da Ole Ritter."}
{"id": "30166", "revid": "2177437", "url": "https://it.wikipedia.org/wiki?curid=30166", "title": "Cengio", "text": "C\u00e9ngio (\"Cengg\" in dialetto valbormidese e piemontese, \"\u00c7engio\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nCengio \u00e8 situato in alta val Bormida, sul versante settentrionale dell'Appennino ligure adiacente al colle di Cadibona, e consiste in un insieme di borgate sugli opposti versanti della Bormida di Millesimo. Il territorio \u00e8 delimitato in alcuni punti da terrazze rocciose, dette \"cenge\", da cui deriverebbe il toponimo del borgo.\nStoria.\nSecondo le fonti storiche l'attuale territorio di Cengio fu abitato in epoca preistorica dai Varagini, una locale trib\u00f9 dei Liguri, che solamente nel 163 a.C. verranno sottomessi, con non poche difficolt\u00e0, dall'Impero romano. Il borgo medievale, citato con l'antico toponimo di \"Cinglum\" o \"Cinglo\", fu assoggettato al vescovo di Savona Bernardo con diploma imperiale di Ottone I di Sassonia - datato all'8 settembre 967 - e confermato nel 999 da Ottone III al vescovo savonese Giovanni I.\nCompreso nella Marca degli Aleramici dal X secolo e possesso di Bonifacio del Vasto (quest'ultimo ceder\u00e0 il borgo di Cinglo alla canonica dell'abbazia di Ferrania nel 1097), i feudi principali di Cengio e Rocchetta Cengio passeranno nel 1142 nelle mani di Ugo del Vasto, marchese di Clavesana e poi del fratello Anselmo di Ceva. \u00c8 in questo frangente storico che verranno edificati il castello di Cengio Alto e la torre saracena di Rocchetta Cengio, entrambi distrutti nei secoli successivi.\nNel 1268 il territorio feudale (comprensivo anche dei centri maggiori come Millesimo e Saliceto) entr\u00f2 nelle propriet\u00e0 del marchese Corrado Del Carretto che l'anno successivo si mise sotto la protezione della Repubblica Astese. Negli anni successivi fu sempre assoggettato al vassallaggio della famiglia carrettesca, ma nelle propriet\u00e0 del Marchesato del Monferrato e della Signoria Viscontea.\nNel corso delle guerre franco-spagnole del Seicento Cengio acquis\u00ec un importante ruolo strategico: se i Franco-piemontesi fossero riusciti a impadronirsene, avrebbero potuto utilizzare Cengio come base da cui minacciare di interrompere il collegamento fra Milano e Madrid lungo la valle della Bormida di Spigno. Dal 1638 gli Spagnoli finanziarono la costruzione di fortificazioni moderne a Cengio tramite l'imposizione di dazi nel Finalese. Nel 1648 gli scontri bellici portarono alla devastazione del paese e alla distruzione del castello. Nel 1659 i territori tra Cengio e Millesimo verranno ceduti dalla Spagna al Ducato di Savoia e dal 18 novembre del 1738, a seguito della Pace di Vienna, annesso al Regno di Sardegna.\nSul finire del XVIII secolo sub\u00ec la sorte di altri borghi e localit\u00e0 della val Bormida partecipando agli scontri napoleonici del 1796.\nCon la dominazione francese il territorio di Cengio rientr\u00f2 dal 2 dicembre 1797 nel Dipartimento del Tanaro, con capoluogo Asti, all'interno della Repubblica Subalpina. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, inizialmente compreso nella III Divisione di Cuneo e sotto la provincia di Mondov\u00ec; dal 1819 Cengio fu amministrato dalla sabauda provincia di Genova nella VII Divisione di Genova.\nInglobato nel Regno d'Italia dal 1861, dal 1859 al 1927 il territorio fu compreso nel II mandamento di Millesimo del circondario di Savona facente parte della provincia di Genova; nel 1927 anche il territorio comunale cengese pass\u00f2 sotto la neo costituita provincia di Savona.\nSubisce gli ultimi aggiustamenti al territorio comunale nel 1928 quando le fu unito il soppresso comune di Rocchetta Cengio e, nello stesso anno, con la cessione di alcune zone in favore del comune di Millesimo.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica del 23 gennaio 1986. \nSociet\u00e0.\nEvoluzione demografica.\nDa pochi abitanti, la popolazione cengese ha avuto una grande crescita demografica negli anni settanta-ottanta-novanta del XX secolo, durante il periodo di piena attivit\u00e0 dell'ACNA. Ora la popolazione va via via diminuendo, anche a causa della chiusura di questa industria che dava lavoro a gran parte dei valbormidesi.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cengio sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nNel territorio comunale si trovano, oltre al capoluogo (che comprende le localit\u00e0 di Bormida, Genepro, Montaldo e Rocchetta), le localit\u00e0 di Brignoletta, Cengio Alto, Costa e Vignali, per una superficie territoriale di .\nConfina a nord con il comune di Saliceto (CN), a sud con Roccavignale, Millesimo e Cosseria, ad ovest con Montezemolo (CN), ad est con Cairo Montenotte.\nEconomia.\nNella zona si pratica la coltivazione dei cereali e altri prodotti naturali e la produzione di liquori biologici.\nNel territorio ha operato tra il 1882 e il 1999 lo stabilimento chimico dell'ACNA in cui si producevano vernici, coloranti e pigmenti. Ora il sito ha compiuto la sua bonifica ed \u00e8 il primo sito europeo completamente bonificato in questo senso, ad oggi l'amministrazione comunale attende il compimento di tutte le pratiche burocratiche (da parte di governo e regioni) per rilanciare, nel rispetto dell'ambiente, l'imponente area rimasta libera. Della vecchia ACNA rester\u00e0 solo il torrione antincendio, simbolo dello stabilimento, la portineria e il biologico. Inoltre l'ACNA contiene un laboratorio universitario che segue costantemente la bonifica.\nInfrastrutture e trasporti.\nStrade.\nIl centro di Cengio \u00e8 attraversato principalmente dalla strada provinciale 339 di Cengio che gli permette il collegamento stradale con Millesimo, a sud, e Saliceto in provincia di Cuneo. Un ulteriore collegamento viario del territorio \u00e8 la provinciale 42 per Cosseria.\nFerrovie.\nCengio \u00e8 dotata di una stazione ferroviaria, recentemente ristrutturata per allargare la strada, sulla ferrovia Torino-Fossano-Savona.\nSport.\nCalcio.\nHa sede nel comune la societ\u00e0 di calcio U.S.D. Cengio 1929, che attualmente milita in Seconda Categoria.\nEscursionismo.\nNel comune di Cengio ha sede la sottosezione \"Ezio Billia\" del Club Alpino Italiano (C.A.I.). Fu fondata nel 1967 dal primo socio fondatore Ezio Billia, insieme ad un gruppo di 52 persone."}
{"id": "30167", "revid": "57872", "url": "https://it.wikipedia.org/wiki?curid=30167", "title": "Ceriale", "text": "Ceriale (\"Sei\u00f2\" nel dialetto cerialese; la versione dialettale \"O \u00c7ej\u00e2\" \u00e8 pi\u00f9 tipica della parlata alassina e genovese del ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio di Ceriale \u00e8 situato nella Riviera delle Palme, all'estremit\u00e0 orientale della piana di Albenga, alle pendici del monte Croce (541 m).\nStoria.\nSull'origine del toponimo Ceriale sono state avanzate due ipotesi. La prima farebbe riferimento all'appellativo di due consoli dell'Impero romano - Onicius Cerialis e Quinto Petilio Cerialis - che avrebbero qui svolto la loro attivit\u00e0. La seconda supposizione troverebbe invece riscontri nel fiorente mercato dei cereali e alla presenza in loco di un tempio romano dedicato alla dea dell'agricoltura Cerere e ad una correlata festivit\u00e0, la \"Cerialia\".\n\u00c8 probabile gi\u00e0 in epoca romana la fondazione di un insediamento umano lungo la Via Julia Augusta, supportato anche dal ritrovamento di reperti archeologici dell'epoca. Alla dominazione romana subentr\u00f2 in epoca medievale la potenza religiosa dei vescovi della diocesi di Albenga, a cui segu\u00ec una totale giurisdizione da parte del comune albenganese che assoggett\u00f2 questa zona tra i suoi possedimenti \"del Contado\" concedendo, per\u00f2, un'ampia autonomia amministrativa. Fu nel corso del XIV secolo che il territorio di Ceriale pass\u00f2 sotto il controllo diretto della Repubblica di Genova.\nDurante il dominio genovese venne edificato nella zona della marina \"il Torrione\" (1563-1564), un bastione circolare che doveva fungere da postazione d'avvistamento e, nel caso, di prima difesa. Tuttavia, nulla pot\u00e9 fermare nella notte tra il 1\u00b0 e il 2 luglio 1637 l'assalto dei pirati al comando dell'algerino Cirib\u00ec che con i suoi uomini mise a ferro e fuoco il borgo cerialese: alla devastazione della locale e primitiva chiesa dei Santi Giovanni Battista ed Eugenio seguirono l'uccisione di una trentina di abitanti e il rapimento di circa trecento locali con destinazione Algeria. Furono poi le \"confraternite del riscatto\" che s'incaricarono per conto dei vari familiari dei vari rilasci degli schiavi cerialesi; inverso, anche per l'entit\u00e0 della cifra richiesta per il riscatto, fu invece l'interesse da parte del Comune di Albenga e dello stato genovese.\nCon la dominazione francese il territorio di Ceriale acquis\u00ec una sua autonoma entit\u00e0 amministrativa da Albenga rientrando dal 2 dicembre 1797 nel Dipartimento della Maremola, con capoluogo Pietra, all'interno della Repubblica Ligure. Dal 28 aprile del 1798 fece parte del III cantone, con capoluogo Pietra, della Giurisdizione delle Arene Candide e dal 1803 centro principale del VI cantone della Maremola nella Giurisdizione di Colombo. Annesso al Primo Impero francese, il territorio cerialese dal 13 giugno 1805 al 1814 fu inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna.\nSimboli.\nLo stemma e il gonfalone sono stati concessi con il decreto del Presidente della Repubblica datato al 1\u00ba agosto del 1959. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ceriale sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel 2002 il Comune di Ceriale ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2016.\nGeografia antropica.\nIl territorio comunale \u00e8 costituito, oltre al capoluogo, dall'unica frazione di Peagna per una superficie territoriale di 11,15\u00a0km\u00b2.\nConfina a ovest con i comuni di Balestrino, Toirano e Borghetto Santo Spirito, a est con Albenga, a nord con Cisano sul Neva e a sud \u00e8 bagnato dal mar Ligure.\nEconomia.\nIl comune basa la sua principale risorsa economica nel settore turistico, ma anche sulla produzione agricola. Nel territorio vengono praticate la coltivazione degli ortaggi e la floricoltura, in particolare le piante di orchidea coltivate nelle serre. Attivo anche il settore industriale, dove si segnala la presenza di cantieri navali e fabbriche dolciarie.\nInfrastrutture e trasporti.\nStrade.\nIl territorio di Ceriale \u00e8 attraversato principalmente dalla strada statale 1 Via Aurelia che permette il collegamento stradale con Borghetto Santo Spirito, ad est, ed Albenga ad ovest. Ulteriore collegamento viario del territorio comunale \u00e8 la provinciale 3 per Cisano sul Neva, passante per la frazione albenganese di Campochiesa.\nFerrovie.\nCeriale \u00e8 dotata di una propria stazione ferroviaria sulla linea ferroviaria Ventimiglia-Genova.\nAmministrazione.\nGemellaggi.\nCeriale \u00e8 gemellata con:"}
{"id": "30168", "revid": "57872", "url": "https://it.wikipedia.org/wiki?curid=30168", "title": "Cisano sul Neva", "text": "Cisano sul N\u00e8va (\"Cisan\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl borgo, a forma quadrangolare, sorge nella valle del torrente Neva poco prima della confluenza del corso d'acqua con il torrente Pennavaira. Adiacente a quest'ultimo rio sorge la frazione di Conscente, dominata dal castello medievale, mentre la seconda frazione, Cenesi, \u00e8 ubicata in una piccola valle laterale.\nStoria.\nTracce e testimonianze d'epoca romana nel territorio di Cisano sul Neva (\"fundus Caesiani\") sono visibili nei resti del mozzato monumento funebre, datato al II secolo, che impropriamente \u00e8 conosciuta come la torre dei Saraceni. Il successivo borgo di Chiusano, cos\u00ec viene storicamente denominato nei carteggi (\"Clusanium\", in latino), venne quindi compreso nel X secolo nella marca degli Aleramici e, dal 1091, tra i possedimenti del marchese Bonifacio del Vasto.\nForse possedimento dei marchesi di Clavesana a partire dal XII secolo, nel corso del 1274 l'antico fondo di Cisano fu acquistato dal Comune di Albenga che impost\u00f2 un nuovo borgo fortificato, a pianta quadrata con mura e torri circolari ai lati, sul modello urbanistico-militare dei centri di Villanova d'Albenga e Pogli (Ortovero), in modo da fronteggiare il sempre pi\u00f9 crescente dominio feudale della famiglia Clavesana nella valle del Neva e nella sottostante piana ingauna.\nAmministrativamente fu quindi legato all'albenganese quartiere del Torlaro (come i centri di Leca, Massaro e Coasco). Verso la fine del trecento vengono ricostruite le mura del borgo, opera eseguita dal prete Serafino Mignano. Nei secoli successivi ebbe ampie autonomie sotto dei Rettori prima e, dal XVIII secolo, sotto due Consoli e sei Agenti scelti in base al censo. Facente parte dei domini della Repubblica di Genova, il borgo di Cisano, cos\u00ec come centri vicini della valle, sub\u00ec l'assedio delle truppe del Ducato di Savoia nel corso del 1672. In una delle tante battaglie che videro contrapposti sabaudi e genovesi e i loro due stati confinanti, alla devastazione e al danneggiamento delle mura medievali, si aggiunse di li a poco anche un fenomeno alluvionale del torrente Neva che interess\u00f2 il centro storico.\nInteressato dagli scontri tra le truppe austro-piemontesi e francesi correlati alla battaglia di Loano (1795), con la successiva dominazione napoleonica il territorio di Cisano acquis\u00ec una propria autonomia amministrativa rispetto alla municipalit\u00e0 ingauna rientrando dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del I cantone, con capoluogo Albenga, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861; assunse l'attuale denominazione di Cisano sul Neva con Regio decreto del 1863. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nSubisce gli ultimi aggiustamenti al territorio comunale nel 1929 quando le fu unito il soppresso comune di Cenesi e le due frazioni di Conscente e Martinetto dal comune di Zuccarello.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese.\nMonumenti e luoghi d'interesse.\nArchitetture militari.\nNel territorio di Cisano sul Neva sono ancora presenti le vecchie mura del borgo, quest'ultimo fortificato tra il 1274 e il 1288 dalla vicina Albenga, e le quattro torri poste agli angoli del centro storico. La stessa torre Civica, di fronte alla parrocchiale di Santa Maria Maddalena, ne \u00e8 testimonianza.\nNella frazione di Conscente sorgono due testimonianze di presidi difensivi. Il primo, d'origine medievale, fu edificato durante la dominazione dei marchesi di Clavesana sovrastante l'odierna localit\u00e0 di Gombo, sul luogo localmente denominato come Par\u00e0giu e dove ancora insistono le tracce di un torrione.\nVerso l'abitato di Conscente, invece, venne edificato nella seconda met\u00e0 del XVI secolo dalla famiglia Costa di Albenga l'attuale struttura difensiva che si erge in una posizione sovrastante il borgo. Collegato \"visivamente\" ai due castelli di Zuccarello e Castelvecchio di Rocca Barbena, il \"nuovo\" castello di Conscente si presenta ben conservato con un mastio a forma quadrangolare, coronato di caditoie e garitte agli angoli della struttura. Nel periodo napoleonico di fine Settecento ed inizio Ottocento il castello fu adibito a macello. Nel corso del XIX secolo, dopo un restauro conservativo, fu aggiunta alla struttura la quadrata torre sul lato nord-ovest.\nSulla strada per Albenga si pu\u00f2 scorgere la cosiddetta torre dei Saraceni, monumento funerario dell'Impero Romano databile intorno al II secolo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cisano sul Neva sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia fisica.\nFanno parte del territorio comunale le frazioni di Cenesi, Conscente, Martinetto e Pianboschi per una superficie territoriale complessiva di 12,27\u00a0km\u00b2.\nConfina a nord con i comuni di Zuccarello e Balestrino, a sud con Albenga, ad ovest con Arnasco, ad est con Ceriale ed Albenga.\nEconomia.\nSi basa principalmente sull'agricoltura, fiorente la produzione di olio d'oliva, vino e la coltivazione della frutta e ortaggi. Anche il turismo vacanziero \u00e8 una importante voce, grazie anche alla scoperta, da parte della comunit\u00e0 di rocciatori-free climber del finalese, delle vallate restrostanti Cisano e delle loro pareti di roccia, soprattutto quelle della Val Pennavaire.\nInfrastrutture e trasporti.\nStrade.\nIl territorio di Cisano sul Neva \u00e8 attraversato principalmente dalla strada statale 582 del Colle di San Bernardo che permette il collegamento stradale con Zuccarello, a nord, e l'entroterra di Albenga a sud. Ulteriore arteria viaria \u00e8 la provinciale 3 per la frazioni albenganesi di Salea e Campochiesa.\nAmministrazione.\nGemellaggi.\nCisano sul Neva \u00e8 gemellata con:"}
{"id": "30169", "revid": "123849082", "url": "https://it.wikipedia.org/wiki?curid=30169", "title": "Cosseria", "text": "Coss\u00e8ria (\"Kus\u00e8ria\" o \"Cosceria\" in dialetto valbormidese ed in ligure, \"Cusseria\" in piemontese) \u00e8 un comune italiano di abitanti della provincia di Savona in Liguria. La sede comunale \u00e8 ubicata nella localit\u00e0 di Chiesa.\nGeografia fisica.\nIl centro agricolo di Cosseria \u00e8 ubicato lungo il versante settentrionale dell'Appennino ligure, sulla dorsale appenninica della val Bormida, presso lo spartiacque della Bormida di Millesimo e la Bormida di Spigno.\nStoria.\nForse gi\u00e0 abitato in un'epoca pi\u00f9 antica, il borgo venne incluso nella Marca Aleramica con il diploma di Ottone I di Sassonia nel 967, la prima citazione ufficiale di Cosseria (\"Crux ferrea\", dalla presenza di una croce sul Montecala, ai confini delle diocesi di Alba e Mondov\u00ec). Cosseria \u00e8 citata ancora nel 991 nell'atto di fondazione dell'abbazia di San Quintino di Spigno Monferrato: qui erano ubicati sette poderi (\"mansi\") assegnati ad essa. Ulteriori citazioni del borgo e della locale pieve (\"plebem Cruce Ferree\") sono databili al 998, 999 e 1014 e tutte si riferiscono alla conferma della tassa da versare al vescovo di Savona con decreti imperiali di Ottone III ed Enrico II.\nDivenuto quindi dominio di Bonifacio del Vasto dal 1091, quest'ultimo don\u00f2 alcune terre tra Cosseria, Carcare, Millesimo (e forse anche Biestro, presso Pallare) all'abbazia di Ferrania nel 1111.\nLe terre passarono quindi ai marchesi Clavesana nel XII secolo e, successivamente, alla famiglia Del Carretto.\nNel 1262 il villaggio e il locale castello furono occupati e presidiati da Carlo d'Angi\u00f2, ma quotidianamente assediati dall'esercito della Repubblica di Genova per circa un anno. Rientrato nelle terre del Marchesato di Finale, il borgo di Cosseria fu inserito nel terziere di propriet\u00e0 di Corrado Del Carretto (1268) a cui venne assegnata l'intera alta val Bormida; nel 1276 le terre verranno ulteriormente divise in tre compropriet\u00e0 tra i rappresentanti delle famiglie Del Carretto.\nNel 1393 fu ceduto al Marchesato del Monferrato. Il castello, per la paura o per prevenire l'occupazione francese, fu demolito nel 1553 da parte del commissario imperiale Gerolamo Sacco di Ceva, per ordine del governatore Ferrante I Gonzaga. Interessato da guerre di successione e dominio tra il marchesato monferrino e il Ducato di Milano tra il 1431 e il 1434, solo con il cessare degli scontri i paesi della val Bormida poterono scegliere a quale potere appartenere: il feudo di Millesimo, con alle dipendenze anche Cosseria, si schier\u00f2 verso il ducato milanese anche se la met\u00e0 del territorio rimase saldamente nelle mani dei marchesi del Monferrato. Dal 1536 rientr\u00f2 nel \"feudo imperiale\" di Millesimo e quindi nella successiva contea, quest'ultima riconosciuta dall'imperatore Carlo V.\nTra il XVI e il XVII secolo il territorio fu interessato dalle guerre tra i Francesi e gli Spagnoli; nel 1631, inoltre, anche a Cosseria una pestilenza caus\u00f2 la morte di una considerevole parte della popolazione. Nel 1738 il feudo di Cosseria pass\u00f2 al Regno di Sardegna.\nIl 13 aprile 1796, dopo una sanguinosa battaglia, Napoleone Bonaparte vi sconfisse, nella cosiddetta battaglia di Millesimo, le truppe dell'esercito austro-sardo, pur protagonista di una difesa strenua (nella quale perse la vita - e pass\u00f2 alla storia per il suo valore - Filippo Del Carretto), aprendo con la vittoria l'occupazione e poi l'annessione alla Francia dei paesi montani della Liguria e del Basso Piemonte. Nello scontro armato perirono pi\u00f9 di tremila soldati e altrettanti furono i feriti.\nCon la dominazione francese il territorio di Cosseria rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798, con i nuovi ordinamenti francesi, rientr\u00f2 nel VIII Cantone, capoluogo Carcare, della Giurisdizione delle Arene Candide e dal 1803 centro principale del VIII Cantone della Bormida Occidentale nella Giurisdizione di Colombo. Annesso al Primo Impero francese dal 13 giugno 1805 al 1814, fu inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel II mandamento di Millesimo del circondario di Savona, facente parte della provincia di Genova; nel 1927 anche il territorio comunale cosseriese pass\u00f2 sotto la neo costituita provincia di Savona.\nSub\u00ec gli ultimi aggiustamenti al territorio comunale nel 1903 con l'aggregazione di alcune zone di Millesimo e ancora nel 1928 con la cessione di una parte del territorio in favore del medesimo comune millesimese.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma e il gonfalone sono stati approvati con l'apposito decreto del Presidente della Repubblica datato 28 marzo del 1989. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cosseria sono .\nGeografia antropica.\nConfina a nord con il comune di Cengio e Cairo Montenotte, a sud con Plodio e Carcare, ad ovest con Cengio e Millesimo, ad est con Cairo Montenotte e Carcare.\nEconomia.\nSul territorio \u00e8 praticato l'allevamento del bestiame, da cui si ricavano prodotti caseari locali. Vengono inoltre praticate coltivazioni agricole, specie degli ortaggi e delle patate. Sono altres\u00ec presenti piccole e medie imprese artigianali operanti nei settori dei serramenti, del mobile e delle lavorazioni plastiche.\nInfrastrutture e trasporti.\nStrade.\nIl centro di Cosseria \u00e8 attraversato principalmente dalla strada provinciale 26 che gli permette il collegamento stradale con la strada provinciale 28bis del Colle di Nava, a sudovest verso Millesimo, e la provinciale 42 a nord verso Cengio. La provinciale 11 la collega inoltre con Plodio."}
{"id": "30176", "revid": "64860", "url": "https://it.wikipedia.org/wiki?curid=30176", "title": "Colobraro", "text": "Colobraro (\"Culuvr\u00e9r\u00eb\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\n\u00c8 un centro agricolo dell'Appennino lucano nella valle del fiume Sinni. \nSorge sulle pendici meridionali del Monte Calvario a 630 m s.l.m., arroccato su uno sprone dal quale domina da sinistra un ampio tratto della valle, nella parte sud-occidentale della provincia al confine con la parte sud-orientale della provincia di Potenza. Il paese si trova nei pressi della Strada statale 653 della Valle del Sinni (che collega Policoro a Lauria) e non lontano dal bacino artificiale formato dalla diga in terra (la pi\u00f9 grande in Europa) costruita sul fiume Sinni tra la fine degli anni settanta e l'inizio degli anni ottanta in prossimit\u00e0 della \"stretta di Monte Cotugno\" e da cui prende il nome di Lago di Monte Cotugno.\nConfina con i comuni di Valsinni (8\u00a0km), Tursi (15\u00a0km), Senise (PZ) (19\u00a0km), Rotondella e Sant'Arcangelo (PZ) (22\u00a0km) e Noepoli (PZ) (23\u00a0km).\nDista 80\u00a0km da Matera e 126\u00a0km dal capoluogo di regione Potenza.\nStoria.\nSecondo Giacomo Racioppi, il nome deriverebbe dal latino \"colubrarium\", traducibile in \"terra popolata da serpenti\". Antico centro basiliano, appartenne alla Badia di Santa Maria di Cersosimo di cui segu\u00ec le sorti fino al XII secolo. Posseduto per breve tempo dal conte \"Bertaimo d'Andria\", pass\u00f2 ai Conti di Chiaromonte e da questi, nel 1319, ai Sanseverino di Tricarico. Assegnato a met\u00e0 del XIV secolo ai Poderico, fu successivamente dei Pignatelli, dei Carafa (principi dal 1617) ed infine dei Donnaperna. A seguito dell'unit\u00e0 d'Italia, il comune fu sconvolto dal brigantaggio, dove operarono le bande di Egidio Pugliese, Francesco Tuzio e Francesco Gulfo, e, in epoca fascista, vi furono confinati alcuni oppositori del regime e zingari.\n\"Paese senza nome\".\nNei paesi vicini, il paese \u00e8 chiamato anche, in modo scaramantico pi\u00f9 che dispregiativo, \"Quel paese\", in dialetto lucano (a seconda dei paesi): \"Cudde puaise\" (a Montalbano Jonico) o \"Chille pa\u00ecse\" (nella vicina Valsinni). Ci\u00f2 a causa della presunta innominabilit\u00e0 della parola \"Colobraro\" per la credenza superstiziosa che la semplice evocazione del nome porti sfortuna. \u00c8 divenuto leggenda metropolitana a tutti gli effetti che tale innominabilit\u00e0 risalga ad un aneddoto poco prima o durante la seconda guerra mondiale. Durante una riunione politica a Matera, il podest\u00e0 di Colobraro Biagio Virgilio, alla fine di un suo discorso, avrebbe pronunciato parole del tipo: \u00abSe non dico la verit\u00e0, che possa cadere questo lampadario\u00bb. A quanto si racconta il lampadario sarebbe caduto davvero, poco dopo l'affermazione o alcuni giorni dopo, facendo alcune vittime o feriti. Virgilio ebbe a dire in seguito che l'episodio fu una calunnia di notabili e funzionari pubblici, che diffusero poi la voce in tutta provincia materana. \nA contribuire alla sinistra notoriet\u00e0 del paese fu la credenza, soprattutto degli abitanti dei paesi vicini, nelle arti magiche di alcune donne che vi dimoravano, tra cui una tale Maddalena La Rocca, immortalata da Franco Pinna nei primi anni cinquanta, per diverso tempo creduta una \"masciara\", ovverosia una maga locale. In realt\u00e0 la donna fotografata si chiamava Maria Francesca Fiorenza ed era una contadina, nonch\u00e8 filatrice e tessitrice, della quale non esistono prove di attivit\u00e0 soprannaturali. Tuttavia, l'erronea attribuzione di Pinna fece della Fiorenza un'icona del Meridione periferico e arcaico del tempo, la cui immagine fu usata in libri, reportage e mostre come rappresentazione di un \u201cmondo magico\u201d, contribuendo ad accrescere la fama di Colobraro negli ambienti antropologici.\nErnesto De Martino, con la sua \u00e9quipe in cui figurava anche Pinna, visit\u00f2 il paese nel 1952 e nel 1959, e rifer\u00ec di essere stato protagonista, in accordo con la superstizione, di episodi sfortunati. Durante la prima spedizione nel 1952, i ricercatori vennero informati dagli abitanti dei centri limitrofi dell'angosciante notoriet\u00e0 di Colobraro, ma ignorarono i suggerimenti e si diressero verso il comune. Secondo quanto affermato dallo stesso De Martino: \nL\u2019automobile su cui viaggiavano ebbe problemi sulla salita che conduce al borgo, il motore sub\u00ec gravi danni e furono necessarie 23.000 lire per la riparazione. Giunti a Colobraro, ebbero un appuntamento con uno zampognaro che avrebbe dovuto accompagnarli per una documentazione sui rituali del posto come il lamento funebre. L'uomo, in stato di ebbrezza e festante con i suoi colleghi per il ritorno a lavoro dopo mesi di inattivit\u00e0, mor\u00ec cadendo dall'autocarro su cui viaggiava a circa un'ora prima dell'incontro. De Martino e la sua troupe parteciparono al funerale del malcapitato con l'intento di registrare il canto funebre ma infine rinunciarono: \nIn tempi moderni, i colobraresi hanno rivalutato l'immagine negativa del proprio comune come attrazione turistica, dedicando eventi sul folclore locale con l'obiettivo di promuovere il paesaggio e i prodotti tipici.\nCultura.\nDal 2007 nei locali delle ex scuole medie \u00e8 aperta al pubblico la \"Mostra dell'Arte Contadina\", organizzata per i primi due anni dalle scuole di Colobraro e aperta tutte le estati. La mostra \u00e8 curata da Rocco Modarelli, Pasquale Troccoli e Miriana Troccoli. Sono esposti, inoltre alcuni quadri dell'artista Luca Celano, le poesie di Antonio Bruno e le sculture di Nicola Iannarelli.\nLa mostra fotografica \u00e8 aperta nei locali delle ex scuole medie in cui sono contenute le fotografie storiche del paese.\nEconomia.\nModeste le risorse agricole (frutta, foraggi, olive e uva) e dell'allevamento (ovini e lavorazione dei formaggi).\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Colobraro\" che milita nel girone C lucano di 2\u00aa Categoria."}
{"id": "30177", "revid": "64860", "url": "https://it.wikipedia.org/wiki?curid=30177", "title": "Craco", "text": "Craco (\"Cracum\" o \"Graculum\" in latino) \u00e8 un comune italiano di 643 abitanti della provincia di Matera in Basilicata.\nNel 1963, il centro storico inizi\u00f2 a subire uno spopolamento dovuto ad una frana che, agli inizi degli anni Ottanta, lo ha reso una vera e propria citt\u00e0 fantasma. Questo fenomeno ha contribuito a rendere particolare l'abitato di Craco, che, per tale caratteristica, \u00e8 diventato una meta turistica, nonch\u00e9 un ambito set cinematografico.\nGeografia fisica.\nIl centro storico di Craco sorge nella zona collinare che precede l'Appennino Lucano a circa 390 m s.l.m., a mezza strada tra i monti e il mare, nella parte centro-occidentale della provincia. Il territorio \u00e8 vario, con predominanza dei calanchi, profondi solchi scavati in un terreno cretoso dalla discesa a valle delle acque piovane.\nI comuni limitrofi sono Pisticci (20\u00a0km), Montalbano Jonico e Stigliano (25\u00a0km), San Mauro Forte (27\u00a0km), Ferrandina (33\u00a0km).\nDista 58\u00a0km da Matera e 104\u00a0km dal capoluogo di regione Potenza.\nStoria.\nFondazione.\nLe prime tracce delle origini di Craco sono alcune tombe, che risalgono all'VIII secolo a.C. Come altri centri vicini, \u00e8 probabile che abbia offerto riparo ai coloni greci di Metaponto, quando questi si sono trasferiti in territorio collinare, forse per sfuggire alla malaria che imperversava nella pianura.\nCraco fu successivamente un insediamento bizantino. Nel X secolo monaci italo-bizantini iniziarono a sviluppare l'agricoltura della zona, favorendo l'aggregamento urbano nella regione.\nLa prima testimonianza del nome della citt\u00e0 \u00e8 del 1060, quando il territorio fu sottoposto all'autorit\u00e0 dell'arcivescovo Arnaldo di Tricarico, che chiam\u00f2 il territorio Graculum, ovvero \"piccolo campo arato\".\nMedioevo.\nErberto, di probabile origine normanna, ne fu il primo feudatario tra il 1154 e il 1168. La struttura del borgo antico risale a quell'epoca, con le case arroccate intorno al torrione quadrato che domina il centro. Durante il regno di Federico II di Svevia, Craco fu un importante centro strategico militare. Il torrione infatti domina la valle dei due fiumi che scorrono paralleli, il Cavone e l'Agri, via privilegiata per chi tentava di penetrare l'interno. La torre normanna di Craco, insieme ad altre fortificazioni e avamposti della zona, come la Petrolla, dirimpetto a Craco, erano barriera di protezione per citt\u00e0 al tempo ricche quali Pandosia e Lagaria, entrambe al di l\u00e0 dell'Agri, entrambe prospicienti la Siritide. Nel 1239, Craco figur\u00f2 tra i feudi del giustizierato di Basilicata che ospitarono i prigionieri lombardi per volere dell'imperatore svevo. \nNel 1276 Craco divenne sede di una \"universitas\". Nel XV secolo, la citt\u00e0 si espanse intorno ai quattro palazzi:\nEt\u00e0 moderna.\nCraco fu feudo dei Sanseverino di Bisignano, che ne possedevano la signoria con la giurisdizione sulle cause civili, criminali e miste, la portolania e la zecca di pesi e misure. Per necessit\u00e0 finanziarie esso fu venduto nel 1605, probabilmente a Bernardino Pacello e da questi, il 5 marzo 1627, a Scipione Putignano. Il feudo fu ereditato dalla figlia dell'acquirente, Veronica. Costei vendette il feudo per 13.500 ducati tramite una procuratrice nel 1642 e Craco pass\u00f2 prima a don Camillo Cattaneo marchese di Montescaglioso e poi al principe di Cetrano ma nel 1652 Veronica Putignano si spos\u00f2 col dottor don Angelo Latronico e ottenne l'annullamento della vendita.\nAlla morte di don Angelo, avvenuta il 1\u00ba febbraio 1664, il feudo pass\u00f2 al figlio minorenne Nicol\u00f2 Latronico, che stante le connesse difficolt\u00e0 finanziarie lo vendette tramite un procuratore il 26 febbraio 1667 per 15.000 ducati (per la maggior parte a rate) a Carlo Vergara, di cospicua famiglia che allora risiedeva a Napoli. Anche in questo caso i Latronico tentarono in seguito di far annullare la vendita, ma stavolta invano.\nI Vergara (poi Vergara Caffarelli) trasferirono la loro sede nel feudo e vi realizzarono notevoli migliorie, come lo sviluppo dell'agricoltura e il mercato e la riduzione delle tasse. Essi ebbero il titolo di marchese di Craco nel 1712 e poi duca di Craco nel 1724. I Vergara tennero il feudo fino alla cessazione della feudalit\u00e0, nel 1806, e portano tuttora il titolo di duca di Craco.\nMoti rivoluzionari e brigantaggio.\nNel 1799 Innocenzo De Cesare, studente a Napoli, rientr\u00f2 a Craco, e capeggi\u00f2 il movimento della \"borghesia rurale\", movimento rivoluzionario della Repubblica Napoletana che si proponeva, con sommosse e tumulti in tutta la regione, di rompere i rapporti feudatari che caratterizzavano l'agricoltura del tempo. A Craco, la rivolta fu sedata nel sangue a Palazzo Carbone dalla plebe sobillata dall'esercito sanfedista del cardinale Ruffo.\nCome gran parte dei centri lucani, anche Craco non fu estranea al brigantaggio. Durante il decennio napoleonico, bande di briganti, sostenute dal governo borbonico in esilio, capeggiate da Nicola Chiarito, attaccarono Craco il 10 maggio 1807. Un secondo assalto fu sferrato il 18 luglio dello stesso anno dalle masnade di Domenico \"Rizzo\" Taccone, Nicola \"Pagnotta\" Abalsamo e Gerardo \"Scarola\" Vota, che si diedero a violenze e saccheggi, oltre ad uccidere i notabili filofrancesi.\nL'8 novembre 1861, nel pieno della reazione borbonica poco dopo l'unit\u00e0 d'Italia, l'armata brigantesca di Carmine Crocco e Jos\u00e9 Borjes, dopo aver occupato e devastato Salandra, si diresse verso Craco. Crocco raccont\u00f2 nelle sue memorie che incontrarono \u00aba mezza via una processione di donne e fanciulli con a capo il curato Colla Croce. Venivano a chiedere clemenza per il loro paese e clemenza fu accordata, poich\u00e9 non si verificarono che piccoli disordini difficili ad evitarsi con tanta gente e pi\u00f9 semplicemente con gente di tal natura\u00bb. Secondo altre versioni, sembra che i disordini avvenuti a Craco non fossero del tutto marginali, tant'\u00e8 che Borj\u00e8s annot\u00f2 nel suo diario: \u00abriuniamo la truppa [...] poi abbiam fatto strada verso Cracca (Craco), ove noi siam giunti a tre ore di sera: la popolazione intiera ci \u00e8 venuta incontro; e malgrado di ci\u00f2, avvennero non pochi disordini\u00bb.\nSui fatti di Craco e sulla situazione esistente dopo l'uscita del paese delle bande in marcia verso Aliano, ne parl\u00f2 anche Giuseppe Bourelly, militare del regio esercito che partecip\u00f2 alla repressione del brigantaggio in Basilicata, il quale sugli avvenimenti di quelle giornate riporta: \u00abIntanto il Maggiore Cappa del 50\u00b0 di linea informato che Borj\u00e9s con la sua banda minacciava invadere Miglionico, Grassano e Grottole, radunava in Altamura tutte le truppe ch'erano pronte e si metteva in marcia per Miglionico. Da questo paese and\u00f2 a Pisticci e da qui si port\u00f2 a Craco che trov\u00f2 saccheggiato e nel massimo disordine\u00bb.\nIn questo periodo si distinse un brigante crachese chiamato Giuseppe Padovano, ex soldato borbonico datosi alla macchia. Il suo soprannome era \"Cappucino\" in quanto da giovane frequentava il monastero di Craco per poter studiare. Essendo dunque un uomo di cultura fra tanti analfabeti riusc\u00ec a spiccare fra tutti in tutta la zona crachese e pisticcese.\nAbbandono.\nNegli anni Sessanta il centro storico si \u00e8 svuotato a seguito di una frana che lo ha reso una vera e propria citt\u00e0 fantasma. \nParte degli abitanti si trasfer\u00ec a valle, in localit\u00e0 \"Craco Peschiera\", ove fu trasferita anche la sede comunale. Allora il centro contava quasi 2000 abitanti. La frana che ha obbligato la popolazione ad abbandonare le proprie case sembra essere stata provocata da lavori di infrastrutturazione, fogne e reti idriche, a servizio dell'abitato. Nel 1972 un'alluvione peggior\u00f2 ulteriormente la situazione, impedendo un'eventuale ripopolazione del centro storico e, dopo il terremoto del 1980, Craco vecchia venne completamente abbandonata. Per valutare eventuali movimenti tellurici, vista la zona ad ampio rischio sismico e soprattutto per notificare altri spostamenti della frana, sono stati posizionati alcuni sensori. Gli stessi, ad oggi, hanno messo in evidenza che il centro \u00e8 in condizioni di stabilit\u00e0.\nPaese fantasma.\nNonostante questo esodo forzato, Craco \u00e8 rimasta intatta, trasformandosi in un paese fantasma. Nel 2010, il borgo \u00e8 entrato nella lista dei monumenti da salvaguardare redatta dalla World Monuments Fund.\nIl comune, nella realizzazione di un piano di recupero del borgo, ha istituito, dalla primavera del 2011, un percorso di visita guidata, lungo un itinerario messo in sicurezza, che permette di percorrere il corso principale del paese, fino a giungere a quello che resta della vecchia piazza principale, sprofondata in seguito alla frana. Nel dicembre 2012, \u00e8 stato inaugurato un nuovo itinerario, che permette di addentrarsi nel nucleo della citt\u00e0 fantasma.\nMonumenti e luoghi d'interesse.\nNumerosi turisti salgono a Craco per vedere le rovine del paese fantasma e per avventurarsi tra i vicoli e i dintorni. Il terreno argilloso e brullo coesiste con quello marnoso: su uno sperone di marna calcificata dal tempo sorge una torre normanna che per i Crachesi \u00e8 il \"castello\". Olivi secolari misti a cipressi antichi sono dal lato del paese verso lo Scalo, quest'ultimo sulla ferrovia calabro lucana da questo lato divelta e abbandonata.\nCultura.\nCinema.\nIl borgo abbandonato di Craco \u00e8 diventato una meta turistica e un set cinematografico per vari film ad esempio \"La passione di Cristo\" (2004) di Mel Gibson, ove Craco fu scelta dal regista come sfondo durante la scena dell'impiccagione di Giuda, e \"Cristo si \u00e8 fermato a Eboli\" (1979) di Francesco Rosi, nell'episodio dell'arrivo di Carlo Levi alla nuova destinazione di confino, Gagliano (per l'occasione furono disposti sulle prime case del paese degli stendardi a lutto, per ricreare lo scenario descritto nel libro, i quali ancora oggi sono visibili).\nAltri film girati a Craco sono:"}
{"id": "30178", "revid": "1632387", "url": "https://it.wikipedia.org/wiki?curid=30178", "title": "Ferrandina", "text": "Ferrandina (\"Frann\u00edn\u00eb\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nTerritorio.\nIl paese sorge in collina a 482\u00a0m s.l.m. in Val Basento, sulla sponda occidentale dell'omonimo fiume Basento, nella parte centro-settentrionale della provincia. La casa comunale \u00e8 locata a una altitudine di 497 m s.l.m., tuttavia nelle periferie l'altitudine varia dai 43 ai 583 m s.l.m.\nPer la sua altitudine Ferrandina fa parte della media Collina materana. Il territorio del comune ha un'estensione di 215,55\u00a0km2, il quarto per grandezza di tutta la Basilicata.\nI paesi limitrofi al Comune di Ferrandina sono: Pomarico e Miglionico (17\u00a0km), Salandra (18\u00a0km), Pisticci (22\u00a0km), Grottole (26\u00a0km), San Mauro Forte (31\u00a0km) e Craco (33\u00a0km).\nDista 35\u00a0km da Matera e 77\u00a0km dal capoluogo di regione Potenza.\nClima.\nIl clima \u00e8 tipico della media Collina materana, caratterizzato da estati molto calde e afose (a volte si registrano temperature non inferiori ai +30\u00b0 anche in nottata) e inverni che variano tra freschi e freddi, dove le temperature possono scendere anche di alcuni gradi sotto lo zero (le minime assolute registrate sono intorno ai -8\u00b0) soprattutto in presenza di freddi venti da nord-est. Le escursioni termiche possono risultare molto ampie: lo scarto pu\u00f2 raggiungere i 15\u00b0 in estate (da +40\u00b0 a +25\u00b0) ed i 10\u00b0 in inverno (da +10\u00b0 a 0\u00b0). Le precipitazioni sono concentrate principalmente tra ottobre e maggio e di inverno non mancano fenomeni di carattere nevoso e frequenti gelate nei fondovalle. Caratteristica della zona \u00e8 la presenza frequente di fitte nebbie in autunno-inverno.\nStoria.\nLe radici di Ferrandina affondano nella Magna Grecia, attorno al 1000 a.C. Il suo nome era Troilia, mentre la sua acropoli-fortezza si chiamava Obelanon (Uggiano). Troilia fu costruita per ricordare e onorare la citt\u00e0 distrutta dell'Asia Minore, Troia. Durante l'epoca romana Troilia e Obelanon furono centri importanti di cultura ellenica e sempre pi\u00f9 lustro acquistarono in epoca bizantina. Con la caduta del dominio greco, Longobardi e Normanni si impossessarono della citt\u00e0.\nIl nome Ferrandina si deve a Federico d'Aragona che nel 1494 la battezz\u00f2 cos\u00ec in onore di suo padre, re Ferrante (o Ferrando). Nel 1507 Ferdinando il Cattolico le attribu\u00ec il titolo di \"civitas\". Lo stemma comunale reca sei F: il significato \u00e8: \"Fridericus Ferranti Filius Ferrandinam Fabbricare Fecit\".\nUn tempo era nota per la produzione di tessuti in lana, tra cui la ferlandina o felandina, molto apprezzata e richiesta nel Regno di Napoli e dai domenicani, che proprio a Ferrandina si insediarono e crearono un centro agricolo e urbano molto organizzato tanto da erigere, nel 1546, la cupola del Monastero di San Domenico come simbolo di potere.\nFerrandina prese parte ai moti del 1820-21 e del 1860. Qui nel marzo del 1862 Carmine Crocco, a capo dei briganti, affront\u00f2 e distrusse una compagnia del 30\u00ba Rgt. Ftr. dell'esercito piemontese.\nNel 1921 Ferrandina fu teatro di violenze squadriste: il sindaco e consigliere provinciale socialista Nicola Montefinese venne ucciso.\nNel settembre del 1943 Ferrandina insorse contro i gerarchi fascisti. Lo spirito di ribellione non si attenu\u00f2 sino al 2 agosto del 1945, quando i contadini diedero vita ad una sommossa per chiedere l'allontanamento dei latifondisti fascisti e l'assegnazione delle terre incolte. Nel corso dei tumulti venne assassinato Vincenzo Caputi, ritenuto il mandante dell'uccisione di Montefinese. Per timore che la protesta dilagasse, il paese rest\u00f2 isolato, con le linee elettriche e telefoniche tagliate. L'ordine fu ristabilito con l'invio, da parte del governo provvisorio di unit\u00e0 antifascista, di 100 carabinieri da Napoli, 250 alpini della divisione Garibaldi e l'arrivo a Ferrandina, il 4 agosto, del ministro Scelba.\nNel novembre 2003 la comunit\u00e0 ferrandinese, organizzando presidi e blocchi stradali, ha partecipato attivamente alla protesta contro la decisione del governo Berlusconi di costruire il deposito unico di scorie nucleari a Scanzano Jonico.\nIl 16 luglio 1895 la ferrandinese Maria Barbella, rinchiusa nel carcere di Sing-Sing per aver ucciso il suo compagno, \u00e8 stata la seconda donna condannata alla sedia elettrica negli Stati Uniti d'America. La condanna, per\u00f2, non fu eseguita in quanto fu dichiarata incapace di intendere e di volere al momento dell'omicidio. Per questo motivo Ferrandina dal novembre 2005 \u00e8 inserita tra le \"Citt\u00e0 per la vita - Citt\u00e0 contro la pena di morte\", campagna di sensibilizzazione promossa dalla Comunit\u00e0 di Sant'Egidio.\nCultura.\nIstruzione.\nNel comune di Ferrandina sono presenti 4 scuole tra Istituto comprensivo (3 materne, elementare e media), Istituto di istruzione secondaria (ITIS, IPSIA e Liceo scientifico) e scuole private (nido laico e materna religiosa)\nCucina.\nFerrandina \u00e8 la citt\u00e0 che produce la maggior quantit\u00e0 di oliva Majatica di Ferrandina, mangiate sia a tavola (olive nere al forno), sia per creare un olio extra-vergine d'oliva. \nMolti sono i prodotti di questa cittadina che fanno parte della cucina lucana tradizionale.\nEconomia.\nL'agricoltura \u00e8 stata fino agli anni 60 la principale fonte economica. Dopo le lotte contadine e le relative leggi di riforma fondiaria si \u00e8 assistito alla nascita di piccole e medie propriet\u00e0. La produzione continua ad essere legata alla conduzione di tipo familiare con una bassissima intensit\u00e0 di capitale. Negli ultimi anni per\u00f2 si \u00e8 cominciato ad assistere ad un'inversione di tendenza grazie al sempre maggiore impiego delle macchine agricole e alla valorizzazione dei prodotti tipici.\nRinomata \u00e8 la produzione di olio di oliva \"Majatica di Ferrandina\", caratterizzato da una bassa acidit\u00e0, da un sapore dolce e dal color giallo, e anche delle tipiche olive al forno come da antica tradizione, che rientrano tra i prodotti \"Presidii Slow Food\". Ferrandina fa parte dell'Associazione Nazionale Citt\u00e0 dell'Olio.\nIl vino pu\u00f2 essere associato alla famiglia dei Primitivi, tipici per la loro prematura maturazione. Il Primitivo di Ferrandina \u00e8 un vino molto corposo, dal colore rosso intenso.\nDal marzo 2005 Ferrandina \u00e8 un comune OGM Free (contro la coltivazione degli organismi geneticamente modificati).\nNonostante la presenza di risorse agricole cos\u00ec importanti, l'economia di Ferrandina si basa prevalentemente sull'industria, sviluppatasi lungo la Val Basento per la scoperta di numerosi giacimenti di metano, negli anni '60 del secolo scorso.\nDa ricordare l'insediamento a Ferrandina dal 1963 al 1978 della \"Pozzi Ginori S.p.A.\" che con l'indotto dava lavoro ad un migliaio di operai, ricordiamo anche dal 1974 al 1979 la \"Cemater S.p.A.\", azienda statale che produceva manufatti in amianto. Adesso troviamo piccole aziende che lavorano nel campo chimico, meccanico, manifatturiero e del salotto.\nInfrastrutture e trasporti.\nStrade.\nIl comune \u00e8 interessato dalla strada statale 407 Basentana e dalla strada statale 7 Via Appia.\nFerrovie.\nFerrandina \u00e8 servita dalla stazione di Ferrandina Scalo Matera, posta sulla ferrovia Battipaglia-Potenza-Metaponto. Dal 1932 al 1972 \u00e8 stata attiva la stazione di Ferrandina (FCL), servita dalla ferrovia Bari-Matera-Montalbano Jonico a scartamento ridotto gestita dalle Ferrovie Appulo Lucane. Dal 1972 \u00e8 stata dismessa la parte di percorso meridionale tra Matera e Montalbano Jonico.\nAmministrazione.\nCronologia dei sindaci di Ferrandina:"}
{"id": "30182", "revid": "1932958", "url": "https://it.wikipedia.org/wiki?curid=30182", "title": "Grottole", "text": "Grottole (\"I\u00ebr\u00f2tt\u00ebl\u00eb\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nTerritorio.\nCon un territorio esteso circa 11.000 ettari, Grottole \u00e8 situata tra due fiumi: il Basento ed il Bradano, nel quale confluiscono due grossi ruscelli denominati Rovivo e Bilioso. Parte del suo territorio rientra nella Riserva regionale San Giuliano. Lungo il versante che si affaccia sulla valle del Bradano si estende un'area boschiva denominata \"bosco Le Coste\". Il centro abitato si trova ad un'altitudine di 482 nella parte nord-orientale della provincia. ed il suo territorio confina a nord con i comuni di Irsina (31\u00a0km) e Gravina di Puglia (BA) (42\u00a0km), ad est nord-est con Matera (32\u00a0km), a sud-est con Miglionico (13\u00a0km), a sud con Salandra (19\u00a0km) e Ferrandina (23\u00a0km) e ad ovest con Grassano (12\u00a0km) e Tricarico (29\u00a0km).\nDista come gi\u00e0 detto 32\u00a0km da Matera e 66\u00a0km dal capoluogo di regione Potenza.\nClima.\nLa stazione meteorologica pi\u00f9 vicina \u00e8 quella di Matera. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +6,0\u00a0\u00b0C, mentre quella del mese pi\u00f9 caldo, agosto, \u00e8 di +25,1\u00a0\u00b0C.\nStoria.\nGrottole ha origini remote tanto da essere uno dei centri pi\u00f9 antichi della regione. I ritrovamenti di insediamenti preistorici, greci e romani sono una precisa testimonianza in tal senso.\nIl toponimo potrebbe derivare dal greco Kruptai, luoghi nascosti, e dal latino \"cryptulae\" ossia \"grotticelle\", locali adibiti alla lavorazione dell'argilla, arte per la quale Grottole \u00e8 rimasta famosa nei secoli.\nIn epoca magno-greca, Grottole faceva parte della VII regione metapontina, colonizzata dai Greci a partire dall'VIII secolo a.C.\nFu fortificata dai Longobardi, dai quali riusc\u00ec a sottrarsi intorno all'anno 1000. Nel 1061, in epoca normanna, il feudo di Grottole pass\u00f2 sotto il dominio di Guglielmo Braccio di Ferro, e successivamente pass\u00f2 a Roberto il Guiscardo e poi ai conti Loffredo di Matera. Nel corso dei secoli il feudo di Grottole fu conteso da diverse Signorie. Carlo I D'Angi\u00f2 l'assegn\u00f2 a Ruggero di Lauro, conte di Tricarico, il quale aveva appoggiato la conquista angioina, e da questi pass\u00f2 ai Monteforte ed agli Orsini Del Balzo. Agli inizi del Cinquecento era un possedimento della famiglia Gaetani Dell'Aquila d'Aragona. Nel 1534 pass\u00f2 sotto il dominio dei marchesi Sanchez De Luna d'Aragona, i tesorieri del Regno di Napoli, mentre nel secolo successivo si susseguirono i Caracciolo, gli Spinelli di San Giorgio, fino al 1738 quando pass\u00f2 ai Sanseverino di Bisignano per matrimonio. Dopo il 1806 con la legge eversiva della feudalit\u00e0 i beni vennero divisi tra i discendenti dei Sanseverino e D. Rosa Miracco, una figlia naturale di Luigi Sanseverino 13\u00ba Principe di Bisignano, da sempre molto legato al feudo di Grottole.\nSolo nel 1874 Grottole si liber\u00f2 dell'ultimo feudatario Principe Sanseverino.\nIl territorio comunale (l'antica \"universitas\" come venivano chiamati un tempo i comuni) era suddiviso in contrade.\nSociet\u00e0.\nEtnie e minoranze straniere.\nSebbene i valori siano ancora molto lontani dalla media italiana, gli stranieri regolari nel 2007 sono 29, pari al 1,15% della popolazione grottolese.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per l'arte della ceramica, della porcellana e della terracotta."}
{"id": "30183", "revid": "123892352", "url": "https://it.wikipedia.org/wiki?curid=30183", "title": "Irsina", "text": "Irsina (\"Mont\u00ebp\u00ebl\u00f3s\u00eb\" o \"Mond\u00ebp\u00ebl\u00f3s\u00eb\" in dialetto irsinese, fino al 1895 chiamata \"Montepeloso\") \u00e8 un comune italiano di abitanti della provincia di Matera in Basilicata.\nGeografia fisica.\nCon 262\u00a0km\u00b2 di superficie territoriale, Irsina \u00e8 il 59\u00ba comune pi\u00f9 grande d'Italia per estensione, secondo in Basilicata solo a Matera (388\u00a0km\u00b2). \u00c8 situata ad un'altitudine di in posizione dominante la valle del Bradano, nell'estrema parte settentrionale della provincia, al confine con la parte nord-orientale della provincia di Potenza e la parte occidentale della citt\u00e0 metropolitana di Bari.\nConfina a nord con il comune di Genzano di Lucania (PZ) (32\u00a0km), ad est con Gravina in Puglia (BA) (25\u00a0km), a sud con Grassano (22\u00a0km) e Grottole (32\u00a0km), e ad ovest con Tricarico (32\u00a0km), Oppido Lucano (PZ) (33\u00a0km) e Tolve (PZ) (35\u00a0km). Dista 40\u00a0km da Matera e 59\u00a0km dal capoluogo di regione Potenza.\nNel suo territorio, a circa 10\u00a0km dal centro abitato, si trova il \"bosco di Verrutoli\", area boschiva di circa 650 ettari situata ad un'altitudine di 600 , dotata di un'area attrezzata e riserva naturale di un gruppo di daini che vivono liberamente nel bosco. Irsina ha come frazione: Santa Maria d'Irsi ed il Borgo Taccone, quest'ultimo situato a circa 14\u00a0km a nord-ovest del comune. Entrambe le frazioni hanno avuto origine con la riforma agraria del 1950.\nStoria.\nStoria antica.\nIrsina \u00e8 uno dei paesi pi\u00f9 antichi della Basilicata, come testimoniano numerosi reperti archeologici risalenti ai periodi greco e romano. Dal Medioevo fino al 6 febbraio 1895 il nome del paese era \"Montepeloso\".\nIdentificata come l'antica Vertina da Michele Ianora utilizzando fondati argomenti storici e bibliografici; con elevata vicinanza al vero si pu\u00f2 ritenere che il suo nome originario derivi dal latino Mons Lapillosus: \u00ab\"Molto vicino al vero \u00e8, a parer mio, ritenerlo forma aferetica di Mons Lapillosus, data la natura essenzialmente lapillosa del monte, ... ma anche questa non pu\u00f2 darsi come la pi\u00f9 sicura etimologia\"\u00bb.\nIl nome attuale deriva dalla deliberazione consigliare del 6 febbraio 1895: \u00ab\"Dopo di che, l'onorevole Tamburrini, sfoggiando una non comune erudizione, ricorda i vari cambiamenti di nome, subiti da altre citt\u00e0, che avevano il nome fratello a quello di Monte Peloso, come: Pelusio, cambiato in Isneh, Pylos in Navarrino. Cita, poi, Lutetia che divenne Parigi, ed esorta i Consiglieri, suoi colleghi, a voler imporre a Monte Peloso un altro nome pi\u00f9 garbato e pi\u00f9 armonico, che soprattutto non evocasse montagne (!), n\u00e9 peli. Ed, infine, egli propone il nome, che fu dalla maggioranza accettato, di Irsina, evocando i Popoli Irtini, antichi abitatori del monte Irso e delle terre vicine (?), noti a noi per una iscrizione, posta al dio Giove, e commemorando nello stesso tempo la citt\u00e0 di Vertina, citata da Strabone.\"\u00bb.\nFu assediata ed invasa nell'895 dai Saraceni, che nel 988 la distrussero; fu ricostruita dal Principe Giovanni II di Salerno e fu contesa tra i Bizantini ed i Normanni.\nStoria normanna.\nIl territorio di Irsina \u00e8 al centro della battaglia di Montepeloso, combattuta il 3 settembre 1041, a breve distanza dalle rive del fiume Bradano. L'esercito Bizantino \u00e8 guidato da Augusto Bugiano (Boioannes); le forze Normanne sono comandate da Atenolfo, fratello del Principe di Benevento, che coordina anche i militari Longobardi. I cavalieri sono guidati da Guglielmo d'Altavilla e da Argiro. I Normanni lanciano la prima carica, mentre i Greci accusano il colpo e cadono a centinaia.\nGuglielmo I d'Altavilla \u00e8 infermo, ma lascia la sua tenda, posta sopra una altura, e si lancia nella mischia. Secondo il cronista Guglielmo di Puglia, i cavalieri normanni sbaragliano le forze Bizantine e le truppe che provengono dalla Calabria, dalla Sicilia e dalla Macedonia ed un gruppo di mercenari Pauliciani.\nSecondo lo storico De Blosiis, l'eroe della battaglia \u00e8 Gualtiero, figlio del Conte Amico. I bizantini vengono ricacciati dalle truppe Normanne, che risultano vincenti e, pertanto, la citt\u00e0 pass\u00f2 sotto il dominio normanno. I Normanni catturano Augusto Bugiano, lo trasferiscono a Melfi insieme con le insegne bizantine e poi a Benevento lo consegnano ad Atenolfo.\nSecondo la cronaca di Amato di Montecassino, Tristano, cavaliere al seguito della casata Altavilla nel territorio del Vulture, \u00e8 il primo Conte normanno di Montepeloso, una delle dodici baronie di cui si compone la Contea di Puglia.\nNel 1059 al Concilio di Melfi I, il Pontefice Niccol\u00f2 II, eleva la Contea di Puglia a Ducato di Puglia e la affida alla Casata Altavilla. Il secondo Signore della citt\u00e0, nel 1068, \u00e8 Goffredo, conte di Conversano, un nipote di Roberto il Guiscardo.\nNel 1123 il papa Callisto II con una bolla elegge Montepeloso a sede vescovile, anche per contrastare la presenza bizantina ancora forte nel paese. Nel 1132 i cittadini aderiscono alla rivolta contro Ruggero II e Montepeloso diviene feudo di Tancredi di Conversano, conte di Brindisi, ma l'anno successivo Ruggero II la punisce per essersi schierata con i ribelli e la fa radere al suolo.\nStoria sveva e successiva.\nNel periodo svevo fu annessa alla contea di Andria e dopo la morte di Federico II divenne un marchesato sotto la signoria di Manfredi. Nel 1266, dopo la battaglia di Benevento, pass\u00f2 sotto il dominio degli Angioini che la donarono a Pietro di Beaumont conte di Montescaglioso e successivamente a Giovanni di Monfort. Il 5-1-1309 il Re Carlo II d'Angi\u00f2 dona a suo genero Bertrando del Balzo, signore di Berre in Provenza, la contea di Montescaglioso di cui Montepeloso faceva parte. Si deve ai conti di Montescaglioso e duchi di Andria la trasformazione in epoca umnaistica della Cattedrale di Irsina, e in particolare sotto il suo feudo venne concessa alla chiesa da parte del De Mabilibus la donazione di alcuni corredi ecclesiasitici, tra i quali la scultura da poco attributia ad Andrea Mantegna. Questo feudo rester\u00e0 nella famiglia del Balzo fino alla sua confisca da parte degli Aragonesi, a seguito della congiura dei baroni, per entrare nel possesso del Re Federico d'Aragona marito di Isabella del Balzo duchessa di Andria. Nel 1586 venne acquistata dalla ricca famiglia genovese dei Grimaldi ed infine pass\u00f2 ai Riario Sforza, che furono gli ultimi signori feudali di Montepeloso.\nNel 1799 ader\u00ec ai moti repubblicani innalzando l'albero della libert\u00e0 e diventando cantone del dipartimento del Bradano, amministrato dal commissario governativo Nicola Palomba. Ben presto questi moti furono soffocati dalle truppe del cardinale Fabrizio Ruffo. Dopo l'unit\u00e0 d'Italia fu interessata dal fenomeno del brigantaggio.\nDurante il ventennio fascista fu sede di confino per esponenti antifascisti .\nSociet\u00e0.\nLingue e dialetti.\nIl dialetto irsinese costituisce una particolarit\u00e0 rispetto ai dialetti circostanti, quali gravinese e materano che ne hanno costituito un punto cardine, ma esso appartiene ad un triplo gruppo di dialetti (IIIc, Vb e Vc), con influenze apulo-baresi, lucane centrali e materano-tarantine, anche con un proprio strato base. Ci\u00f2 porta a distaccarlo dai dialetti citati, ma non nettamente, richiamando fonemi da un gruppo, adesso da un altro, o anche assumendo la propria parlata.\nEconomia.\nL'economia irsinese si basa in gran parte sull'agricoltura: in particolare sulle coltivazioni cerealicole e viticole. Vi sono inoltre numerose attivit\u00e0 artigianali e diverse aziende zootecniche: celebre \u00e8 la mozzarella di bufala campana.\nSport.\n- Cavalieri Sant'Eufemia"}
{"id": "30185", "revid": "1516566", "url": "https://it.wikipedia.org/wiki?curid=30185", "title": "Montalbano Jonico", "text": "Montalbano Jonico (\"Mons Albanus\" in latino, \"Mundalb\u0101n\u00eb\" in dialetto locale, fino al 1863 chiamata \"Mont'Albano\") \u00e8 un comune italiano di abitanti della provincia di Matera in Basilicata.\nIl 2 aprile 2009 il presidente della Repubblica Giorgio Napolitano ha insignito il comune di Montalbano Jonico del titolo onorifico di citt\u00e0.\nHanno avuto sede alcuni corsi e servizi dell'Universit\u00e0 degli Studi Magna Gr\u00e6cia di Catanzaro.\nAttualmente \u00e8 in fase di attuazione la ricostruzione del sito storico delle case di via de Albertino, nonch\u00e9 l'apertura di nuovi cantieri in centro.\n&lt;br&gt;Una delle maggiori attrazioni turistiche nei pressi del centro abitato \u00e8 il \"Parco regionale dei calanchi\"; nel centro storico si possono ammirare la chiesa di Santa Maria dell'Episcopio e la Porta dell'Orologio, detta anche Porta del Castello. Durante il periodo estivo la popolazione aumenta fino a sfiorare la soglia di 20.000 abitanti.\nGeografia fisica.\nTerritorio.\nMontalbano Jonico sorge a 292\u00a0m s.l.m. nella parte sud-occidentale della provincia, tra i fiumi Cavone, che lo separa da Pisticci (25\u00a0km) a est, e Agri, che lo divide da Tursi (16\u00a0km) a ovest. A sud confina con il comune di Scanzano Jonico (17\u00a0km), mentre a nord con Craco (25\u00a0km) e Stigliano (46\u00a0km). Dista 72\u00a0km da Matera e 118\u00a0km dal capoluogo di regione Potenza. Il territorio \u00e8 in massima parte collinare. Di notevole impatto paesaggistico e naturalistico la presenza dei calanchi.\nPer la presenza di terreno prevalentemente argilloso (di qui il nome delle cosiddette \"argille di Montalbano\") il paese \u00e8 da sempre soggetto a frane che ne hanno, nel tempo, modificato l'aspetto, creando oltretutto parecchi problemi alla popolazione.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +7,4\u00a0\u00b0C, mentre quella del mese pi\u00f9 caldo, agosto, \u00e8 di +25,5\u00a0\u00b0C.\nOrigini del nome.\nIl nome originale, \"Mons Albanus\", deriva probabilmente dal gentilizio \"Albius\", diffuso nell'Italia meridionale in Et\u00e0 repubblicana, epoca in cui vennero assegnati lotti di \"ager publicus\" ai veterani di guerra, dopo gli eventi bellici relativi a Pirro (280 - 275 a.C.) e Annibale (seconda guerra punica, 218 - 202 a.C.). A tal riguardo va inoltre riferita una citazione di Cicerone (I secolo a.C.) che diceva di ricchi senatori romani avere grosse propriet\u00e0 agricole nel territorio \"Eracleota\".\nAltra ipotesi \u00e8 quella che deriva dalle parole latine \"mons\" (monte) e \"albius\" (chiaro), dalle argille che compongono il territorio su cui \u00e8 posizionata la cittadina. Infine non \u00e8 da escludere la possibile origine dall'arabo \"Al bana\", vale a dire \"luogo eccellente\".\nStoria.\n\u00c8 accertatala presenza di un sito dell'Et\u00e0 del bronzo nel suo territorio in contrada Iazzitelli.\n&lt;br&gt;Le origini storiche di Montalbano sono molto incerte, forse risalenti al IV secolo a.C. I reperti archeologici rinvenuti nel suo abitato sono di et\u00e0 ellenistica. \n&lt;br&gt;Probabilmente fu, come Pandosia, alleata di Roma nella battaglia di Heraclea, che vide fronteggiarsi le forze romane a quelle epiriote alleate dei tarantini e capitanate da Pirro. \nIn et\u00e0 romana benefici\u00f2 dei percorsi della transumanza che ancora oggi l'attraversano, nonch\u00e9 della floridezza di Heraclea, ricadendo all'interno della Siritide.\nNel suo territorio \u00e8 importante la fattoria ellenistica di \"Andriace\" risalente al III secolo a.C. probabilmente parte di un piccolo abitato agricolo, con tipologia di casa a corte, dotata di ambienti per l'abitazione delle famiglie dei coltivatori e spazi adibiti alla lavorazione dei prodotti. Attualmente ricostruita con tecniche all'avanguardia, la fattoria \"Magno-Greca\", rappresenta la testimonianza rara di una struttura rurale, anticipatrice delle pi\u00f9 sofisticate forme della villa romana, di quel periodo.\nIn contrada \"Ucio\", sulla destra del Cavone (antico \"Akal\u00e0ndros\") furono rinvenute le famosissime Tavole di Heraclea, tavole bronzee incise in greco relative alla suddivisione agraria dei territori dei santuari di Dioniso e di Atena nel IV secolo a.C.; sul retro \u00e8 incisa, in latino, la Lex Iulia Municipalis del I secolo a.C. Oggi le due tavole sono conservate presso il Museo Archeologico Nazionale di Napoli.\nDal Medioevo in poi Montalbano fu feudo appartenuto a seguire ai Sanseverino, ai Villamari, ai Toledo e agli Alvarez.\nAlle falde del \"Piano Cerulli\", sull'Agri sono i ruderi dell'importante monastero bizantino di San Nicola de Sylva; in et\u00e0 federiciana il monastero fu occupato dai monaci cistercensi.\nRilevante \u00e8 il tracciato della cinta muraria esterna di et\u00e0 aragonese e poi ristrutturata, nella veste attuale, dopo il saccheggio dei predoni ottomani del 1555.\nDal 1799 la cittadina fu molto attiva nel movimento antiborbonico. \n&lt;br&gt;Nel 1863 al nome Montalbano fu aggiunto l'appellativo Jonico, a indicare il mare su cui il territorio comunale si affacciava.\nA partire dal 1932, e fino ai primi anni '60 del XX secolo, Montalbano fu una delle stazioni delle Ferrovie Calabro Lucane. Nel 1959 prima e nel 1974 poi, il territorio, prima molto esteso, si ridimension\u00f2 notevolmente, in seguito all'acquisizione dell'autonomia da parte delle due frazioni di Policoro e Scanzano Jonico.\nCultura.\nUna raccolta d'arte contemporanea e una di mail art sono esposte nel \"Palazzo De Ruggeri\".\nAree naturali.\nLe creste argillose disegnate dall'erosione che circondano la collina di Montalbano Jonico racchiudono un importante patrimonio scientifico che \u00e8 andato formandosi nell'arco di oltre un milione di anni. Il geosito di \"Tempa Petrolla\" \u00e8 un condensato di storia, economia e natura. \n\u00c8 stata di recente richiesta la salvaguardia di questa zona, ed in data 18 gennaio 2011 il Consiglio Regionale di Basilicata ha approvato un disegno di legge per l'istituzione della \"Riserva naturale speciale dei Calanchi di Montalbano Jonico\".\nLa riserva dei Calanchi di Montalbano Jonico \u00e8 candidata a rappresentare a livello mondiale la sezione \"ideale\" del Pleistocene Medio (Global stratotype section for the Early-Middle Pleistocene) e si contende il Golden Spike, che sar\u00e0 assegnato nel 2016, con una vallata nel crotonese e un geosito giapponese.\nSociet\u00e0.\nDialetto.\nIl dialetto montalbanese, che fa parte del gruppo linguistico del dialetto metapontino, \u00e8 di derivazione latina (come tutte le lingue ed i dialetti di area romanza esso continua il latino), non solo nel lessico, ma anche nella sintassi, con parziali influenze greco-bizantine ed arabe (alto medioevo), francesi, per via dei secoli di controllo politico francofono dei Normanni (XI-XII sec.), nonch\u00e9 della Francia (con gli angioini nel XIII-XIV sec.) e spagnole catalane (aragonesi, XV sec.).\nI linguisti lo definiscono \"un dialetto cantante\" perch\u00e9 caratterizzato da una fonetica che inclina spesso alla cantilena, probabilmente proprio di derivazione ecclesiastica greco-bizantina.\nIl dialetto stretto non viene quasi pi\u00f9 parlato, sostituito dalla forma inflazionata dall'italiano presente oggi. Rimangono tuttavia molti elementi del dialetto puro, soprattutto alcuni termini o forme verbali.\nTradizioni e folclore.\nProcessione del Venerd\u00ec Santo.\nQuella del Venerd\u00ec santo \u00e8 una suggestiva e antica processione che viene organizzata ogni anno dalla Confraternita del Purgatorio. Nel pomeriggio del Venerd\u00ec Santo i fedeli portano in processione la statua della Vergine a lutto e nello stesso tempo anche il simulacro di Ges\u00f9. I canti di passione accompagnano il corteo per le vie del paese mentre i fedeli cantano dondolandosi. Per ottemperare a un voto, accade che donne in processione camminino scalze.\nFesta di Sant'Antonio Abate.\nRito di antichissime origini pagane, in et\u00e0 cristiana, il giorno della festa di Sant'Antonio Abate, era caratterizzato dalla benedizione degli animali. Oggi questa usanza \u00e8 stata dimenticata, ma sopravvive ancora la tradizione della gara dei fuochi in onore di Sant'Antonio. I fal\u00f2 - che nel mondo antico rappresentavano il passaggio tra l'anno vecchio e quello nuovo -, realizzati dai ragazzi negli slarghi di ogni quartiere erano e sono ancora oggi l'occasione per riunirsi attorno ad essi, cantare e ballare. Alla sommit\u00e0 di ogni fal\u00f2 fatto con i rami potati dagli ulivi, anticamente si poneva un fantoccio di paglia. Secondo la tradizione la cenere viene poi portata nei campi e sparsa dai contadini sui terreni per propiziarsi un abbondante raccolto.\nFesta di San Maurizio.\nAltra festa molto sentita \u00e8 quella di San Maurizio, patrono della citt\u00e0, celebrata il 22 settembre. Nell'occasione vengono allestiti nella piazza principale concerti musicali per i quali vengono invitate bande musicali e cantanti, che si esibiscono su un palco coperto nel mezzo della piazza.\nEconomia.\nLa cittadina ha un'economia prettamente agricola, con buone produzioni olearie e vinicole. Diffuse anche le coltivazioni di agrumi e alberi da frutto. \n&lt;br&gt;Il turismo \u00e8 ancora poco sviluppato, nonostante la vicinanza alla \"Strada statale 598 di Fondovalle dell'Agri\" che collega direttamente alla \"Strada statale 106 Jonica\".\nNella media la percentuale di laureati e di professionisti; tuttavia le scarse prospettive di occupazione sono motivo d'emigrazione di giovani capaci e laureati che, insieme ad una situazione di forte invecchiamento della popolazione, causano un lento ma costante declino demografico.\nInfrastrutture e trasporti.\nFerrovie.\nDal 1932 al 1972 era in funzione anche la ferrovia Bari-Matera-Montalbano Jonico a scartamento ridotto delle FAL e a Montalbano Jonico aveva la sua stazione ferroviaria tuttora esistente, ma non pi\u00f9 in uso.\nSport.\nIl comune di Montalbano Jonico \u00e8 particolarmente attivo in ambito sportivo. Sono presenti nella cittadina la \"Polisportiva Libertas Montalbano\" e il \"Circolo tennis Montalbano A.S.D.\".\nLa squadra di calcio della citt\u00e0 \u00e8 stata, fino al 2009, lo Sporting Montalbano; a partire dal 2011-2012 e per qualche anno, Montalbano \u00e8 stata rappresentata dalla squadra del Real Metapontino (Eccellenza Basilicata), che nella stagione sportiva 2013-2014 ha partecipato al campionato di Serie D. Dal 2016-2017 la squadra di calcio di riferimento \u00e8 l'FCD Atletico Montalbano, che nella stagione calcistica 2019-2020 milita nel campionato regionale di Promozione Basilicata 2019-2020.\nIn ambito ciclistico Montalbano vanta la cittadinanza del famoso ciclista Domenico Pozzovivo.\nIl paese ha ospitato importanti eventi sportivi: nel 2006 la X edizione della Coppa Gaetano Scirea, nel 2007 i \"Campionati regionali individuali assoluti maschili di tennis\", nel 2008 il primo \"Torneo Open di tennis\" montalbanese, nel marzo 2012 \u00e8 stata una delle sedi del \"Torneo delle regioni\" di Calcio a 5."}
{"id": "30186", "revid": "1516566", "url": "https://it.wikipedia.org/wiki?curid=30186", "title": "Montescaglioso", "text": "Montescaglioso (IPA: \"M\u00f2nde\" in dialetto montese, anticamente \"Mons Caveosus\" o \"Mons Scabiosus\") \u00e8 un comune italiano di abitanti della provincia di Matera in Basilicata.\nImportante centro storico-culturale, vi sono quattro complessi monastici, tra i quali spicca l'abbazia di San Michele Arcangelo.\nA livello culturale \u00e8 da menzionare il Carnevale, uno dei pi\u00f9 importanti nella regione, la cui prima attestazione ufficiale risale al 7 febbraio 1638 oltre al culto religioso e devozionale verso il santo patrono della cittadina Rocco di Montpellier, il cui patronato risale al 1684.\nIl 9 gennaio 2004, con decreto del presidente della Repubblica, Carlo Azeglio Ciampi, Montescaglioso ha ricevuto il titolo onorifico di citt\u00e0.\nGeografia fisica.\nTerritorio.\nIl territorio di Montescaglioso, cos\u00ec come quello di Matera, ricade in un'area archeologica, storica e naturale, il parco della Murgia Materana, che comprende circa 8000\u00a0ha di cui circa 3500 appartenenti al comune montese.\nLa citt\u00e0 sorge su un rilievo collinare a 352\u00a0m s.l.m. nell'estrema parte centro-orientale della provincia al confine con la parte sud-occidentale della citt\u00e0 metropolitana di Bari e la parte nord-occidentale della provincia di Taranto e si estende per 176\u00a0km\u00b2. Confina a nord-est con Matera (18\u00a0km), a est con Ginosa (TA) (13\u00a0km), a sud-ovest con Pomarico (17\u00a0km) e Miglionico (25\u00a0km) a sud con Pisticci (43\u00a0km) e sud-est con Bernalda (24\u00a0km). Dista dal capoluogo di regione 105\u00a0km.\nTutto il complesso collinare ha un'altitudine compresa tra i 16 e i 365 metri sul livello del mare ed \u00e8 delimitato a sud-ovest dal fiume Bradano e a nord-est dal torrente Gravina, evidenziando la biodiversit\u00e0 di un paesaggio che passa dalla Murgia calcarea ai calanchi argillosi.\nClima.\nLa stazione meteorologica pi\u00f9 vicina \u00e8 quella di Matera. Il clima del territorio montese \u00e8 quello della media collina materana, caratterizzato da estati calde e inverni freddi, con precipitazioni medie intorno ai 600\u00a0mm annui.\nOrigini del nome.\nNell'alto medioevo era chiamata \"Civitas Severiana\", come riportato da alcuni diplomi, probabilmente perch\u00e9 venne edificata da Alessandro Severo, anche se viene smentito dal Giustiniani e, successivamente, dal Zuccagni. Comunque, successivamente mut\u00f2 in \"Mons Scabiosus\", traducibile come \"Monte Scabbioso\", in riferimento all'aspetto brullo e aspro del territorio, oppure in \"Mons Caveosus\", traducibile come \"Monte Caveoso, ricco di caverne\".\nStoria.\nLe origini.\nI primi insediamenti nel territorio di Montescaglioso risalgono al VII secolo a.C., come testimoniamo gli importanti reperti archeologici (tombe e vasi attici e apuli) ritrovati sulle colline circostanti il fiume Bradano e precisamente a Cozzo Presepe, Difesa S. Biagio, Contrada Pagliarone.\nL'insediamento pi\u00f9 vasto e importante corrisponde, per\u00f2, all'attuale centro abitato di Montescaglioso ove lentamente, dopo i secoli IV e III a.C., si trasferirono le popolazioni precedentemente insediatesi negli altri piccoli centri.\nL'intera area montese, strettamente collegata alla citt\u00e0 magnogreca di Metaponto (fondata da coloni greci a met\u00e0 del VII secolo a.C. in prossimit\u00e0 della foce del fiume Bradano), vive di intensi scambi e contatti con i centri greci della costa ionica. A testimonianza di questo intenso scambio economico-culturale tra i due centri vi sono importanti reperti archeologici come alcuni corredi funerari ritrovati nel territorio montese.\nCon la decadenza di Metaponto in epoca romana ed il progressivo insabbiamento del porto della citt\u00e0 greca, Montescaglioso assunse un ruolo sempre pi\u00f9 importante nel territorio circostante. \u00c8 probabile, infatti, che una parte della popolazione di Metaponto, costretta ad abbandonare la citt\u00e0 e a disperdersi negli abitati limitrofi dopo essersi schierata con Annibale nel 207 a.C. durante la seconda guerra punica, si sia trasferita a Montescaglioso.\nLe ricerche archeologiche degli ultimi decenni hanno evidenziato la presenza nel centro storico montese di resti di strade risalenti al periodo ellenico, a dimostrazione del fatto che il primo insediamento umano nel territorio di Montescaglioso doveva sorgere pressappoco nelle aree circostanti l'Abbazia benedettina di San Michele Arcangelo.\nNella stessa abbazia, nel 1991, \u00e8 stata scoperta una ricca necropoli che attesta la presenza di una potente \u00e9lite locale.\nPi\u00f9 a valle, in localit\u00e0 Porta Schiavoni, sono venuti alla luce tratti imponenti di una cinta muraria risalente al III secolo a.C. e costruita con imponenti blocchi di tufo posti in opera a secco.\nEt\u00e0 antica.\nAlla fase romana della citt\u00e0 appartiene un mosaico che attesta la presenza a Montescaglioso di una magistratura repubblicana e di un grande edificio pubblico. Un telamone in tufo proveniente da un altro palazzo pubblico di Montescaglioso \u00e8 conservato nel museo nazionale della Magna Grecia di Reggio Calabria.\nNel territorio montese gli archeologi hanno ritrovato i resti di un centro abitato a Difesa San Biagio del quale sono note le necropoli, alcuni impianti produttivi e parte del tessuto urbano. Nell'abitato di Cozzo Presepe si riconosce l'andamento di tratti della cinta muraria con i resti di una porta.\nIn contrada Pagliarone sono state invece rintracciate numerose sepolture. Nella fase storica imperiale e tardo imperiale \u00e8 probabile che il paese abbia conosciuto una lunga fase di decadenza e spopolamento determinata dalla nuova organizzazione del territorio imposta dai Romani incentrata essenzialmente sul latifondo. Nuove testimonianze della citt\u00e0 compaiono solo nell'altomedioevo.\nDivenuta roccaforte bizantina, dopo il 1000 fu conquistata dai Normanni, prima direttamente in sorte a Roberto il Guiscardo e poi, dopo varie vicissitudini, a Roberto di Montescaglioso unitamente al feudo di Tricarico. Successivamente accolse un'importante comunit\u00e0 benedettina con il conte normanno Rodolfo Maccabeo. In seguito Federico II l'assegn\u00f2 a Manfredi. Sotto gli Angioini e gli Aragonesi fu feudo di vari signori: del Balzo, d'Avalos, Orsini, Loffredo, Grillo e Cattaneo.\nEt\u00e0 contemporanea.\nFin dall'inizio del XX secolo il paese conobbe la presenza del Partito Socialista Italiano, rispettando in tal senso la tendenza lucana che nei primi anni del Novecento vide attecchire gli ideali legati all'internazionalismo proletario di stampo marxista.\nL'attivit\u00e0 del PSI \u00e8 documentabile a Montescaglioso fino al 1921, anno in cui la sezione venne data alle fiamme dai mazzieri del deputato locale, Francesco D'Alessio. Nonostante il regime fascista, e nonostante il paese ospitasse la vedetta della Marina Militare, l'attivit\u00e0 dei partiti antifascisti \u00e8 sempre stata attiva e ci\u00f2 \u00e8 testimoniato dal fatto che all'annuncio dell'arresto di Benito Mussolini, avvenuto il 25 luglio 1943 in seguito all'approvazione da parte del Gran consiglio del fascismo della mozione di sfiducia proposta da Dino Grandi, la popolazione del paese reag\u00ec con violente manifestazioni contro il podest\u00e0 Francesco Locantore fino a giungere, il 19 settembre, alla sua uccisione, bench\u00e9 vi fossero in paese le truppe canadesi arrivate quello stesso giorno.\nSubito dopo la caduta del regime l'attivit\u00e0 politica del paese riprese con vigore e tornarono a farsi sentire quei malumori presenti da sempre nell'animo dei cittadini, legati alle usurpazioni delle terre demaniali e alla presenza del latifondo con i suoi rapporti di produzione basati sui soprusi.\nGi\u00e0 nel 1945 duemila persone tra braccianti, contadini e disoccupati legati al mondo agricolo andarono ad occupare i feudi del proprietario La Cava, nelle contrade di Tre Confini e della Dogana. I rivoltosi sequestrarono il commissario prefettizio Manzo, che era alla guida del comune di Montescaglioso, lo misero in groppa a un asino e lo portarono con loro, chiedendo la sua opera di mediazione con le forze dell'ordine giunte sul posto, al fine di far ottenere i terreni ai contadini. L'occupazione caus\u00f2 l'arresto di 21 persone.\nL'anno seguente, nelle elezioni amministrative tenutesi nel mese di aprile, il comune di Montescaglioso fu conquistato dal Partito Comunista d'Italia, caso pi\u00f9 unico che raro, in quanto gran parte del Mezzogiorno, legato alle istanze della conservazione, vide la schiacciante vincita della Democrazia Cristiana.\nUn anno fondamentale nella storia di Montescaglioso \u00e8 sicuramente il 1947. In quell'anno, infatti, le rivendicazioni dei contadini cominciarono ad assumere la concretezza che si sarebbe palesata due anni dopo. Nel mese di dicembre del 1947 si tenne a Pozzuoli, nei capannoni dell'Ansaldo, il Congresso democratico del Mezzogiorno. I delegati lucani furono 537, cinquanta dei quali erano cittadini di Montescaglioso.\nI contadini montesi ritornarono da Pozzuoli pieni di speranze e decisi a dare il colpo decisivo al sistema latifondistico.\nL'anno 1948 vide la cittadinanza montese intensamente impegnata a preparare lo scontro elettorale del 18 aprile, da cui sarebbe scaturito il primo parlamento dell'Italia repubblicana. In occasione delle elezioni torn\u00f2 in paese Carlo Salinari (capo dei GAP e conosciuto come il compagno Spartaco), noto sia come grande letterato e sia per aver organizzato l'attentato di via Rasella (attentato che caus\u00f2 la rappresaglia tedesca consumatasi alle Fosse Ardeatine). Il contributo dei comunisti di Montescaglioso non serv\u00ec ad impedire la schiacciante vittoria della DC, che nei suoi comizi aveva promesso alla cittadinanza la risoluzione del problema della terra.\nPur delusi dalla sconfitta, i partiti di sinistra non smisero di organizzare le masse anzi, cacciati all'opposizione, decisero che era davvero giunto il momento per abbattere il sistema di potere basato sul grande padronato.\nL'anno decisivo nella storia di Montescaglioso \u00e8 il 1949. Nel mese di dicembre di quell'anno si concretizz\u00f2 sia la rivolta dei contadini, che cambiarono strategia passando dalle occupazioni simboliche ad occupazioni vere e proprie con l'obiettivo di prendere il possesso dei terreni, sia la violenta repressione condotta contro i contadini dai celerini di Mario Scelba (Ministro dell'Interno nel Governo De Gasperi IV).\nMontescaglioso viene ricordato, infatti, insieme a Melissa e Torremaggiore, come il paese in cui la repressione assunse i toni pi\u00f9 violenti.\nLe occupazioni delle terre che cominciarono il 7 dicembre 1949, nonostante un iniziale e timido tentativo di contenimento da parte delle forze dell'ordine, proseguirono per una settimana senza incontrare alcuna opposizione. Nel racconto dei testimoni si parla di \u201ccalma apparente\u201d in quanto nell'aria era percepibile una certa tensione, le forze dell'ordine aspettavano il momento giusto per porre fine alle proteste popolari.\nNella notte fra il 13 ed il 14 dicembre, dopo che in paese era calato il buio a causa dell'interruzione della fornitura di energia elettrica, decine di celerini venuti da Matera e Bari (questi ultimi erano meglio conosciuti come \u201cBattaglione Pugile\u201d) invasero le strade del paesino.\nSenza alcun rispetto dei diritti tutelati dalla giovane Costituzione repubblicana, i celerini invasero le case dei contadini. Il silenzio di quella gelida notte fu rotto dai pianti dei bambini e dalle urla di protesta della popolazione che si rivers\u00f2 nelle strade del paese: l'obiettivo era assediare la caserma dei carabinieri ed invocare la liberazione degli arrestati. Mentre i contadini erano fermi lungo Corso Repubblica, sopraggiunse una motocicletta con in sella due carabinieri: Rosario Panebianco e Vittorio Conte. Questi volevano raggiungere la caserma ma, una volta incontrata la folla, cercarono di fare inversione e scivolarono sul viscido manto stradale. Impauriti, i celerini impugnarono le armi di ordinanza e spararono sulla folla ferendo Michele Oliva e Giuseppe Novello che mor\u00ec tre giorni dopo a causa delle ferite riportate. Le ultime parole che ud\u00ec furono \u201cMuori Carogna!\u201d, pronunciate dal suo carnefice.\nIn seguito ai tragici fatti fu celebrato un processo che si rivel\u00f2 una farsa fin dalle sue prime udienze, in quanto la linea del Governo De Gasperi, che trovava un forte appoggio nei grandi proprietari latifondisti, fu quella di insabbiare i fatti ed addebitare le colpe alle popolazioni disagiate.\nComunque i contadini, sconfitti dalla magistratura, ottennero un anno dopo una (seppur minima) conquista grazie all'approvazione della Legge Stralcio che aveva l'obiettivo di concretizzare i principi costituzionali sanciti negli articoli 42 e 44, riguardanti l'utilit\u00e0 sociale della propriet\u00e0 privata e la previsione di espropri ai fini di una pi\u00f9 equa distribuzione della propriet\u00e0 fondiaria.\nHa acquisito il titolo di citt\u00e0 nel 2004.\nSimboli.\nLo stemma rappresenta tre monti verdi allineati, sovrastati ognuno da una spiga di grano. \u00c8 evidente il riferimento al territorio montuoso e al frumento che si coltivava con molta difficolt\u00e0, a causa del terreno aspro e brullo. Infatti un antico stemma municipale, probabilmente tra i primi, rappresenta le tre montagne trapassate da crepe e le spighe rinsecchite, oltre che lo scudo accartocciato.\nL'attuale stemma del comune di Montescaglioso \u00e8 stato concesso con decreto del capo del governo del 14 aprile 1937.\nL'attuale gonfalone del comune di Montescaglioso \u00e8 stato concesso con Decreto del presidente della Repubblica del 21 dicembre 1974.\nOnorificenze.\nIl comune di Montescaglioso si fregia del titolo di citt\u00e0 ottenuto con D.P.R. Carlo Azeglio Ciampi, del 9 gennaio 2004\nMonumenti e luoghi d'interesse.\nArchitetture religiose.\nLa chiesa madre.\nLa chiesa madre \u00e8 intitolata a san Pietro e san Paolo.\nDell'originaria fondazione medioevale non resta traccia in quanto fu riedificata a partire dal 1776 e rifatta in stile tardo barocco. Si accede da un grande portale e si presenta a tre navate. Mostra uno splendido ed imponente altare barocco e una balaustra in marmo donati dal Capitolo di Siena durante l'epoca napoleonica. Anche gli altri altari sono in marmi policromi. La cupola del presbiterio \u00e8 decorata con altorilievi in stucchi dei quattro evangelisti.\nCustodisce nelle navate laterali quattro tele di Mattia Preti: Nozze di Cana, cena in casa Levi, adorazione dei magi, Nativit\u00e0. I dipinti furono acquistati a Napoli e donati dal marchese Ferdinando Cattaneo alla chiesa parrocchiale agli inizi dell'Ottocento. Le altre tele custodite sono firmate da Giovanni Donadio, di scuola veneziana.\nFanno parte dell'arredo artistico della chiesa un organo della fine del Settecento, proveniente dal monastero benedettino femminile, e la cantoria, di inizio Ottocento, in legno decorato e dipinto raffigurante lo stemma del Comune. Ci sono pure due acquasantiere in marmo policromo ad intarsio, finemente scolpite. Il battistero e il lavabo provengono dall'abbazia benedettina di San Michele Arcangelo. Nella sacrestia \u00e8 conservata una piccola tela che raffigura la Madonna col Bambino risalente al Quattrocento. \u00c8 la prima parrocchia della citt\u00e0 montese.\nL'Abbazia benedettina di San Michele Arcangelo.\nL'abbazia, risalente al XII secolo, \u00e8 dedicata a san Michele Arcangelo. L'immenso portale della chiesa e quelli del monastero sono stati realizzati da Altobello ed Aurelio Persio. Il campanile, di stile normanno, presenta due bifore per ogni lato, ed a fianco il tiburio cilindrico con sovrapposta lanterna. Nel pronao ci sono resti dell'antica costruzione. Fu trasformata a partire dal 1590: le navate laterali diventarono quattro cappelle per lato. Presenta una cupola cilindrica completata nel 1650 e soffitti a botte. Sulle pareti stanno emergendo affreschi del Seicento della scuola del Donadio. Il coro ligneo e il maestoso altare maggiore in marmo, che un tempo adornavano la chiesa, ora si trovano rispettivamente nella chiesa del Ges\u00f9 a Lecce e nella cattedrale di Matera.\nLa chiesa di San Rocco.\nLa chiesa, risalente al XVI secolo, \u00e8 dedicata a San Rocco. Si trova in Piazza Roma, in un'area in cui furono ritrovate gi\u00e0 nel XVIII secolo antiche tombe greche: a quel tempo, infatti, l'edificio si trovava all'esterno del nucleo abitato, e si pu\u00f2 quindi supporre che i terreni circostanti venissero utilizzati come cimiteri. \u00c8 a pianta rettangolare e la facciata \u00e8 coronata da un campanile. Conserva la statua di San Rocco proclamato patrono di Montescaglioso nel 1684. \u00c8 stata costruita agli inizi del XVI secolo ed era usata per le sepolture. Fu danneggiata dal terremoto del 1827 e restaurata successivamente con la costruzione delle volte in pietra e di una nuova facciata. Custodisce dipinti ad olio del Seicento e del Settecento.\nIl convento di Sant'Agostino.\nIl convento \u00e8 dedicato a Sant'Agostino e risale al XIV secolo. Tre archi permettono di accedere al portico della chiesa eretta nel Quattrocento in cui si era insediata una piccola comunit\u00e0 monastica. Il complesso, di grandi dimensioni, \u00e8 suddiviso in tre livelli: un piano interrato organizzato come una grande cantina per la lavorazione dell'uva e per la raccolta dell'acqua in grandi cisterne, un piano terra dove, oltre alla chiesa, erano collocati il refettorio, la cucina con un grande camino a camera ed i depositi, ed infine al piano superiore c'erano la biblioteca ed i dormitori. Nella chiesa tra le svariate opere d'arte conservate meritano una particolare menzione una tela San Giovanni Battista datata al 1493, altare in marmo policromo, organo e cantoria barocca. L'arredo interno \u00e8 in stile settecentesco.\nLa chiesa Santa Lucia.\nCostruita in stile moderno \u00e8 la seconda Parrocchia della Citt\u00e0.\nPresenta due statue la Vergine Siracusana sulla parte posteriore e la statua raffigurante il cappuccino Pio da Pietrelcina.\nAppartengono alla Parrocchia circa 6.000 persone della citt\u00e0 Montese.\nFa parte della Parrocchia di Santa Lucia anche il Convento dei Cappuccini.\nLe chiese rupestri.\nParticolare rilevanza storica e culturale meritano gli insediamenti rupestri presenti sul territorio all'interno del Parco della Murgia Materana. Il santuario della Madonna della Murgia rappresenta la chiesa pi\u00f9 importante del patrimonio rupestre di Montescaglioso. Si caratterizza per i due altari, il maggiore contraddistinto da un grande crocifisso, il minore da un bellissimo affresco raffigurante la Vergine con il Bambino. Esternamente intorno all'area su cui fu costruita la chiesa, \u00e8 possibile vedere ancora oggi le tracce di un'antica necropoli scavata nel tufo, La necropoli altomedievale della Loe.\nNumerose le cripte, dislocate tra Murgia S. Andrea e l'insediamento rupestre dell'Aloe: cripta Scaletta, cripta S. Andrea, cripta Canarino, tutte risalenti al IX-X secolo, e le recenti cripte di Cozzo S.Angelo (datata tra met\u00e0 dell'XI secolo e i primi decenni del XII secolo) e del Paratiello entrambe scoperte nel 2000 da due operatori del C.E.A..\nArchitetture militari.\nIl castello normanno.\nEretta dai Maccabeo sul finire dell'XI secolo a controllo di Porta Maggiore, la roccaforte \u00e8 organizzata attorno ad un cortile al quale si accede da un portale affiancato da due torri delle quali ne esiste ancora una. Nell'ala est si conserva la torre pi\u00f9 alta, a pianta quadrangolare, resa irriconoscibile da trasformazioni recenti. Al castello \u00e8 annessa la chiesa di Santa Caterina.\nAl piano terra si conservano cisterne, depositi, un giardino pensile, le stalle ed un portico, attualmente chiuso. Il castello \u00e8 stato posseduto da vari feudatari del paese: Roberto, nipote del Guiscardo, i Maccabeo, Goffredo di Lecce, Enrico di Navarra, fratello della regina Margherita, Ugo de Maccla, i Sanseverino, Bertoldo di Hoemburhg, Manfredi (al quale era stato donato dal padre Federico II di Svevia), Pietro di Beamount, Giovanni di Montfort-Castres, i del Balzo, gli Orsini ed i Grillo-Cattaneo. Agli inizi del XVII secolo, acquisita con il feudo dai Grillo, la roccaforte \u00e8 stata trasformata in comodo palazzo. L'edificio \u00e8 restaurato e le volte delle ampie camere del piano superiore sono affrescate.\nNel 1857 viene demolito il braccio che collega l'edificio a Porta Maggiore e la facciata sul Corso viene ricostruita in stile neomedievale, con merli e garrite. Tra il 1960 e 1964, \u00e8 demolita tutta l'ala meridionale ed una delle due torri dell'ingresso.\nSociet\u00e0.\nPopolazione.\nBasandosi sulle differenze tra il primo censimento ufficiale, datato 1861, e il pi\u00f9 recente, del 2011, quindi in un periodo di 150 anni, si pu\u00f2 osservare che la popolazione di Montescaglioso \u00e8 aumentata del 45% (pari a 3.165 unit\u00e0), una percentuale molto bassa che segue la tendenza della maggior parte dei comuni lucani, esclusi i due capoluoghi ed alcuni comuni, soprattutto a causa di una forte emigrazione verso il nord, sia per motivi di lavoro che per motivi di studio.\nAttualmente, secondo il bilancio demografico dell'ISTAT relativo a dicembre 2015, la popolazione della cittadina risulta pari a 9.941, e sostanzialmente si pu\u00f2 affermare che da circa 20 anni non ci sono stati segnali di crescita rilevanti, in quanto dopo il 1990, quando la popolazione ha toccato i 10.000 abitanti, non c'\u00e8 stato un ulteriore incremento.\n\u00c8 interessante notare come alla data dell'unificazione d'Italia Montescaglioso fosse il secondo centro dell'attuale provincia materana, subito dopo Matera, mentre adesso \u00e8 il quinto centro pi\u00f9 popolato, superato da Pisticci, Policoro e Bernalda.\nEtnie e minoranze straniere.\nGli stranieri regolari sono 488 (265 maschi e 223 femmine) pari al 4,83% della popolazione montese. Le principali comunit\u00e0 rappresentate sono le seguenti:\nLingue e dialetti.\nIl dialetto \u00e8 sicuramente uno dei punti focali della identit\u00e0 di Montescaglioso. Linguisticamente pu\u00f2 essere inglobato nella grande famiglia dei dialetti medi meridionali, presenta affinit\u00e0 con il dialetto pugliese della zona del tarantino, trovandosi il comune al confine fra la provincia materana e quella pugliese.\nUn dialetto molto forte, quello di Montescaglioso, dalle sonorit\u00e0 che a volte sembrano rievocare il francese, la lingua di uno dei popoli che nella storia hanno occupato il nostro Mezzogiorno. Una peculiarit\u00e0 del dialetto montese \u00e8 quella di eliminare le vocali soprattutto le o le u e le i nella pronuncia di alcune parole:\nNella moltitudine dei detti popolari \u00e8 possibile individuare tutti gli aspetti dell'identit\u00e0 montese.\nSicuramente il detto che pi\u00f9 di tutti identifica il cittadino montese e quello pi\u00f9 conosciuto anche negli altri comuni limitrofi \u00e8\nReligione.\nMontescaglioso appartiene all'Arcidiocesi di Matera-Irsina.\nTradizioni e folclore.\nIl Carnevalone si svolge la mattina del marted\u00ec grasso, con la sfilata di gruppi mascherati che indossano vestiti di juta, adornati con striscioline di carta di giornale. \u00c8 strettamente legato all'evento del Carnevale.\nCultura.\nScuole.\nLa citt\u00e0, dopo la chiusura della succursale del Liceo Scientifico Dante Alighieri di Matera, non ha pi\u00f9 avuto scuole secondarie di secondo grado, tuttavia sono presenti due scuole materne, due scuole elementari (Don Liborio Palazzo e la Salvo D'Acquisto) e la scuola media Carlo Salinari.\nDal 2011 Montescaglioso presenta l'Istituto Comprensivo \"Palazzo-Salinari\" (scuola dell'infanzia-scuola elementare-scuole medie).\nCucina.\nLa cucina montese \u00e8 tradizionalmente semplice come nel resto della regione. Si fa, infatti, largo uso di verdure e legumi (fave, lenticchie, ceci e in minor quantit\u00e0 di circerchie). Il tipico piatto contadino \u00e8 a' \"cialledd\" a base di pane bagnato fatto a pezzi e condito con olio, pomodori e aglio. Tra i primi piatti tipici, troviamo \"l'rcchtedd\" (le orecchiette) o \"l'maccarun\" (maccheroni) e cavatelli fatti a mano e conditi con rag\u00f9 d'agnello, o vitello, o le classiche tagliatelle ai ceci, senza dimenticare il tradizionale \"fafett' e ciucuer'\" (fave e cicorie). Tra i piatti a base di carne troviamo l'gnummuriedd, involtini di interiora (soprattutto di agnello) insaporiti con spezie di vario genere, e cotti alla brace o al forno ed infine fiore all'occhiello della tradizione culinaria montese sono \"l'brasciol d' cavadd\" (involtini di cavallo) carne ricchissima di ferro.\nI dolci tipici, di tradizione comune anche in altre zone lucane e pugliesi, sono le famose pettole, \"l'cartagghiat\" (cartellate), \"l'prciedd\", e l'struffl, frittelle fatte in casa e zuccherate a piacere.\nPiatti tipici montesi sono:\nGeografia antropica.\nUrbanistica.\nL'impianto urbanistico si presenta con una particolare forma a farfalla in cui \u00e8 possibile individuare tre distinte aree che convergono sulla piazza centrale (Piazza Roma) che rappresenta il limite netto tra il centro storico e il resto del paese.\nIl primo nucleo del paese, l'attuale centro storico, \u00e8 dirupato sulla gravina di Matera e si \u00e8 sviluppato intorno all'Abbazia. Esso \u00e8 caratterizzato da un importante patrimonio di chiese e monumenti. La parte nuova del paese si \u00e8 sviluppata a partire dalla \"Porta Maggiore\" (la porta d'ingresso da Piazza Roma) lungo l'attuale Via Garibaldi.\nAnche se non esistono effettivamente dei quartieri ben definiti, \u00e8 possibile individuare alcune distinte aree urbane attraverso le quali \u00e8 facile definire quale sia stato lo sviluppo urbanistico della citt\u00e0. L'osservatore pu\u00f2 comunque notare due zone ben distinte dell'abitato, differenti sia dal punto di vista architettonico che urbanistico: il centro storico e la parte nuova del paese.\nLa netta linea di confine tra queste due aree \u00e8 identificabile nelle zone di via Cavour, via Fiume e via Garibaldi dove la vecchia zona lascia definitivamente spazio alle strutture pi\u00f9 nuove.\nAl momento non \u00e8 ancora possibile stabilire con precisione il confine esterno della zona nuova, in quanto l'abitato, ancora in forte espansione, tende a sfumare dalla zone del campo sportivo a quella della \"Carrera\", per perdersi definitivamente in contrada S. Agata.\nLa contrada \"Capo Jazzo\"; gi\u00e0 sede di un'intensa attivit\u00e0 agricola, negli ultimi anni sta assistendo al sorgere di una piccola zona artigianale che si dipana fino alla Strada statale 175 della Valle del Bradano, unico collegamento tra il capoluogo materano e la fiorente zona agricola del metapontino.\nEconomia.\nAgricoltura.\nL'economia del paese segue la tendenza di tutto il materano, trovando nel settore primario la maggiore attivit\u00e0 produttiva.\nDopo le lotte contadine e le relative leggi di riforma fondiaria si \u00e8 assistito alla nascita di piccole e medie propriet\u00e0. La produzione continua ad essere legata alla conduzione di tipo familiare con una bassissima intensit\u00e0 di capitale. Nell'ultimo periodo si \u00e8 cominciato ad assistere ad un'inversione di tendenza grazie al sempre maggiore impiego delle macchine agricole.\nVa sottolineata l'eccellente qualit\u00e0 dei prodotti agricoli della zona che, oltre a comprendere frutta, verdura, pomodori e ortaggi di ogni tipo, trova nell'olio e nel vino le sue perle pi\u00f9 pregiate.\nL'olio DOC certificato dall'Associazione nazionale citt\u00e0 dell'olio, dal sapore intenso, grazie alla capacit\u00e0 di conservare le straordinarie propriet\u00e0 organolettiche nel tempo pu\u00f2 considerarsi uno tra i migliori al mondo, come, del resto, anche gli altri oli prodotti in tutto il materano.\nIl vino, a differenza della pi\u00f9 nota produzione lucana dell'Aglianico del Vulture, pu\u00f2 essere associato alla famiglia dei Primitivi, anche se nella zona \u00e8 possibile gustare anche delle ottime qualit\u00e0 di Montepulciano e Merlot. Quello che possiamo definire Primitivo di Montescaglioso \u00e8 un vino molto corposo, dal colore rosso intenso, che in bocca si presenta rotondo offrendo a chi lo beve la possibilit\u00e0 di assaporarne le varie sfumature fruttate; un vino da abbinare ai saporiti piatti tipici della zona. Altro fiore all'occhiello dell'economia montese \u00e8 sicuramente la produzione di pane e prodotti connessi, quali focacce e biscotti di varie qualit\u00e0.\nTurismo.\nL'ultimo periodo vede un graduale distacco dell'economia montese dalla tradizione di un comune a produzione monosettoriale, infatti si pu\u00f2 osservare una lenta crescita del settore terziario, soprattutto legato al turismo. Infatti la riapertura dell'Abbazia Benedettina dopo anni di ristrutturazione, e la riqualificazione di alcune aree del paese, rappresentano i presupposti per inserire il comune nel circuito turistico legato alla Murgia appulo-lucana da un lato e alla Magna Grecia dall'altro. Il comune \u00e8 noto come la \"citt\u00e0 dei monasteri\" per la presenza dei quattro complessi monastici e ha ottenuto il riconoscimento di comune gioiello d'Italia 2012.\nInfrastrutture e trasporti.\nStrade.\nLa citt\u00e0 si colloca in una posizione strategica dal punto di vista geografico, in quanto dista solo 25\u00a0km da Metaponto e circa 18\u00a0km da Matera. Risulta inoltre facilmente raggiungibile sia da Taranto (via SS 106) che da Bari (SS99 e Sp 380) e Potenza.\nMobilit\u00e0 urbana.\nIl servizio di mobilit\u00e0 urbana \u00e8 gestito dalla ditta Oliva e copre anche alcune zone periferiche che si trovano dai 2 ai 4 (circa) km dal centro urbano (Contrada Capojazzo, Zona Carrera, Contrada Molinello). Sono inoltre attivi collegamenti regionali gestiti da Fal e Sita.\nFerrovie.\nDal 1928 al 1972 era in funzione la ferrovia Bari-Matera-Montalbano Jonico a scartamento ridotto delle FAL con la stazione di Montescaglioso, non pi\u00f9 esistente.\nAmministrazione.\nL'attuale sindaco in carica \u00e8 Vincenzo Zito, eletto il 6 giugno 2016 con 2634 voti, pari al 45,27% .\nLa sua lista civica di centro-destra \"Rinascita Montese\" ha battuto gli altri candidati Rosa Anna Cifarelli (Lista civica di centro-sinistra \"Monte in testa\") ferma al 41,66% e Giuseppe Ditaranto (Movimento 5 Stelle) fermo al 13,06%.Il municipio ha sede nell'ex convento della Santissima Concezione, in via Cosimo Venezia, 1.\nSport.\nLe societ\u00e0 calcistiche di Montescaglioso sono: il Montescaglioso calcio che milita nel massimo campionato regionale di Eccellenza Basilicata e la societ\u00e0 Polisportiva Libertas Montescaglioso, societ\u00e0 che milita nel campionato di prima categoria Lucana.\nInoltre dall'inizio degli anni 2000 \u00e8 presente la societ\u00e0 calcistica Deportivo Montescaglioso che si occupa del settore giovanile, dopo la fusione avvenuta nel 2015 con l'Atlas calcio a 5.\nLa squadra locale di pallavolo \u00e8 la \"Vis Severiana\" mentre nella pallacanestro il paese \u00e8 rappresentato dalla \"Nuova Athena Club\".\nNel comune hanno sede le seguenti societ\u00e0 di atletica leggera: Euroatletica 96 Basilicata; Ecosport SB. 2000 Monte ASC."}
{"id": "30187", "revid": "125089918", "url": "https://it.wikipedia.org/wiki?curid=30187", "title": "Nova Siri", "text": "Nova Siri (il suo antico nome era \"Bollita\") \u00e8 un comune italiano di abitanti della provincia di Matera in Basilicata. Situato sulla costa jonica, si divide in Nova Siri paese, o centro (in dialetto \"u pa\u00ecs\"), e Nova Siri Marina, o scalo (in dialetto \"a stazi\u00f2n\"). Confina con i comuni di: Policoro (MT), Rotondella (7\u00a0km), Rocca Imperiale (CS) (11\u00a0km), Nocara (CS) e Canna (CS) (13\u00a0km) e Valsinni (15\u00a0km). Dista 75\u00a0km da Matera e 139\u00a0km dal capoluogo di regione Potenza.\nGeografia fisica.\nTerritorio.\nIl territorio comunale di Nova Siri sorge a 355 m s.l.m. nell'estrema parte sud-orientale della provincia di Matera, al confine con la parte sud-orientale della provincia di Potenza e la parte nord-orientale della provincia di Cosenza. Si estende su una fascia mare-montagna, con direttrice sud-nord; pertanto si hanno notevoli differenze geo-ambientali, in cui si distinguono tre distinti settori: marittimo, collinare e basso-montano.\nIl territorio marittimo comprende una fascia costiera estesa per circa tre chilometri, che si affaccia sul golfo di Taranto, facente parte del mar Ionio, nel territorio comunale si ha la presenza delle foce di alcuni brevi torrenti (San Nicola, Toccacielo). Tali corsi d'acqua, attraversando il territorio comunale da nord a sud,ne diventano confine e comunale e regionale: mentre il torrente Toccacielo con la sua foce (riserva faunistica del WWF, in cui trovano rifugio alcuni trampolieri comuni nel bacino mediterraneo (tra cui ricordiamo l'airone cenerino) insieme ad altri uccelli marini come la gabbianella) viene a trovarsi a pochi centinaia di metri dal confine comunale, che non ha sviluppo reale essendo continuativo con il prospiciente comune di Rotondella; di contro, il torrente San Nicola,con il suo carattere torrentizio puro,(maggiormente similare a una fiumara) si \u00e8 sviluppato con un percorso serpentino divenendo de facto confine regionale tra Basilicata e Calabria; il torrente \u00e8 confine occidentale del territorio comunale, con la cittadina calabrese di Rocca Imperiale provinciale con la provincia di Cosenza.\nLa contrada comunale sud-orientale, che la toponomastica locale definisce Laccata, \u00e8 riconosciuta come strada provinciale della Laccata, che viene ad essere la conclusione naturale del vecchio tracciato che un tempo era il percorso ex-S.S.104 Sapri-Ionio, la quale attualmente congiunge la frazione Marina, innestandosi con la Strada statale 106 Jonica, con il centro storico.\nIn contrada Laccata l'amministrazione comunale ha posto la realizzazione dello Stadio comunale.\nLa costa sabbiosa \u00e8 ricca di dune naturali, su cui l'avena marina cresce e prospera, in unione ad altre piante marittime, (asfodelus-asfodelo, Salsola kali-Salsola, Eryngium maritimum-calcatr\u00e8ppola marina); la sabbiosit\u00e0 sia interna che marittima rappresenta un notevole distacco con il fondale e la costa ghiaiosa della vicina Rocca Imperiale, tuttavia questo aspetto avvicina la costa lucana allo Jonio alla costa della vicina Puglia. \nAltra caratteristica arborea della zona marittima sono le pinete e gli eucalipteti, questi ultimi piantumati in tempi recenti (prima met\u00e0 del secolo XX) non solo per bloccare il degrado delle spiagge e la desertificazione, ma anche per impedire il proliferare, in zone bonificate, della malaria, utilizzante come veicolo di contagio le zanzare palustri. \nTali impianti prosperano poich\u00e9 gli eucalipti, assorbendo le acque reflue, ne impediscono la stagnazione permettendo cos\u00ec alla flora mediterranea di riprendere a svilupparsi (grazie all'aiuto sia dell'uomo sia della natura) evitando che marcisca per la presenza di troppa acqua. Lungo i viali e all'interno delle zone arboricole inselvatichite prosperano il rosmarino, l'oleandro e numerose piantagioni fruttifere (soprattutto impianti di alberi del genere prunus-pescheti, albicoccheti, pruneti-ma anche agrumeti) annuali.\nRisalendo verso nord, lungo l'ex-strada provinciale 104 (Sapri-Ionio), e superata la demarcazione della SS 106, la fascia costiera, occupata in parte da Nova Siri Marina, lascia posto a zone agricole in cui si coltivano ulivi, aranci, campi di susini (prunus domestica).\nIn spazi vuoti o abbandonati o appartenenti al demanio si possono notare la presenza di alberi tipicamente rustici e fortemente legati al territorio come il pero selvatico o (Pir\u00e0inu) o le querce, indice della boscosit\u00e0 antica del territorio, sostituite in tempi immemori dagli ulivi, che, tuttavia, dimostrano sia l'antichit\u00e0 degli impianti con la loro maestosit\u00e0 sia la forte antropicizzazione dei luoghi. Altre specie floreari del territorio sono il finocchio selvatico o finocchietto, la cicoria selvatica, il tarassaco, il cardo selvatico o carciofo selvatico mentre alcune zone sono colonizzate dalla calendula.\nSuperato il centro storico di Nova Siri, il territorio diviene basso-montano sia come temperature sia come flora.\nIn esso si riscoprono sia gli arbusti della flora mediterranea sia gli alberi tipicamente montani in quantit\u00e0 tali da far ricordare le foreste di territori geograficamente vicini, come il monte Pollino, il quale \u00e8 il cuore del parco nazionale omonimo, pertanto si incontrano zone con querceti, con pinete non impiantate e ricche zone di crescita di peri selvatici su cui il vischio prospera.\nStoria.\nLa posizione del centro antico (castello) evidenzia una precedente funzione di avamposto militare e civile forse di origine romana o, pi\u00f9 probabilmente, bizantina, a presidio delle coste ioniche, durante l'et\u00e0 delle scorrerie dei saraceni, la cui funzione \u00e8 attestata dalla torre cavallara presente sulla costa, di propriet\u00e0 attualmente dei Battifarano.\nL'antico nome \"Bollita\" (la cui origine \u00e8 discussa poich\u00e9 potrebbe derivare o dall'antico \"Boletum\" presumibilmente ovvero dalla forma ovoidale della collina che richiamerebbe alla mente il cappello del fungo porcino (\"boletus edulis\" o dalla presenza di polle d'acqua sorgive, richiamando l'antico senso di acqua che bolle) venne abbandonato in favore della denominazione attuale per la presenza in questo territorio, attestata da Strabone nella sua opera Geografia, della citt\u00e0 di origine greca Siris.\nSuccessivamente, fra il XIV e il XVI secolo fu feudo della famiglia spagnola Sandoval de Castro, il cui pi\u00f9 famoso esponente fu don Diego Sandoval de Castro, amante della contessa Isabella Morra, figlia del conte Morra signore di Favale (antica denominazione di Valsinni).\nFu culla della famiglia Settembrini (il cui palazzo gentilizio si trova nella zona Porticella, antica denominazione del quartiere orientale della cittadina) che, trasferitasi a Napoli agli inizi del XIX secolo, diede i natali al patriota e scrittore Luigi Settembrini.\nLa cittadina nella seconda met\u00e0 dell'Ottocento fu centro di un gruppo risorgimentale affiliato alla giovine Italia di cui un esponente fu Pietro Antonio Battifarano, che partecip\u00f2 all'impresa garibaldina arruolandosi, presso Capua a un reggimento di camicie rosse.\nSotto il profilo urbanistico l'abitato inizi\u00f2 a svilupparsi nella seconda met\u00e0 del XX secolo, prima sulla collina orientale in cui era posto il cimitero antico (attualmente posizionato in contrada San Megale), poi, dagli anni settanta del Novecento, soprattutto lungo l'asse viario che collegava il centro, mediante la allora SS 104 Sapri-Jonio (attualmente declassata a strada provinciale di viabilit\u00e0 secondaria) con la stazione ferroviaria e la frazione Marina, a ridosso della SS 106 Reggio Calabria- Taranto. Nova Siri Marina ha conosciuto, da allora, un notevole sviluppo demografico divenendo una nota stazione balneare che attira villeggianti non solo dai paesini dell'entroterra lucano e calabrese, ma anche dal resto d'Italia e dall'estero.\nL'essere situata nel cuore dell'antica Magna Grecia, tra Taranto e Crotone, in un'area unica sotto il profilo storico e di facile accesso (tramite la SS 106), rende agevole la visita dei vicini siti archeologici di Policoro, con l'antico sito di Heraclea, Metaponto di Bernalda antico centro culturale magnogreco, i Sassi di Matera. Se si utilizzano le vie interne lucane sono facilmente raggiungibili Tricarico, Vaglio, Venosa, Grumento Nova, Craco, tipico centro urbanisticamente disabitato. Immettendosi sulla SS 106, in direzione Reggio Calabria, si toccano Rocca Imperiale, con il suo castello federiciano, Montegiordano, Roseto Capo Spulico, Trebisacce e le antiche citt\u00e0 magnogreche di Sibari e Crotone.\nMonumenti e luoghi di interesse.\nArchitetture religiose.\nChiesa madre.\nLa chiesa madre, dedicata a Santa Maria Assunta in cielo, ha forma rettangolare con un'abside a semicerchio sul lato pi\u00f9 corto rivolto ad est ed \u00e8 divisa in tre navate. La centrale abbastanza larga e due laterali comprese tra due file di arcate a tutto sesto che richiamano lo stile tardo rinascimentale. Sul fondo \u00e8 situato l'altare Maggiore a marmi policromi col presbitero separato da balaustra esagonale settecentesca in grigia pietra locale.\nDietro, nell'abside, c'\u00e8 il coro, opera di falegnameria in legno eseguita da artisti lagonegresi e che risale al 1775, epoca in cui la chiesa fu ristrutturata. Sul coro c'\u00e8 una pregevole tela dell'Oliva.\nLa chiesa madre nei diversi secoli ha subito parecchie ristrutturazioni, la pi\u00f9 incisiva ed importante di queste si fa risalire al 1585.\nCappella della Sulla.\nPoco distante dal centro urbano, a circa un chilometro dal paese, sorge la cappella extra moenia dedicata alla \u201cMadonna della Sulla\u201d, dal nome della contrada, e costruita verso la fine del 1600.\nA quel tempo, infatti, nel feudo di Bollita, era presente una confraternita di parroci e di diaconi che durante l'estate, era solita utilizzare la struttura come oratorio.\nL\u2019interno \u00e8 a navata unica, con l'altare di pietra novasirese e il coro ligneo sulla porta centrale, dove \u00e8 custodita la statua della Vergine Maria, la Madonna della Sulla, posta su inginocchiatotio, sul quale \u00e8 delicatamente poggiata. La cappella \u00e8 ogni anno meta di fedeli e pellegrini, che vi si recano numerosi soprattutto nelle settimane tra la fine di aprile e la seconda domenica di maggio, periodo del rito religioso dedicato alla Vergine.\nSiti di interesse archeologico.\nVasche di Sant'Alessio.\nLe vasche di origine romana sono collocate a ridosso del torrente Toccacielo. Sono sei e si riempiono continuamente d\u2019acqua grazie a un interessante sistema di sifoni. In una vasca, quella centrale, sgorga di continuo acqua limpida e depurativa che in passato era utilizzata dalle massaie per lavare i panni, nonch\u00e9 considerata un toccasana per i malanni di qualsiasi genere. L'et\u00e0 della costruzione coincide con la conquista romana della Siritide strappata all'egemonia dei Tarantini. Si pensa che nell\u2019altomedioevo qui vi fosse una \u201claura\u201d di monaci basiliani e, secondo un'antichissima leggenda, sarebbe avvenuto un incontro non proprio \"conventuale\" tra un frate ed una suora. Pertanto, raccontano gli anziani che, ripetendo ritmicamente l'espressione \"U Monac e a Monac\" l\u2019emissione dell\u2019acqua aumenterebbe a vista d\u2019occhio.\nCugno (Ciglio) dei Vagni.\nSito archeologico, di origine romana.\nEconomia.\nTurismo.\nAccogliente e tranquilla, Nova Siri offre strutture ricettive di vario tipo, dall'albergo familiare a quello di lusso, oltre a villaggi turistici accoglienti ed apprezzati, per un'offerta ricettiva complessiva di circa 5000 posti letto. La variet\u00e0 e la bellezza dei paesaggi (fra cui anche una macchia mediterranea che cresce spontaneamente su lunga parte dell'arenile), unitamente alla possibilit\u00e0 di praticare numerosi sport (vela, windsurf, canoa, pesca, ecc.) e alla vicinanza di importanti siti archeologici, richiamano ogni anno un gran numero di villeggianti dall'Italia e dall'estero.\nViticoltura.\nNegli ultimi dieci anni Nova Siri ha visto crescere, accanto ad una sempre fiorente agricoltura, una vivace produzione enologica, divenendo, nel settore, uno dei fiori all'occhiello della Basilicata.\nLe produzioni pi\u00f9 significative del territorio comunale riguardano gli uvaggi Aglianico, Cabernet e Syrah. I volumi produttivi sono in costante crescita, cos\u00ec come l'apprezzamento da parte dei consumatori del prodotto novasirese.\nProdotti tipici.\nLa cucina novasirese \u00e8 costituita da elementi semplici e tipici della tradizione lucana, dalla pasta fresca (frizzuli con mollica) alle orecchiette di cui \u00e8 famosa la sagra organizzata ogni anno, nel periodo estivo, nell'abitato della Marina. Le festivit\u00e0 natalizie sono accompagnate dalla preparazione di dolci tipici che \u00e8 possibile assaggiare nei piccoli panifici presenti nel comune ionico. Il pi\u00f9 famoso di questi \u00e8 \"u'pastzzott\", un panzerottino dolce farcito con ceci o con mandorle, fritto in olio bollente e, infine, cosparso di zucchero. Con decreto del 14 luglio 2017, il Ministero delle Politiche Agricole Alimentari e Forestali ha inserito \"u'pastzzott\" nell'elenco dei Prodotti Agroalimentari Tradizionali (PAT) per la tipologia delle \u201cpaste fresche e prodotti della panetteria, della biscotteria, della pasticceria e della confetteria\u201d."}
{"id": "30188", "revid": "125970856", "url": "https://it.wikipedia.org/wiki?curid=30188", "title": "Oliveto Lucano", "text": "Oliveto Lucano \u00e8 un comune italiano di 386 abitanti della provincia di Matera in Basilicata.\nGeografia fisica.\n\u00c8 situato su una piccola altura circondata da piantagioni di olivo e si trova all'interno del Parco naturale di Gallipoli Cognato - Piccole Dolomiti Lucane. Il piccolo centro sorge alle falde del monte Croccia, dove si trova un'importante area archeologica in cui \u00e8 presente il complesso megalitico chiamato Petre de la Mola, situata in un territorio ricco di boschi. Il paese si trova a 546 nella parte nord-occidentale della provincia e confina a nord con il comune di Calciano (13\u00a0km), ad est con Garaguso (7\u00a0km), a sud con San Mauro Forte (15\u00a0km) e ad ovest con Accettura (12\u00a0km). Dista 66\u00a0km da Matera e 49\u00a0km dal capoluogo di regione Potenza. Fa parte della Comunit\u00e0 Montana Medio Basento.\nCultura.\nEventi.\nAd Oliveto Lucano, come in altri centri dell'interno della Basilicata, si svolge la \"festa del Maggio\", antico rito arboreo di origini pagane inserito nella festa religiosa di San Cipriano, protettore di Oliveto. Il Maggio \u00e8 il fusto di un albero di cerro, che viene abbattuto la prima domenica di agosto, sfrondato e trainato in paese il 10 agosto, giorno dell'inizio della festa patronale, al suono di zampogne ed organetti. In quello stesso giorno, sempre nei boschi circostanti Oliveto Lucano, viene abbattuta una cima di agrifoglio, e viene trasportata a spalle in paese tra canti e balli. Il Maggio (lo sposo) e la Cima (la sposa) entrano in paese all'imbrunire, ed il 12 agosto, giorno della processione di San Cipriano, la Cima viene innestata sul Maggio ed insieme vengono eretti nella piazza del paese.\nTradizioni.\nOliveto Lucano \u00e8 al centro di una zona della Basilicata in cui c'\u00e8 una consolidata tradizione di arte pastorale di lavorazione del legno, con la realizzazione di molti oggetti, ormai destinati pi\u00f9 al regalo e al collezionismo che all'uso pratico, e in particolare alle \"cucchiare\" che portano incise forme di gallo, di particolare originalit\u00e0."}
{"id": "30189", "revid": "1543377", "url": "https://it.wikipedia.org/wiki?curid=30189", "title": "Dego", "text": "Dego (\"O D\u00ea\", oppure \"D\u00eago\" in ligure, \"Degh\" in piemontese) \u00e8 un comune italiano di abitanti della provincia di Savona in Liguria.\nGeografia fisica.\nIl comune \u00e8 situato sul versante settentrionale dell'Appennino ligure, alla confluenza tra il rio Grillero e la Bormida di Spigno. All'interno del Bosco di Montenotte la zona denominata Collina di Dego vi \u00e8 una vasta area protetta provinciale consta da numerose faggete, con presenza di roveri e castagni.\nOrigini del nome.\nSull'origine etimologica del nome \"Dego\" sono state fatte numerose supposizioni. Alcuni studiosi lo fanno derivare dall'antico tedesco \"Der Got\" (letteralmente \"Il Dio\") o dal latino \"degere\" (fermarsi, soggiornare) ricavato da una frase di Tullio Cipriano, condottiero romano, pronunciata alla vista del castello e dell'ampia vallata.\nAltre due interessanti ipotesi vengono proposte dallo studioso locale Bruno Chiarlone in un suo testo. Nella prima proposta egli sostiene che vi sia una derivazione celtica: Dego sarebbe la traduzione di \"Dek\" che in antico celtico significa \"il migliore\" riferendosi alla posizione ottimale del colle, protetto su tre lati dai corsi d'acqua: Grillero, Colarello e Bormida. Nella seconda ipotesi lo studioso suppone un'origine indoeuropea e perci\u00f2 risalente al 2000 a.C. quando le popolazioni antiche dall'India raggiunsero la pi\u00f9 settentrionale Europa per diffondervisi in tutti i suoi territori e caratterizzarla culturalmente e perci\u00f2 linguisticamente. \"Deigh\" \u00e8 la parola di origine indoeuropea da cui proviene Dego e significa \"plasmare\".\nQueste due ipotesi non sono infondate data la loro specificit\u00e0 storico-linguistica, ma, per trovare una pi\u00f9 attendibile spiegazione, bisogna attenersi alla definizione data dal REW: Romanisches Etimologisches W\u00f6rterbuch di Meyer L\u00fcbke secondo il quale \"Dego\" trova riscontro etimologico alla voce alto provenzale \"dec\" (confine), che deriva, a sua volta, dal latino \"decus\" (abbreviazione di \"d\u0115cussis\", \"a forma di croce\", come il numero romano dieci) e quindi il nostro termine si riferisce alla X incisa sui cippi come segnale di confine. Quest'ultima tesi \u00e8 la pi\u00f9 attendibile poich\u00e9 trova conferma anche dagli studi compiuti da G. Serra il quale trova questa radice in molti toponimi provenzali, piemontesi, lombardi ed emiliani (antiche aree celtiche).\nStoria.\nForse di origine romana, Dego era collocato lungo la Via Aemilia Scauri che collegava \"Aquae Statiellae\" a \"Vada Sabatia\", le odierne Acqui Terme e Vado Ligure. Il nome potrebbe derivare dalla posizione di questo luogo sul \"decussius\", ossia su un punto di triplice convergenza confinaria, tra i \"municipia\" di \"Aquae Statiellae\", \"Alba Pompeia\" (Alba) e \"Vada Sabatia\".\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nNell'alto medioevo divenne sede della pi\u00f9 meridionale delle pievi della diocesi di Acqui: l'edificio pievano, intitolato a santa Maria Assunta, esiste tuttora e conserva parti romaniche di origine medievale.\nLa prima citazione di Dego risale al 967, quando compare in un diploma imperiale tra le \"curtes\" donate al marchese Aleramo da Ottone I. Il dominio su questo luogo rimase a lungo nella marca Aleramica: fu ereditato da Bonifacio del Vasto, da suo figlio Enrico I Del Carretto nel 1142 e dai suoi discendenti, che dominavano la regione tra le due Bormide e la costa ligure.\nNel 1214 Ottone del Carretto, figlio di Enrico, cedette Dego al Comune di Genova, dal quale lo riottenne simultaneamente in feudo. Nonostante la variazione giurisdizionale Dego rimase sotto il dominio carrettesco, mentre il vescovo di Acqui riscuoteva le decime del paese.\nNel 1339 Dego venne ceduto agli Scarampi, ma appena undici anni dopo ritorn\u00f2 nelle mani dei Del Carretto (1350). Nel 1419 fu compreso nel Marchesato del Monferrato. Occupato temporaneamente (con gravi danni) dagli eserciti sabaudi nel 1625, entr\u00f2 a far parte del Regno di Sardegna soltanto nel 1735 con la pace di Vienna.\nNelle fasi iniziali della guerra di successione austriaca (1745) il territorio fu teatro di scontri e occupato dall'esercito franco-spagnolo e ancora il 21 settembre del 1794 vide il primo scontro tra i soldati francesi e austriaci (Prima battaglia di Dego).\nTra il 14 e il 15 aprile del 1796 vi si svolse una seconda battaglia tra l'armata francese comandata da Napoleone Bonaparte e le truppe austro-sarde: fu uno degli episodi salienti della prima campagna d'Italia e che apr\u00ec la via per la conquista francese del Piemonte. Il pittore di battaglie Giuseppe Pietro Bagetti document\u00f2 l'evento, che cost\u00f2 la vita a circa 400 abitanti, con disegni e dipinti.\nCon il dominio francese il territorio di Dego rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel X Cantone, capoluogo Sassello, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel marzo del 1814 Dego ospit\u00f2 il pontefice Pio VII, a causa delle cattive condizioni del tempo, nel viaggio di ritorno da Savona ad Acqui. Il papa, acclamato dalla popolazione, fu condotto con l'ausilio di un baldacchino ancora oggi conservato ed esposto, se pur di propriet\u00e0 privata, all'interno del palazzo comunale.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento omonimo del circondario di Savona facente parte della provincia di Genova; nel 1927 anche il territorio comunale deghese pass\u00f2 sotto la neo costituita provincia di Savona.\nSubisce gli ultimi aggiustamenti al territorio comunale nel 1929 quando gli furono uniti parti di territorio dei soppressi comuni di Santa Giulia e di Brovida; un'altra zona dell'ex comune di Santa Giulia fu, invece, aggregato nel territorio di Piana Crixia.\nNella seconda guerra mondiale vi fu un acceso movimento partigiano che contribu\u00ec alla liberazione del paese dalla Germania nazista.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma ufficiale e il gonfalone sono stati approvati con l'apposito Decreto del presidente della Repubblica del 9 gennaio del 2006.\nMonumenti e luoghi d'interesse.\nAree naturali.\nNel territorio comunale di Dego sono presenti e preservati due siti di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il primo sito \u00e8 condiviso tra i comuni di Dego e Cairo Montenotte (Rocchetta Cairo), nella piana alluvionale della Bormida. Tra la flora \u00e8 segnalata la presenza dello zafferano ligure (\"Crocus ligusticus\"), mentre tra le specie animali il cavaliere d'Italia, il falco cuculo, l'albanella reale e la pavoncella.\nIl secondo sito, anch'esso ubicato tra Dego e Rocchetta Cairo, presso la Rocca dell'Adelasia, vede la presenza di orchidee e della cerra sughera; tra gli animali il gambero di fiume, coleotteri carabidi e il ferro di cavallo maggiore.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Dego sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nIl dialetto di Dego fa parte delle parlate dell'Oltregiogo ligure occidentale e precisamente di quelle della val Bormida denominata sia da Forner che da Toso, attraverso una connotazione geografico-linguistica, \"mischz\u00f6ne\", ovvero: zona mista, caratterizzata da contatti fra parlate ligustiche e parlate basso-piemontesi.\nGeografia antropica.\nIl territorio comunale \u00e8 costituito principalmente dal solo capoluogo comunale di Dego e da numerosi nuclei e borghi storici - riconosciuti dallo statuto comunale e dalla comunit\u00e0 - quali Bormiola, Botta, Brovida Chiesa, Brogi, C\u00e0 Bulin-Certosa della Trinit\u00e0, Chiaffoni, Costalupara, Girini, Governatori, La Costa, Noceto, Niosa, Piano, Porri, Sanvarezzo, Saraffi, Santa Giulia-Chiesa, Supervia e per una superficie territoriale di 66,82\u00a0km\u00b2.\nConfina a nord con il comune di Piana Crixia e Spigno Monferrato (AL), a sud con Cairo Montenotte, ad ovest con Castelletto Uzzone (CN) e Gottasecca (CN), ad est con Giusvalla.\nEconomia.\nDego basa la sua principale attivit\u00e0 economica nella produzione agricola. In zona dalla coltivazione di grano e mais, e nei suoi boschi composti principalmente da castagneti e noccioleti \u00e8 presente una tipica variet\u00e0 del tartufo. Dego \u00e8 rinomato inoltre per la raccolta funghi. Altre attivit\u00e0 sono la lavorazione del vetro e della ceramica.\nInfrastrutture e trasporti.\nStrade.\nIl centro di Dego \u00e8 attraversato principalmente dalla strada provinciale 29 del Colle di Cadibona che gli permette il collegamento stradale con Piana Crixia, a nord, e Cairo Montenotte a sud. Altra arteria viaria del territorio deghese \u00e8 la strada provinciale 542 di Pontinvrea per l'omonimo comune.\nFerrovie.\nDego \u00e8 servita all'omonima stazione ferroviaria posta sulla linea ferroviaria Alessandria-San Giuseppe di Cairo."}
{"id": "30190", "revid": "1516566", "url": "https://it.wikipedia.org/wiki?curid=30190", "title": "Policoro", "text": "Polic\u00f2ro (\"Pulec\u00f3re\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nTerritorio.\nPolicoro \u00e8 posizionata sulla fertile pianura di Metaponto a 3 chilometri dal Mar Ionio nelle vicinanze del fiume Agri, nella parte sud-orientale della provincia. \u00c8 il secondo centro della provincia di Matera, il terzo della regione, come popolazione e secondo della provincia come importanza economica. Confina a nord con il comune di Scanzano Jonico (9\u00a0km), ad est con il mar Jonio (3\u00a0km), a sud con Rotondella (23\u00a0km) e ad ovest con i territori di Tursi (27\u00a0km). Dista 65\u00a0km da Matera e 129\u00a0km dal capoluogo di regione Potenza.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +7,8\u00a0\u00b0C, mentre quella del mese pi\u00f9 caldo, agosto, \u00e8 di +25,4\u00a0\u00b0C.\nStoria.\nIl nome deriva dal greco antico \"Polychoron\" ().\nSorge a poca distanza dalle rovine dell'antica citt\u00e0 di Eraclea, importante centro della Magna Grecia sorto nel VI secolo a.C., dove nel 280 a.C. i Romani combatterono Pirro. Faceva parte della regione della Siritide, in prossimit\u00e0 di Siris.\nDal Medioevo si svilupp\u00f2 un piccolo centro urbano nelle vicinanze del Castello Baronale.Dal 1300 a 1600, il feudo di Policoro, in piena decadenza diviene propriet\u00e0 della famiglia Sanseverino, con passaggi tra i vari discendenti. Un principe di quella famiglia, nel 1600, per ottenere la guarigione di un figlio da una grave malattia, don\u00f2 il feudo ai Gesuiti, che lo tennero per lungo tempo, trasformando il castello in monastero. Il 21 novembre 1772 i Gesuiti furono espulsi dal Regno delle due Sicilie dal re Ferdinando IV di Borbone. Tutti i loro beni, compreso il feudo \u201cdisabitato\u201d di Policoro, furono incamerati dal Regio Fisco. Il feudo di Policoro venne venduto all'asta e acquistato dalla nobildonna Maria Grimaldi, principessa di Gerace. Alla fine di aprile del 1799, nei giorni 29 e 30, nell\u2019ex monastero di Policoro, trasformato di nuovo in castello, soggiorn\u00f2 il cardinale Ruffo, ospite della principessa di Gerace, mentre era in giro con la sua soldataglia per domare la rivolta contro l\u2019assolutismo borbonico; nel maggio del 1806 pernott\u00f2 nel castello il re Giuseppe Bonaparte durante il suo viaggio da Reggio Calabria a Napoli.\nNel 1959 cess\u00f2 di essere frazione di Montalbano Jonico divenne comune autonomo. A partire dagli anni '60 vi \u00e8 stato un notevole incremento demografico, grazie alla popolazione proveniente dall'entroterra lucano stabilitasi nel comune, che ha portato Policoro ad essere il terzo centro della regione per numero di abitanti, oltre che uno dei pi\u00f9 importanti a livello economico essendo posto al centro della piana del Metapontino.\nSimboli.\nBlasonatura stemma\nSociet\u00e0.\nEtnie e minoranze straniere.\nAl 31 dicembre 2019 la popolazione straniera residente a Policoro era composta da 1668 persone, pari al 9,3% della popolazione.\nLe nazionalit\u00e0 maggiormente rappresentate erano:\nCultura.\nCinema.\nI film girati nel territorio di Policoro, sono:\nEconomia.\nAnche se a pochi \"passi\" dal mare, la citt\u00e0 di Policoro ha per lo pi\u00f9 una cultura agricola iniziata negli anni sessanta con lo zuccherificio e proseguito col tempo supportata prevalentemente dalle coltivazioni di kiwi e di fragole. Solo negli ultimi anni si \u00e8 avuto un aumento del turismo grazie anche alle recenti costruzione di opere turistiche.\nInfrastrutture e trasporti.\nIl comune \u00e8 servito dai seguenti collegamenti stradali e ferroviari:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nPolicoro \u00e8 gemellata con:\nSport.\nCalcio.\nLa citt\u00e0 ha avuto fino al campionato 2009 come squadra cittadina il \"Policoro 2000 Calcio\".\nNel campionato 2009-2010 sono invece due le formazioni che rappresentano la citt\u00e0: l\"A.S.D. Policoro 2000\" e l\"A.S.D. Borussia Pleiade\", militanti entrambe nell'Eccellenza lucana.\nDal campionato 2010-2011 le due compagini formano un solo team che scende in campo, sempre nell'Eccellenza, con il nome di \"Associazione Sportiva Dilettantistica Policoro Heraclea\". I colori sociali della nuova squadra sono stati inizialmente azzurro, bianco e rosso, ed in seguito sono tornati gli storici colori sociali bianco e azzurro.\nCalcio a 5.\nNel campionato 2010/2011 il Centro Sportivo Avis ha ottenuto la promozione nella serie B di calcio a 5. Rinominata Avis Borussia Policoro, gioca attualmente in Serie A2 girone B."}
{"id": "30191", "revid": "123906049", "url": "https://it.wikipedia.org/wiki?curid=30191", "title": "Pomarico", "text": "Pomarico ( (\"Pum\u00e0reche\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nIl centro abitato sorge su un'altura tra i fiumi Bradano e Basento a 458\u00a0m s.l.m. nella zona centro-orientale della provincia. Confina a nord con il comune di Miglionico (10\u00a0km), ad est con Montescaglioso (16\u00a0km), a sud con Pisticci (27\u00a0km) e ad ovest con Ferrandina (17\u00a0km). Dista 27\u00a0km da Matera e 82\u00a0km dal capoluogo di regione Potenza. Ai margini dell'abitato si estende, per 500 ettari, il bosco della \"Manferrara\", le cui piante tipiche sono il cerro, l'acero, l'orniello, il pino d'Aleppo, la rosa canina, l'agrifoglio, il mirto, il lentisco, il pungitopo, il biancospino. La fauna \u00e8 costituita da volpi, faine, tassi, istrici, vipere e diverse specie di uccelli.\nStoria.\nLa questione etimologica del toponimo Pomarico \u00e8 alquanto complessa al punto da apparire a tratti confusa. Secondo il Giordano infatti deriverebbe dall'osco Posmum stlocus o secondo il Pasquale dalle voci latine Pomi ager, il Racioppi invece la ritiene originaria dalla fusione delle parole Pomaria locus formandosi cos\u00ec la parola Pomaricus. Il nome attuale di Pomarico non pu\u00f2 avere questi termini quali etimi immediati, perch\u00e9 le leggi fonetiche della linguistica non giustificano un tale esito. Pomarico deriva invece da Pomarium (= pomario, pometo, campo di alberi da frutta) + il suffisso -icus che denota il significato di appartenenza.\nIl gonfalone \u00e8 disegnato secondo le derivazioni ricostruite dal Pasquale: un albero di melo verdeggiante, tre monti, due pesci che rappresentano i fiumi Basento e Bradano, le lettere P ed A ai lati del fusto.\nSulla identificazione del pomo, si \u00e8 soliti indicarlo come mela. Orbene, il significato esatto del termine latino pomum \u00e8 \"frutto di forma tondeggiante\" senza riferirsi ad uno in particolare. C'\u00e8 da considerare, inoltre, che Pomarico non sembra essere stata mai famosa per le mele, mentre lo \u00e8 stata per i fichi, sicch\u00e9 \u00e8 in questo che va identificato il pomo del toponimo.\nLe origini di Pomarico sono molto remote; nel suo territorio infatti si trovano due antichissimi centri, \"Pomarico vecchio\" e \"Castro Cicurio\". Il primo, situato a circa 12\u00a0km dall'attuale citt\u00e0, fu un centro lucano fortificato, anteriore al V secolo a.C., che successivamente sub\u00ec l'influenza delle colonie della Magna Grecia, poste sulla costa jonica a poca distanza dal centro stesso. Castro Cicurio, invece, fu un insediamento risalente al periodo della dominazione romana. L'attuale Pomarico fu fondata, invece, nel IX secolo dagli abitanti di Pomarico vecchio, dopo che quest'ultimo fu distrutto pi\u00f9 volte dai Saraceni.\nDurante il periodo normanno il centro appartenne come casale alla contea di Montescaglioso e successivamente fu a lungo sottoposto all'Abbazia benedettina di San Michele Arcangelo; solo nel 1714 cess\u00f2 tale contesa, quando all'Abbazia fu assegnata la parte di territorio dove si trovava Castro Cicurio. Numerosi furono i feudatari che possedettero la citt\u00e0 nel corso dei secoli: a partire da Francesco II del Balzo che rifece la Chiesa; i Donnaperna che nella seconda met\u00e0 del XVIII secolo costruirono il grande palazzo marchesale.\nIl 25 gennaio 2019 una frana, seguita da altri smottamenti, ha interessato il centro storico di Pomarico distruggendone una parte.\nMonumenti e luoghi d'interesse.\nEra situato sulla sommit\u00e0 della collina dove si svilupp\u00f2 il centro abitato di Pomarico. Sebbene ne siano pervenuti solo pochi resti, il toponimo \u00e8 rimasto nell'uso corrente ad indicare questa parte del paese.\nAnche chiamato Palazzo Marchesale, situato in pieno centro abitato, fu costruito tra la fine del Seicento ed i primi del Settecento. Ha una struttura imponente articolata intorno al cortile interno, ed al suo interno \u00e8 da menzionare il \"Salone Rosa\", con volte dipinte a tempera.\nFu costruita a partire dal 1748. Danneggiata in seguito al terremoto del 23 novembre 1980, fu sottoposta a un lungo restauro terminato nel 1994. Presenta una facciata barocca con un imponente campanile, ed il suo interno \u00e8 a croce latina. Sono conservate tele di Pietro Antonio Ferro datate 1601 e Andrea Vaccaro, una statua lignea di San Michele risalente al 1400 e un pregevole antifonario del XVI secolo.\nAnnessa all'ex convento che ospita gli uffici del Comune. La chiesa, risalente al XVII secolo, conserva al suo interno un paliotto in marmo del 1700, alcuni altari barocchi, importanti tele del seicento e del settecento di Pietro Antonio Ferro (la \"Deposizione\" e la \"Madonna col Bambino coi santi Francesco e Antonio\" del 1625) e Domenico Guarino, tra cui una \"Maddalena penitente\" firmata da quest'ultimo e datata 1720, ed un coro ligneo intagliato.\nSociet\u00e0.\nTradizioni e folclore.\nLa festa del patrono, San Michele, \u00e8 la principale manifestazione che si svolge ogni anno a Pomarico, dal 7 al 9 maggio. Durante questi giorni si rinnovano antiche tradizioni, come l'offerta della cera al Santo e la processione sul carro trionfale. L'offerta della cera \u00e8 il simbolo commemorativo dell'evento che avvenne nel 1527, quando Pomarico rimase indenne da un'epidemia di peste e per ringraziare il suo santo protettore offr\u00ec trenta libbre di cera bianca lavorata; il gesto \u00e8 molto significativo se si considera che all'epoca il prezzo di un chilo di cera equivaleva al prezzo di un quintale di grano.\nAmministrazione.\nFrancesco Mancini dal 26/05/2014 - Sindaco centrosinistra\nInfrastrutture e trasporti.\nFerrovie.\nDal 1928 al 1972 era in funzione la ferrovia Bari-Matera-Montalbano Jonico a scartamento ridotto delle FAL e a Pomarico aveva la sua stazione ferroviaria, oggi non pi\u00f9 esistente.\nSport.\nCalcio.\nPomarico ha una squadra di calcio a 11 e una di calcio a 5, entrambe maschili ed entrambe affiliate alla F.I.G.C.:\n- l'F.C. Pomarico, che milita nel campionato di Eccellenza lucana, nata il 29 settembre 2002;\n- l'Atletico Pomarico nato il 13 settembre 2013, milita in Serie C1 calcio a 5. Conta un vasto settore giovanile che parte dai \"primi calci\" a finire agli \"Allievi under 17\". Dalla stagione 2016/2017 partecipa al campionato regionale di categoria di calcio a 5;\nPer quanto riguarda l'Fc Pomarico nel campionato di Eccellenza 2014/2015 \u00e8 riuscito a piazzarsi al quinto posto e a disputare la finale della coppa Italia regionale, uscendone sconfitta solo ai rigori contro la Vultur di Rionero. Nella stessa stagione, la squadra giovanile (Juniores), ha vinto il campionato regionale lucano, riuscendo a centrare l'accesso alla fase finale nazionale. Gioca le partite casalinghe allo stadio comunale \"La Manferrara\", situato all'interno dell'omonimo bosco.\nL'Atletico, costituito nel 2013 da un gruppo di ragazzi tutti residenti del posto, al primo anno ha subito centrato la promozione dalla Terza alla Seconda Categoria.\nAttualmente gioca le partite casalinghe presso il parco sportivo comunale di via Rago."}
{"id": "30193", "revid": "57872", "url": "https://it.wikipedia.org/wiki?curid=30193", "title": "Erli", "text": "\u00c8rli (\"\u00c8rli\" in ligure) \u00e8 un comune italiano di 226 abitanti della provincia di Savona in Liguria.\nGeografia fisica.\nIl territorio di Erli \u00e8 posizionato nell'alta valle del torrente Neva, sulla sponda sinistra e alla confluenza con il rio Vernea. Confinante con il Piemonte e con la provincia di Cuneo, il borgo \u00e8 posto lungo l'antico percorso della via del sale che dalla costa ligure, valicando il colle San Bernardo (957\u00a0m s.l.m.), giungeva a Garessio in terra piemontese.\nStoria.\nLe prime testimonianze accertate dei primi insediamenti umani risalgono all'epoca romana come punto di scambio dei cavalli lungo la via del sale. Tra i vari reperti romani vi \u00e8 la necropoli di Cascina d'Aglio, risalente al I secolo, ora compresa nel territorio comunale di Castelvecchio di Rocca Barbena, ma facilmente raggiungibile da Erli.\nComunemente, si fa risalire il nome Erli dalla popolazione d'origine barbarica degli Eruli, risalenti alla fine dell'Impero Romano d'Occidente.\nDai vari studi sui primi toponimi locali, ad esempio i cognomi del borgo (Negri, Caffari, Caffa, Falco, Berriolo, ecc.), risultano quasi certamente le origini saracene di alcuni abitanti nell'Alto Medioevo, periodo nel quale il borgo fu assoggettato al Contado di Albenga. Inserito dalla met\u00e0 del X secolo nella marca degli Arduinici pass\u00f2 tra i possedimenti dei marchesi Clavesana dal XII secolo e fino al XIV secolo.\nPer via matrimoniale prima, nel 1326, e con un'acquisizione diretta poi questa zona della val Neva tra Erli e Castelvecchio di Rocca Barbena rientr\u00f2 dal 1335 nelle propriet\u00e0 feudali dei marchesi Del Carretto che lo assoggettarono, dal 1397, nel marchesato di Zuccarello.\nSuccessivo possedimento del Ducato di Savoia, Erli divenne dal 2 maggio 1624 parte integrante della Repubblica di Genova, dopo l'acquisto per via diplomatica dei tre quarti dello stesso marchesato zuccarellese, e rimase sotto le sue dipendenze fino alla dominazione napoleonica di fine Settecento. Nel novembre del 1795 pure il territorio erlese pag\u00f2 con furti e danneggiamenti i fatti d'armi che videro contrapposti l'esercito francese e le truppe austro-sarde nella correlata battaglia di Loano.\nCon la dominazione francese il territorio di Erli rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del III cantone, capoluogo Zuccarello, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nSeconda guerra mondiale.\nNel secondo conflitto bellico faceva parte del gruppo fascista \"Francesco Briatore\" di Erli, conosciuto per aver realizzato una rete di informatori e di sezioni in tutti i paesi vicini. Per il suo comportamento venne minacciato pi\u00f9 volte ma non volle lasciare il paese, sicuro di essere protetto da diversi militari fascisti e tedeschi presenti. Ma dopo l'eccidio dei Barchi, dove persero la vita cinque partigiani per colpa di una spia fascista, Salvatore Abate, la sera del 24 giugno del 1944 i partigiani, comandati da Martinengo tra i quali Cimitero, circondarono il paese e le forze fasciste e tedesche presenti fuggirono verso Zuccarello lasciando solo Briatore a combattere, dopo poco venne colpito a morte. A lui venne intitolata la XXXIV compagnia brigata nera savonese \"Francesco Briatore\" con i colori giallo e lilla che erano i suoi preferiti. I tedeschi tornarono, ma a met\u00e0 luglio un blindato si ruppe mentre transitava per il Paese, i ribelli saccheggiarono le armi, trovando una parabellum e altre semiautomatiche; i tedeschi attaccarono i ribelli con un mortaio che fece un morto tra i partigiani e il ferimento di Gapon. I partigiani eliminarono i proprietari dell'osteria Caffa accusati di essere dell'idea di Briatore ma soprattutto di aver denunciato qualcuno che avrebbe parlato troppo con due bicchieri di vino in pi\u00f9 Gapon l\u00ec arrest\u00f2 e dopo un breve processo la squadra di Stalin li condann\u00f2 con Francesco Calvi (Peusin) che scav\u00f2 la fossa. I tedeschi attaccarono Erli e l'11 luglio 1944 uccisero Francesco Angelo e Matilde Berriolo. In questi giorni il ventenne Oreste Basso entr\u00f2 tra i ribelli come staffetta o collaboratore, per la quale nel post-guerra ricevette la qualifica di Benemerito della IV divisione Valtanaro. Erli divenne il confine tra la zona a mare occupata dai tedeschi e l'alta Valtanaro, Garessio compreso, che erano state liberate dall'occupatore. Il 25 luglio 1944 da Erli partirono le truppe tedesche per riconquistare Garessio, ma i partigiani non vollero combattere, anche se tuttavia nelle vendette naziste morirono nove persone.\nEpoca contemporanea.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese.\nMonumenti e luoghi d'interesse.\nSiti archeologici.\nDall'estate del 2014 \u00e8 stata avviata una campagna di scavi archeologici presso la grotta di Arma Veirana, un sito dove in questi anni i ricercatori - provenienti anche da Germania, Canada e Stati Uniti d'America - hanno rinvenuto tracce e oggetti risalenti agli ultimi uomini di Neanderthal e ai primissimi uomini moderni. Nel luglio 2018, inoltre, gli scavi hanno riportato alla luce presso una piccola tomba a capanna della grotta quelli che a un primo studio sono stati identificati come i resti umani di bambino (o di sesso femminile) dell'et\u00e0 di circa tre mesi di vita. Nel particolare sono stati rinvenuti i resti di una manina, di una tibia, di una mandibola e un piccolo cranio che risulta schiacciato. La sepoltura, corredata da piccoli manufatti in conchiglia, potrebbe essere avvenuta alla fine del Paleolitico superiore. Lo scavo e lo studio del sito \u00e8 tuttora in corso da parte, per quanto riguarda la ricerca italiana, dell'Universit\u00e0 di Genova.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Erli sono .\nGeografia antropica.\nOltre al borgo del capoluogo, comprende le tre frazioni di Bassi, Berrioli e Gazzo per una superficie territoriale di 16,73\u00a0km\u00b2.\nConfina a nord con i comuni di Bardineto e Castelvecchio di Rocca Barbena, a sud con Zuccarello, a ovest con Garessio (CN), Nasino e Castelbianco.\nEconomia.\nLa sua economia si basa principalmente sull'attivit\u00e0 agricola e dei suoi prodotti naturali. Di pregio \u00e8 la raccolta e produzione di olive, frutta, ortaggi, castagne e funghi. Dalla coltivazione dell'uva, si ricava il noto vino Pigato.\nInfrastrutture e trasporti.\nStrade.\nIl territorio di Erli \u00e8 attraversato dalla strada statale 582 del Colle di San Bernardo che permette il collegamento stradale con il comune piemontese di Garessio, a nord, e a sud con Castelvecchio di Rocca Barbena e Albenga"}
{"id": "30195", "revid": "1932958", "url": "https://it.wikipedia.org/wiki?curid=30195", "title": "San Giorgio Lucano", "text": "San Giorgio Lucano \u00e8 un comune italiano di abitanti della provincia di Matera in Basilicata.\nGeografia fisica.\n\u00c8 situato su un colle dominante la valle del Sarmento, affluente del fiume Sinni, a 416 nell'estrema parte sud-occidentale della provincia al confine con la parte sud-orientale della provincia di Potenza e della parte nord-orientale della provincia di Cosenza. Si trova nel Parco nazionale del Pollino, nella parte meridionale della provincia di Matera ai confini con quelle di Potenza e di Cosenza.\nConfina a nord con il comune di Valsinni (15\u00a0km), ad est con Oriolo (CS) (18\u00a0km) e Nocara (CS) (19\u00a0km), a sud con Cersosimo (PZ) (16\u00a0km), e ad ovest con Noepoli (PZ) (8\u00a0km) e Senise (PZ) (12\u00a0km). Dista 91\u00a0km da Matera e 128\u00a0km da Potenza. \nFa parte della Comunit\u00e0 montana Basso Sinni e inoltre confina con le province di Potenza e di Cosenza.\nStoria.\n\u00c8 incerto se l'origine del nome derivi dal culto di San Giorgio, molto diffuso in zona, oppure dall'eroe albanese Giorgio Castriota Scanderbeg. Il paese infatti sorse nel 1534 ad opera di immigrati albanesi che, sfuggiti all'occupazione musulmana della loro patria, colonizzarono questo territorio che originariamente chiamarono \"Minullo\" o \"Minnuglio\", probabilmente perch\u00e9 molto piccolo; nella numerazione del 1595 difatti era tassato per soli 2 fuochi. In epoca feudale divenne feudo dello Stato di Noia (l'attuale Noepoli); a partire dagli inizi del Seicento il principe di Noia Pignatelli favor\u00ec la colonizzazione agricola del territorio, scacciando gli albanesi dal casale di San Giorgio e permettendo ai coloni dei paesi vicini di coltivarne i terreni. Il documento ufficiale che attesta l'origine del borgo venne redatto nel 1607 tra i feudatari ed una rappresentanza di coloni. A partire dal 1810 San Giorgio divenne comune autonomo e nel 1863 fu aggiunta la specificazione \"Lucano\" per distinguerlo dai numerosi altri comuni italiani aventi lo stesso nome.\nNel periodo fascista, il paese fu usato per confinare personalit\u00e0 contrarie al partito fascista, tra le quali la pi\u00f9 importante \u00e8 Camilla Ravera.\nEconomia.\nArtigianato.\nTra le attivit\u00e0 pi\u00f9 tradizionali vi sono quelle artigianali, legate alla cultura contadina e pastorale. Queste attivit\u00e0 si distinguono per la lavorazione del legno finalizzata sia alla produzione di mobili sia di oggetti casalinghi, oltrech\u00e9 per la lavorazione della terracotta."}
{"id": "30196", "revid": "287204", "url": "https://it.wikipedia.org/wiki?curid=30196", "title": "San Mauro Forte", "text": "San Mauro Forte \u00e8 un comune italiano di abitanti della provincia di Matera in Basilicata. \u00c8 affiliato all'associazione nazionale citt\u00e0 dell'olio.\nGeografia fisica.\nIl centro abitato sorge su una collina a 540 nella parte centro-occidentale della provincia; il suo territorio confina a nord con i comuni di Salandra (14\u00a0km), Oliveto Lucano (15\u00a0km) e Garaguso (17\u00a0km), a est con Ferrandina (31\u00a0km), a sud con Craco (25\u00a0km) e Stigliano (31\u00a0km), e a ovest con Accettura (14\u00a0km). Dista 66\u00a0km da Matera e 71\u00a0km dal capoluogo di regione Potenza.\nSan Mauro Forte \u00e8 compresa nel territorio della comunit\u00e0 montana Collina Materana.\nStoria.\nIl centro ha origini molto antiche, come testimoniato dai numerosi ritrovamenti avvenuti sul territorio; in localit\u00e0 \"Timponi\" \u00e8 stata scoperta una costruzione risalente all'VIII secolo a.C. ed in localit\u00e0 \"Priati\" alcune tombe del IV secolo a.C. L'attuale centro risale all'epoca normanna, presumibilmente al 1060, ed il suo nome deriva da un antico monastero benedettino intitolato a San Mauro intorno al quale si svilupp\u00f2 l'abitato, che fu completamente fortificato; l'accesso al paese era garantito da quattro porte, una delle quali presente ancora oggi, mentre sul lato est fu costruita una torre a tre piani, situata in quella che oggi \u00e8 la piazza principale. L'aggettivo \"Forte\" fu aggiunto successivamente al nome \"San Mauro\" per ricordare come il paese riusc\u00ec a respingere le bande di briganti dello spagnolo Borjes nel 1861. San Mauro Forte appartenne alla contea di Montescaglioso ed a partire dal '400 pass\u00f2 sotto il dominio degli Orsini Del Balzo prima, dei Del Balzo e successivamente dei Sanseverino, dei Carafa e dei Colonna. Nel 1751 San Mauro riusc\u00ec a liberarsi dal giogo feudale, quando fu riscattato da quattro acquirenti fra cui i d'Eufemia, gi\u00e0 amministratori dei vecchi feudatari, che investiti del titolo di baroni si stabilirono in paese costruendovi le loro residenze all'interno delle mura medievali.\nMonumenti e luoghi d'interesse.\nArchitetture religiose.\nLa chiesa di Santa Maria Assunta.\nAlle spalle della torre \u00e8 situata la chiesa di Santa Maria Assunta, la cui costruzione risale al 1553, che conserva una croce astile del XVI secolo ed una tela del 1700.\nLa chiesa dell'Annunziata.\nFu costruita a partire dalla fine del XV secolo dai francescani, insieme al grande monastero, alto cinque piani ed occupante un'area di 4000\u00a0m\u00b2.\nArchitetture civili e militari.\nIl Torrione cilindrico quattrocentesco.\nErroneamente chiamato \"Torre normanna\", il Torrione cilindrico a scarpa zig-zagata \u00e8 uno delle pi\u00f9 interessanti strutture difensive, completamente ricostruito durante gli anni Cinquanta del Quattrocento ed erroneamente attribuito a committenze normanna. La struttura ossidionale \u00e8 da comparare al Torrione cilindrico di Bitonto: sembrano ambedue scaturire da un unico progetto. Le due strutture sono simili per suddivisione dei volumi in alzato oltre che per la evidente scarpata zig-zagata da attribuire ai dettami di Leon Battista Alberti; ambedue le strutture si presentano suddivise in tre piani, con base circondata da un bastione poligonale zig-zagato.Tale torre per secoli \u00e8 stata riprodotta in dipinti e stemmi familiari del luogo e, negli anni '80, nella serie filatelica dei castelli.\nI palazzi nobiliari.\nNumerosi sono i palazzi nobiliari risalenti al settecento: tutti presentano pregiati elementi ornamentali come portali in pietra, fregi floreali, e testimoniano il rapporto che i proprietari ebbero con la cultura napoletana, documentato in particolare da dipinti di ispirazione partenopea presenti nelle cappelle private. I palazzi pi\u00f9 importanti sono:"}
{"id": "30197", "revid": "123955272", "url": "https://it.wikipedia.org/wiki?curid=30197", "title": "Scanzano Jonico", "text": "Scanzano Jonico (\"Scanz\u00e0ne\" in dialetto locale) \u00e8 un comune italiano di abitanti della provincia di Matera in Basilicata.\nGeografia fisica.\nTerritorio.\nScanzano Jonico \u00e8 situato in una zona pianeggiante lungo il litorale jonico a meno di 1\u00a0km dal mare nella parte sud-occidentale della regione; il territorio comunale \u00e8 ad un'altezza che va da 0 a 106 , con una media di 21 ; tuttavia la maggior parte del territorio comunale, compreso l'abitato principale si trova a pochi . Confina a nord con il comune di Pisticci (28\u00a0km), ad est con il Mar Jonio (1\u00a0km), a sud con i territori di Policoro (6\u00a0km) e Tursi (26\u00a0km) e ad ovest con il comune di Montalbano Jonico (19\u00a0km). Dista 60\u00a0km da Matera e 125 dal capoluogo di regione Potenza.\nClima.\nLa stazione meteorologica pi\u00f9 vicina \u00e8 quella di Montalbano Jonico. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +7,4\u00a0\u00b0C, mentre quella del mese pi\u00f9 caldo, agosto, \u00e8 di +25,5\u00a0\u00b0C.\nStoria.\nScanzano Jonico \u00e8 comune autonomo dal 1974, anno in cui cess\u00f2 di essere frazione di Montalbano Jonico. Il toponimo relativo ad un modesto insediamento \u00e8 di origine medievale, ma la cittadina fu rifondata attorno alle preesistenze e ripopolata negli anni '50 a seguito della Riforma Fondiaria.\nNel novembre del 2003 il suolo del comune \u00e8 stato designato, dal Consiglio dei ministri, come posto unico nazionale per la raccolta di scorie nucleari di \"alta e media durata\" (2\u00aa e 3\u00aa categoria), complessivamente circa 60.000 metri cubi, nella frazione costiera di \"Terzo Cavone\" posta a pochissimi , questa decisione ha provocato forti proteste pacifiche e nascita di movimenti popolari che si riassumono nei \u201c\"giorni di Scanzano\"\u201d dal 13 al 27 novembre dello stesso anno, che si concluderanno con la formazione di un nuovo emendamento da parte del Consiglio dei ministri dove si cancell\u00f2 il nome di Scanzano Jonico dal decreto ufficiale delle scorie nucleari. Note fondamentali per l'annullamento del decreto, sono state l'alta sismicit\u00e0 della zona (zona 2, sismicit\u00e0 medio-alta) e soprattutto la sua estrema vicinanza al mare e l'altitudine di pochissimi . Infatti per un sito sotterraneo (e quindi al disotto del livello del mare) ci\u00f2 avrebbe comportato non solo un reale rischio infiltrazioni, ma anche e soprattutto il rapido e sicuro sommergimento dell'area in caso di innalzamento del livello del mare nel futuro.\nMonumenti e luoghi d'interesse.\nArrivando a Scanzano Jonico \u00e8 possibile visitare, quasi all\u2019ingresso del paese, il Palazzo Baronale con annessa cappella. Si tratta di un edificio feudale a pianta quadrata con corte interna e torre merlata. Attualmente la struttura ospita alcuni uffici comunali ed inoltre si esercitano al suo interno attivit\u00e0 culturali. Di recente \u00e8 stata riconsacrata la piccola cappella della \"Th\u00e9otokos\" (Madre di Dio), sul cui portale campeggia un bassorilievo dell\u2019Annunciazione risalente all\u2019anno 1000. Al suo interno un Crocifisso ligneo e una corona d\u2019argento di SS. Maria Annunziata del settecento. L\u2019epoca di costruzione risale all\u2019anno 1000, rimaneggiato pi\u00f9 volte. La struttura attuale risale al sedicesimo secolo. Restaurato alla fine degli anni novanta. Originariamente il centro fu sotto il controllo dei monaci basiliani di Sant'Elia di Carbone ed in seguito pass\u00f2 al dominio di \"Pedro de Toledo\", che fece erigere il palazzo baronale. Fu necessario un intervento di consolidamento progettato nel 1998 ed attuato a partire dal 2001. A lavori completati il Palazzo Baronale divenne sede del'Ufficio tecnico del Comune di Scanzano Jonico (Matera), Basilicata. Scanzano Jonico \u00e8 stato una frazione del Comune di Montalbano Jonico poi nel 1974 quell'agglomerato di case si estese, aumento' e divento' comune autonomo.\n\"Turris Hischinzanae\" \u00e8 l\u2019antico nome della torre marina da cui ha preso il nome la localit\u00e0 di Scanzano Jonico. Essa fu fatta costruire nel XVI secolo, durante il periodo aragonese, su ordinanza del vicer\u00e9 spagnolo, per assolvere la funzione di avvistamento. Successivamente fu adibita a faro per i pescatori, tanto che oggi \u00e8 nota come Torre del Faro.\nTorre Scanzana era un nodo essenziale nella rete di fortificazioni atte a presidiare la costa jonica. La difesa dei litorali del Regno di Napoli dalle incursioni di pirati Turchi provenienti dal mare, per mezzo di torri di avvistamento, fu progettata organicamente a partire dal 1563, ma sua realizzazione venne molto ritardata nel tempo. Nel 1569 venne redatto un elenco delle torri esistenti e di quelle ancora da farsi, in cui erano previste o confermate tredici torri sulle marine della Basilicata. Delle sei originarie sul litorale jonico lucano, Torre Scanzana \u00e8 l\u2019unica ancora esistente, assieme alla Torre Mozza di Policoro (in pessimo stato di conservazione).\nLa Torre del Faro rientra nella tipologia pi\u00f9 semplice fra quelle costruite nel regno: pianta quadrangolare e volume tronco-piramidale, vano unico a mezza altezza sul terrapieno di base a cui si accedeva tramite scale volanti, feritoia sulla facciata a mare, sul tetto un volume unico con uscita dall\u2019interno da scala inframurale e guardiola di riparo per l\u2019avvistamento.\nSociet\u00e0.\nLa Citt\u00e0 della Pace per i bambini.\nNel 2009 \u00e8 stata costituita su iniziativa del Premio Nobel per la Pace Betty Williams la Fondazione \"Citt\u00e0 della Pace per i bambini\", che prevede strutture che possano ospitare i bambini che vivono in situazioni di pericolo nei loro paesi, da realizzarsi a Scanzano Jonico ed a Sant'Arcangelo. La Citt\u00e0 della Pace ha l'obiettivo di garantire assistenza, istruzione ed educazione a minori in condizioni di disagio sociale o pericolo derivanti da guerre o disastri ambientali.\nEconomia.\nL'economia si fonda sull'agricoltura, per quanto riguarda le coltivazioni di fragole e sul turismo balneare, in forte espansione grazie alla valorizzazione in corso della zona balneare limitrofa e per la bonifica dell'area costiera tra le foci del Cavone e dell'Agri.\nAmministrazione.\nGemellaggi.\nScanzano Jonico \u00e8 gemellata con:\nSport.\nL'unica squadra della citt\u00e0 \u00e8 l'F.C. Scanzano (Football Club Scanzano) societ\u00e0 nata nell'estate del 2019,la squadra al suo primo anno ha vinto il campionato lucano dilettantistico della seconda categoria girone C, attualmente \u00e8 iscritta al campionato di prima categoria. Inoltre il gruppo F.C. Scanzano (Football Club Scanzano) da luglio 2020 controlla anche la scuola calcio dell' A.S. Scanzano 1998 (Associazione Sportiva Scanzano) , con la quale parteciper\u00e0 al campionato allievi regionali, oltre ad avere le categorie giovanissimi, esordienti, pulcini, primi calci e piccoli amici e giocano all'interno dello Stadio Comunale di Scanzano Jonico.\nCollegamenti esterni.\npalazzo-baronale-il-palazzaccio"}
{"id": "30199", "revid": "1516566", "url": "https://it.wikipedia.org/wiki?curid=30199", "title": "Tricarico", "text": "Tricarico (: , \"Tr\u00ebc\u00e0r\u00ebch\u00eb\" in dialetto tricaricese, : ) \u00e8 un comune italiano di abitanti della provincia di Matera in Basilicata. Posta a 698\u00a0m s.l.m., \u00e8 nota come citt\u00e0 arabo-normanna e possiede uno dei centri storici medioevali pi\u00f9 importanti e meglio conservati della Basilicata. \u00c8 sede vescovile.\nGeografia fisica.\nTerritorio.\nIl territorio di Tricarico si estende per 17.691 ettari (176,91\u00a0km\u00b2) nella parte settentrionale della provincia al confine con la parte nord-orientale della provincia di Potenza, con un'exclave nel territorio di quest'ultima: la frazione di \"Serra del Ponte\", sul monte Toppa Pizzuta.\nIl territorio si presenta vario nell'altitudine e nel tipo di vegetazione. \u00c8 a carattere prevalentemente montuoso, con altitudine massima che supera i 1.000\u00a0 (monte La Pila). Vi sono compresi boschi estesi complessivamente per circa 2.500 ettari e costituiti principalmente da querce e cerri con fitto sottobosco, ad un'altitudine compresa tra i 700 e i 1.000\u00a0m (di Manten\u00e9ra, di Fonti, di Tre Cancelli oltre ad altri boschi privati, come quelli di Serra del Cedro, di San Marco, di Martone-Carbonara).\nTra le contrade di Calle e San Marco, in localit\u00e0 Grottone, vegeta una roverella la cui et\u00e0 \u00e8 stimata in 614 anni. Inserita nell'elenco dei monumenti naturali della Regione (\"alberi padri\"), \u00e8 la pi\u00f9 vecchia quercia che si conosca in Basilicata.\nL'area urbana comprende il centro storico, diverse aree di recente urbanizzazione (quali i quartieri Santa Maria, San Valentino, Carmine, San Giovanni, Lucano e Appio) e numerose case sparse nelle contrade periurbane e rurali, tra cui la comunit\u00e0 rurale di Borgo di Calle, con circa 200 famiglie dedite ad agricoltura e pastorizia.\nDista 52\u00a0km da Matera e 49\u00a0km da Potenza.\nClima.\nIl clima \u00e8 mite e caratteristico delle zone interne dell'Italia meridionale. L'inverno meteorologico ha inizio nella seconda met\u00e0 di novembre con temperature che gradualmente iniziano ad abbassarsi sino a scendere di qualche grado sotto lo zero tra la met\u00e0 di dicembre e la fine di febbraio, con punte di -6, -7 gradi. L'estate \u00e8 piuttosto fresca e, a parte pochi giorni, mai afosa.\nOrigini del nome.\nL'origine del toponimo \u00e8 controversa e sono state fatte diverse ipotesi: \nLa derivazione latina sarebbe coerente con il fatto che da Tricarico passa la via Appia, verso il porto di Brindisi, anche se le testimonianze archeologiche del VI-V secolo a.C. ritrovate nei pressi del monastero di Santa Maria delle Grazie rendono plausibile una fondazione e un toponimo di pi\u00f9 antica origine.\nStoria.\nNon si conosce la data della sua fondazione. \nAll'interno dell'attuale perimetro della citt\u00e0 sono presenti testimonianze archeologiche datate al VI-V secolo a.C. (ritrovamenti nel rione dei Cappuccini, presso il cinquecentesco monastero di Santa Maria delle Grazie) ma le prime notizie documentate della sua esistenza, risalgono all'epoca dei longobardi, con la presenza di una cittadella fortificata attestata nell'849. Fu in seguito, tra il IX ed il X secolo, roccaforte araba e successivamente citt\u00e0 fortificata (\"kastron\") bizantina.\nIn seguito fu contea della famiglia normanna dei Sanseverino e sede di comestabilia (comando militare). Dal X secolo \u00e8 sede dell'omonima diocesi. \nNel XV secolo vide la presenza di una consistente comunit\u00e0 ebraica e, nel XVI secolo di una comunit\u00e0 albanese, in concomitanza della presenza, alla guida del feudo, di Erina (o Irina) Castriota Scanderbeg, moglie del principe Pietro Antonio Sanseverino e nipote dell'eroe albanese Giorgio Castriota Scanderbeg. La sua importanza nel XVII secolo \u00e8 testimoniata dalla menzione, unica citt\u00e0 lucana, nella raccolta di stampe e vedute del \"Theatrum urbium praecipuarum mundi\" di G. Braun e F. Hogemberg, pubblicata a Colonia tra il 1572 e il 1618. La stampa di Tricarico \u00e8 del 1605.\nLa moderna Tricarico \u00e8 una citt\u00e0 d'arte che conserva un consistente patrimonio artistico e storico-architettonico ed \u00e8 sede di uffici e servizi comprensoriali, tra i quali l'Ospedale cui \u00e8 collegato il Centro di eccellenza della Riabilitazione della Provincia di Matera.\nSimboli.\nBlasonatura stemma\nOnorificenze.\nDetto titolo, in passato, apparteneva a Tricarico fin dall'epoca bizantina, nella quale era un \"kastron\", ossia una citt\u00e0 fortificata.\nMonumenti e luoghi d'interesse.\nInnumerevoli sono le emergenze architettoniche religiose e civili presenti nella citt\u00e0, il cui centro storico, composto dai quartieri Civita, Saracena, R\u00e0bata, Monte e Piano, si sviluppa in un perfetto schema \"a fuso\", tipico delle citt\u00e0 medioevali realizzate sui colli: \nLe strade e vicoli del centro storico sono caratterizzati da un diverso andamento a seconda che ci si trovi nei \"quartieri arabi\" della R\u00e0bata e della Saracena (a struttura labirintica, con strade principali, \"sh\u0101ri\u02bf\" in arabo, da cui si dipartono strade secondarie, \"darb\", che spesso si concludono in vicoli ciechi \"zuq\u0101q\") o nei \"quartieri normanni\" del Monte e del Piano (a pianta regolare, con strade principali parallele unite perpendicolarmente da vicoli per lo pi\u00f9 gradinati ed a forte pendenza).\nA ridosso della R\u00e0bata e della Saracena, gli arabi realizzarono gli orti e giardini terrazzati che sono ancora oggi in uso, rendendo fertili, cos\u00ec, terreni scoscesi altrimenti brulli ed improduttivi.\nAree archeologiche.\nSono presenti diverse aree archeologiche: Serra del Cedro (citt\u00e0 lucana del VI secolo a.C.), Piano della Civita (citt\u00e0 lucana del IV secolo a.C.), Calle (insediamento romano, con impianto termale), Sant'Agata (villa romana con pavimento a mosaico policromo).\nSerra del Cedro.\nIl sito \u00e8 molto vasto. La cinta muraria, interamente individuata, racchiude un'area di circa 60 ettari all'interno della quale sono state ritrovate molte fondazioni di case ed \u00e8 stata individuata ed in parte esplorata un'area artigianale.\nLa presenza umana sul sito di Serra del Cedro si data a partire dalla met\u00e0 del VI secolo a.C. e continua per i secoli V e IV a.C. Nella seconda met\u00e0 del IV secolo a.C., la citt\u00e0 vive una fase di ampliamento che dura pochi decenni. Ogni testimonianza archeologica, infatti, si interrompe agli inizi del III secolo a.C.\nLa sua distruzione \u00e8 probabilmente da collegare agli eventi bellici che si svolsero sul territorio lucano e che si conclusero nei primi decenni del II secolo a.C. quando Roma complet\u00f2 la conquista della Magna Grecia dopo aver distrutto Taranto, nel 272 a.C.\nL'area archeologica della Civita.\nIl sito comprende un centro fortificato che si estende per circa 47 ettari e che \u00e8 dotato di tre cerchie murarie concentriche in pietra a blocchi squadrati, munite di porte monumentali.\nAll'interno, alcune abitazioni presentano pavimenti a mosaico. Sull'acropoli cittadina sono situati una \"domus\" e un tempietto del I secolo a.C., testimonianza dell'adesione al modello romano dopo la conquista.\nNei pressi dell'acropoli \u00e8 una delle porte monumentali della citt\u00e0. Le mura di fortificazione sono costruite secondo canoni consolidati: un paramento esterno ed uno interno realizzato con blocchi squadrati (opera quadrata) e lo spessore tra i due paramenti riempito con materiale lapideo, il cosiddetto \"emplekton\".\nSi \u00e8 rivelato un insediamento molto pi\u00f9 grande di quanto non siano gli altri insediamenti lucani conosciuti. Si ipotizza, per questo, che dovesse avere una funzione di primaria importanza ed essere punto di riferimento di un territorio molto vasto.\nCalle.\nL'insediamento, ubicato nell'omonima contrada, \u00e8 al centro di un fitto sistema viario. La sua esplorazione \u00e8 soltanto all'inizio e, ad oggi, ha potuto accertare una fase di espansione tra il II ed il I secolo a.C., epoca a cui risale un importante impianto termale con pavimento a mosaico (il mosaico \u00e8 oggi esposto nel Museo archeologico nazionale Domenico Ridola di Matera).\nLa citt\u00e0 di Calle fu un centro di produzione ceramica fino al V, VI secolo d.C. con prodotti diffusi in un vasto territorio che supera i confini dell'attuale regione.\nSantuario della Madonna di Fonti.\nUbicato nel bosco omonimo, il santuario, secondo le fonti della tradizione, sarebbe stato costruito intorno ad una antichissima immagine della Madonna con Bambino dipinta su un muricciuolo e scoperta, in mezzo ai rovi ed alla fitta vegetazione, grazie ad un vaccaro che dopo aver smarrito una mucca la ritrov\u00f2, inginocchiata sulle zampe anteriori, a contemplare questa immagine.\nIl santuario \u00e8, comunque, uno dei principali luoghi mariani della regione, meta di pellegrinaggi soprattutto nelle domeniche di maggio. Molti fedeli, per devozione, compiono il tragitto a piedi dai comuni di provenienza, alcuni dei quali, come San Mauro Forte, distanti oltre 40\u00a0km.\nSociet\u00e0.\nEtnie e minoranze straniere.\nGli stranieri regolari sono 77 pari al 1,32% della popolazione tricaricese. La principale comunit\u00e0 rappresentata \u00e8 quella rumena con 24 cittadini residenti.\nTradizioni e folclore.\nLe maschere di Tricarico.\nLe maschere di Tricarico (\"L\u00eb m\u00e0\u0282k\u00ebr\u00eb\" nel dialetto tricaricese), costituiscono un retaggio di culture ancestrali, legato, si ritiene, a riti di fertilit\u00e0. Mucche e tori, impersonati da uomini (la partecipazione \u00e8 interdetta alle donne) rappresentano una mandria in transumanza nella quale i partecipanti mimano l'andatura ed i movimenti degli animali, comprese le \"prove di monta\" dei tori sulle vacche.\nLa maschera da mucca \u00e8 costituita da un cappello a falda larga coperto da un foulard e da un velo e riccamente decorato con lunghi nastri multicolori che scendono fino alle caviglie; la calzamaglia indossata (o, in alternativa, maglia e mutandoni di lana) \u00e8 anch'essa decorata con nastri o foulards dai colori sgargianti al collo, ai fianchi, alle braccia ed alle gambe.\nLa maschera da toro \u00e8 identica nella composizione ma si distingue per essere completamente nera con alcuni nastri rossi.\nOgni maschera ha un campanaccio, diverso nella forma e nel suono a seconda che si tratti di mucche o di tori.\nAll'alba del 17 gennaio, giorno dedicato a Sant'Antonio abate, protettore degli animali, \u00e8 usanza che i fedeli, insieme ai propri animali per i quali si invoca la benevolenza del santo e che per l'occasione vengono agghindati con nastri, collanine e perline colorate, compiano tre giri intorno alla chiesa a lui dedicata per poi ricevere, dopo la messa, la benedizione da parte del prete.\nLo stesso rituale \u00e8 osservato dalla mandria, prima di muoversi verso il centro storico e percorrerne tutti gli antichi rioni.\nLa sfilata delle maschere si ripete l'ultima domenica prima della chiusura del carnevale.\nCultura.\nIstruzione.\nScuole.\nScuole Statali.\nRione S. Maria. \nRione S.Maria. \nVia Marconi.\nScuola primaria (elementare)\nViale Reg. Margherita 89. \nViale Reg. Margherita 89.\nVia fratelli Cervi, 1.\nVia Appia.\nVia Appia snc.\nVia Appa snc.\nScuole Private.\nvia Badia.\nVia Badia.\nMusica.\nAntonio Infantino, poeta, musicista e artista, crebbe a Tricarico, ove si radic\u00f2 in lui un profondo attaccamento ai valori ed alle sonorit\u00e0 della tradizione rurale che lo accompagnarono nel corso della sua carriera. Fu il fondatore della formazione locale dei Tarantolati di Tricarico, interpreti di musica etnica in dialetto lucano.\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per la lavorazione del rame.\nAmministrazione.\nAltre informazioni amministrative.\nTricarico \u00e8 sede della Comunit\u00e0 montana Medio Basento. Oltre Tricarico fanno parte della Comunit\u00e0 Montana anche Calciano, Garaguso e Oliveto Lucano.\nSport.\nLa principale squadra di calcio \u00e8 l'ASD Tricarico Pozzo di Sicar, che milita nel campionato di Promozione Basilicata."}
{"id": "30201", "revid": "57872", "url": "https://it.wikipedia.org/wiki?curid=30201", "title": "Valsinni", "text": "Valsinni (fino al 1873 chiamata \"Favale San Cataldo\") \u00e8 un comune italiano di abitanti della provincia di Matera in Basilicata.\nA Valsinni \u00e8 stata assegnata la Bandiera arancione, un marchio di qualit\u00e0 turistico-ambientale conferito dal Touring Club Italiano ai piccoli comuni dell'entroterra italiano.\nGeografia fisica.\nTerritorio.\nValsinni si trova ad un'altitudine di 250 , nella parte sud-occidentale della provincia al confine con la parte sud-orientale della provincia di Potenza e con la parte nord-orientale della provincia di Cosenza, su un'altura che domina la valle del Sinni, il cui corso proprio nel tratto a valle dell'abitato procede incassato tra suggestive rupi. Lo scorrere del fiume, che in passato caratterizzava con il suo rumore pacato e continuo il paesaggio del piccolo centro, \u00e8 dal 1985 fortemente diminuito perch\u00e9 le acque del fiume sono imbrigliate dalla diga di Monte Cotugno, che rifornisce di acqua buona parte della provincia di Matera e della Puglia. Confina a nord con il comune di Colobraro (7\u00a0km), ad est con Rotondella (14\u00a0km) e Nova Siri (15\u00a0km), a sud con il comune calabrese di Nocara (CS) (15\u00a0km), e ad ovest con San Giorgio Lucano (16\u00a0km) e Noepoli (PZ) (18\u00a0km). Dista 79\u00a0km da Matera e 124\u00a0km da Potenza. \nAlle spalle del centro abitato si erge il monte Coppolo, sulla sommit\u00e0 del quale si trova anche un'importante area archeologica, ed \u00e8 inserito nel territorio del Parco nazionale del Pollino. Fa parte della Comunit\u00e0 Montana Basso Sinni.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +7,4\u00a0\u00b0C, mentre quella del mese pi\u00f9 caldo, agosto, \u00e8 di +25,2\u00a0\u00b0C.\nOrigini del nome.\nIl nome \u00e8 relativamente recente e fino al 1873 il suo nome, che nell'uso comune era accorciato semplicemente in \"Favale\" (\"terra ricca di sorgenti\"), venne modificato in \"Valsinni\" nel 1873, con regio decreto n 1573 del 14 settembre 1873, pubblicato sulla Gazzetta Ufficiale del Regno il successivo 1\u00ba ottobre.\nStoria.\nIl luogo dove sorge Valsinni \u00e8 uno tra quelli ritenuti pi\u00f9 probabili come luogo dove sorgeva l'antica citt\u00e0 della Magna Grecia Lagaria. Il paese \u00e8 comunque menzionato a partire dall'XI secolo con il nome di Favale, appartenne in feudo ai Sanseverino, ai Vivacqua di Oriolo, ai Capaccio, ai Galeota, ai Morra. Nel 1528 il feudo di Gian Michele Morra, padre della poetessa Isabella Morra, pass\u00f2 sotto la Corona di Spagna in seguito alla sconfitta delle truppe di Francesco I di Francia nei confronti di Carlo V, ed il Morra, che appoggiava il re francese, fu costretto ad emigrare a Parigi insieme a suo figlio Scipione. Sua moglie e gli altri figli, tra cui Isabella molto legata al padre, invece restarono a Favale, nel castello che ancora oggi domina la parte antica del borgo. Cos\u00ec l'antica Favale fu teatro della tragica storia di Isabella Morra, giovane ed illustre poetessa petrarchista uccisa dai fratelli a soli 26 anni dopo che questi ultimi scoprirono la sua relazione epistolare con il poeta spagnolo Diego Sandoval de Castro, barone di Bollita.\nMonumenti e luoghi d'interesse.\nLa parte antica di Valsinni (il Borgo) \u00e8 stretta intorno al castello e non \u00e8 accessibile alle automobili. \u00c8 costituita da abitazioni vecchie di secoli accostate l'una all'altra e separate da strette vie che si inerpicano sui fianchi dello sperone roccioso su cui \u00e8 edificato il paese. Poich\u00e9 sono presenti spesso dislivelli di alcuni metri nell'ambito di una stessa abitazione, molte case hanno come accesso o punto di transito tra due vie un gafio, cio\u00e8 un passaggio coperto in pietra che passa sotto un'abitazione (v. figura).\nIl castello di Valsinni \u00e8 posto sul punto pi\u00f9 alto del borgo antico, i cui vicoli si snodano in file concentriche e sovrapposte ai suoi piedi, e domina la valle del Sinni. Di aspetto aragonese ma gi\u00e0 esistente in epoca medioevale, infatti fu presumibilmente edificato su una preesistente fortificazione longobarda. Sono ancora conservati opere, documenti e scritti testimonianti la vicenda esistenziale e la solitudine della poetessa che l\u00ec visse.\nSulla cima del monte Coppolo sono visibili i resti di un'antica citt\u00e0 fortificata, ed in particolare l'acropoli edificata nel IV secolo a.C. e la cinta muraria formata da blocchi squadrati. Secondo il professor Lorenzo Quilici, il quale si basa sulla descrizione data da Strabone, quest'antica citt\u00e0 potrebbe essere la mitica citt\u00e0 greca di Lagaria, fondata da Epeo, il costruttore del cavallo di Troia.\nChiesa Madre di Santa Maria Assunta \nEdificata sui resti di un\u2019antica cappella medievale, al\u00a0suo interno si possono ammirare splendidi affreschi, l\u2019organo, un crocefisso del cinquecento ed un presepe in pieno stile napoletano, oltre che le reliquie di San Fabiano, Papa martire nominato dal popolo e che rimase in carica dal gennaio del 236 a gennaio del 250.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 59 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania: 35 (2,09%)\nCultura.\nCinema.\nValsinni \u00e8 stata scelta come ambientazione del film:"}
{"id": "30202", "revid": "1932958", "url": "https://it.wikipedia.org/wiki?curid=30202", "title": "Abriola", "text": "Abriola \u00e8 un comune italiano di abitanti della provincia di Potenza in Basilicata.\nGeografia fisica.\nSorge a nella parte centro-occidentale della provincia. Confina con i comuni di: Calvello e Pignola (), Anzi (), Tito (), Marsico Nuovo e Sasso di Castalda (). Dista da Potenza e dall'altra provincia lucana Matera.\nStoria.\nNon ci sono testimonianze certe sulle origini della citt\u00e0. Le uniche certezze di un insediamento si hanno intorno al IX secolo quando i Saraceni, dopo l'occupazione di Conza nell'872, si spinsero fino in Lucania e ad Abriola fondarono una munita cittadella fortificata a presidio della vallata della Fiumara di Anzi.\nProprietario di Abriola divenne il saraceno Bomar, signore di Pietrapertosa,\nNel 907, la citt\u00e0 fu ceduta al longobardo Sirifo e in quest'epoca nasce il toponimo di Abriola, derivante da \"Briola\", \u201cluogo di caccia di un conte longobardo\u201d. Questa interpretazione etimologica \u00e8 confermata dall'arma, rappresentata \"d'azzurro, ad una quercia munita sulla vetta di mezzo di un monte di tre cime, attraversata da un cinghiale\u201d.\nNel XII secolo divenne feudo all'interno del Principato di Taranto. Nel corso dei secoli successivi il feudo appartenne a molti casati, tra cui quello dei D'Orange, dei Di Sangro, dei Caracciolo ed infine dei Federici.\nNel 1809 il borgo divenne scenario di uno dei pi\u00f9 efferati episodi di brigantaggio che la storia ricordi: lo sterminio della intera famiglia del barone Federici, per opera di una delle pi\u00f9 temute bande di briganti dell'epoca, capitanata da Domenico Rizzo detto Taccone. L'orografia dei luoghi e la presenza di folti boschi rendevano il territorio intorno ad Abriola, ideale per le scorrerie di briganti, tra cui si ricorda Antonio Locaso, nativo della citt\u00e0.\nUn personaggio illustre \u00e8 il pittore Giovanni Todisco vissuto tra il 1500-1600.\nOggi Abriola \u00e8 una ridente cittadina turistica poich\u00e9 a pochi chilometri dall'abitato in localit\u00e0 Piana del Lago sono disponibili piste da sci per gli amanti degli sport invernali.\nSimboli.\nLo stemma del comune di Abriola \u00e8 stato riconosciuto con decreto del capo del governo del 9 luglio 1930.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune di Abriola in totale sono 24, pari al 1,75% della popolazione.\nLe nazionalit\u00e0 maggiormente rappresentate sono:\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per la produzione di sedie impagliate.\nAmministrazione.\nSegue un elenco delle amministrazioni precedenti.\nSport.\nCalcio e calcio a 5.\nL'ASD Sporting Abriola milita in Serie D di Calcio a 5. Nella stagione 2014/2015 \u00e8 stata la prima squadra di Abriola a partecipare ad un Campionato di Calcio a 5. Nella stagione 2016/17 si \u00e8 iscritta anche al Campionato di Seconda Categoria della Basilicata Girone B e nella stagione seguente dopo essere arrivata seconda, solo dietro all'Elettra Marconia dopo lo spareggio per la vittoria finale del campionato, riesce a conquistare la vittoria dei play-off ottenendo la promozione in Prima Categoria. In passato un'altra squadra nata nel 2000, Abriola 90, ha militato in Eccellenza Basilicata, vincendo la relativa Coppa Italia Dilettanti Basilicata nella stagione 2003-2004."}
{"id": "30205", "revid": "122624988", "url": "https://it.wikipedia.org/wiki?curid=30205", "title": "Anzi (Italia)", "text": "Anzi \u00e8 un comune italiano di abitanti della provincia di Potenza in Basilicata.\nGeografia fisica.\nTerritorio.\nSorge a nella parte centrale della provincia. Per la sua altitudine \u00e8 il 3\u00ba comune pi\u00f9 alto della regione dopo Pietrapertosa e Marsicovetere. Fa parte del Parco nazionale dell'Appennino Lucano Val d'Agri Lagonegrese. \nConfina con i comuni di: Laurenzana (), Calvello (), Trivigno (), Abriola (), Brindisi Montagna (), Castelmezzano (), Pignola (), Potenza (). Dista appunto da Potenza e dall'altra provincia lucana Matera. il clima \u00e8 continentale appenninico in inverno e fresco e ventilato d'estate.\nOrigine del nome.\nAnzi deriva probabilmente dal latino Anxia, Anxa, Ancie, anagrammi di Einca, osco. Nel 1800, nella contrada San Giovanni, hanno trovato una pietra triangolare con una oscura epigrafe, per un lungo periodo la scritta rimase incomprensibile ma alla fine venne decifrata. L'iscrizione osca riporta il termine EINCA.\nStoria.\nAnzi \u00e8 stato abitato sin dall'et\u00e0 del Ferro, dagli Enotri, dai Romani e Lucani. Con i Greci diventa un paese noto per la produzione di ceramica, abbiamo a testimonianza i reperti archeologici, trovati nelle varie campagne del luogo, a partire dal '700 e conservati nel museo Museo Archeologico di Napoli e altri musei nel mondo tra cui il British Museum di Londra. Questo paese \u00e8 stato sotto il controllo dei Longobardi, dei Normanni e poi sotto ai vari signori feudali. Questo luogo si chiamava \"ANXIA\" ed era potente e ricchissima.\nCon la denominazione di Anxia, il centro appare documentato per la prima volta nella Tavola Peutingeriana, una primordiale cartina geografica voluta dall'imperatore Teodosio, che regn\u00f2 tra il 347 e il 395 d.C. \nAnzi aveva una certa importanza nell'antichit\u00e0 grazie al suo collocamento geografico in una posizione strategica. La via per Anzi era come un intinerario obbligato per il collegamento da Potenza e l'antica Grumentum. La strada chiamata Herculea venne fatta costruire nel IV sec. d.C. dall'imperatore Diocleziano e portata a termine sotto Massimiano Erculio. \nIntorno al 1240 Federico II decide di restaurare il castello di Anzi che aveva bisogno di un intervento urgente, il quale era gravemente danneggiato a causa dell'assedio di Ruggero.\nStemma.\nLo stemma di Anzi rappresenta una torre merlata sopra a tre monti. Sulla cima della torre ci sono tre spighe di grano.\nCultura e luoghi d'interesse.\nIn questo paese si pu\u00f2 ammirare il quarto pi\u00f9 grande Presepe poliscenico d'Europa e poi sulla cima del monte Siri dal 2008 \u00e8 in funzione un planetario osservatorio astronomico, gestito dall'associazione di volontariato Teerum Valgemon Aesai, sede di Anzi.\nNel bosco del comune di Anzi c'\u00e8 un villaggio turistico di nome \"La Casa nel Bosco\" dove c'\u00e8 anche un parco dei dinosauri riprodotti in dimensioni reali.\nSul monte Siri ci sono i resti di un castello costruito nel 1091, dove andava in scena uno spettacolo meraviglioso grazie anche alla splendida vista sulla Diga della Camastra.\nNella piazza di Anzi \u00e8 collocata una fontana artistica sulla civilt\u00e0 contadina, realizzata dall'artista lucano Lo Sasso. Raffigura un pastore che stava addomesticando un montone castrato per diventare capo mandria. Inaugurata nel 2008 e rappresenta la millenaria tradizione contadina e pastorale delle genti lucane.\nPalazzo La Fenice gi\u00e0 Palazzo Fittipaldi - sorto sul soppresso ospizio dei certosini di Padula, che in questo comune possedevano\nvistose rendite, \u00e8 appartenuto nel passato alla dinastia dei Fittipaldi. Il palazzo Baronale \u00e8 oggi propriet\u00e0 del\nComune, ed \u00e8 attualmente la sede degli uffici Municipali. Di particolare interesse \u00e8 l'elegante Cappella di San Lorenzo annessa al palazzo. Il Palazzo La Fenice, architettonicamente si pu\u00f2 identificare come un tipico palazzo baronale settecentesco, gi\u00e0 ospizio dei certosini di Padula che disponevano di ingenti possedimenti sul territorio. Acquistato dalla nobile famiglia dei Baroni Fittipaldi venne impreziosito da pregevoli affreschi di figure neoclassiche tuttora custoditi all'interno.\nArchitetture religiose.\nSulla vetta del monte Siri si trova la chiesa di Santa Maria che custodisce bellissimi affreschi del Todisco(XVI) e presenta un portale tardogotico(1525).\nScendendo gi\u00f9 \u00e8 situata la chiesa romano-gotica di Santa Lucia che conserva un'acquasantiera del medioevo.\nLa chiesa Madre di San Donato, Patrono di Anzi, svetta in piazza Dante. La quale vieni ricostruita nell'Ottocento sulla struttura cinquecentesca gi\u00e0 esistente.\nLa chiesa di Sant'Antonio, che \u00e8 stata innalzata nel 1587, era un tempo cappella del convento dei frati Minori Osservanti e dedicata alla S.S.Trinit\u00e0. \u00c9 di ordine ionico e sull'altare maggiore ospita la pregiatissima tela della incoronazione della Vergine tra angeli osannati.\nNella frazione del paese c'\u00e8 una cappella di nome San Donato che d\u00e0 il nome alla contrada.\nSociet\u00e0.\nTradizioni e folclore.\nUna tradizione di questo paese sono i fuochi di Sant'Antonio, una festa in onore del Santo, il 12 e 13 giugno. I giovani dei vari quartieri di Anzi vengono coinvolti, gi\u00e0 nel mese di maggio, nella raccolta delle ginestre che alimentano i fal\u00f2 durante la sera del 12 giugno. Alcuni giovani lanciano nei fal\u00f2 le ginestre e altri trasportano le \"guglie\" di legno con l'immagine di Sant'Antonio, accompagnati dalla banda. Lo scopo del tradizionale rituale \u00e8 di attraversare tutti i fuochi con le due \"guglie\" camminando tra i carboni incandescenti e le fiamme, e facendole muovere e \"ballare\" tra i vari quartieri. Il passaggio delle \"guglie\" rappresenta simbolicamente la vittoria del bene (il Santo) sul male (i fuochi, il peccato degli uomini).\nAmministrazione.\nSindaci dal 1809 al 2019\n1809 Donato Gerardo Brancati\n1813-1815 Giuseppe De Stefano, medico.\n1816-1819 Giuseppe De Stefano, medico.\n1819-1821 Arcangelo Fittipaldi\n1822-1825 Vincenzo Bonomo\n1825-1828 D. Giuliano Genzani\n1829-1831 Francesco Paolo Battaglia\n1831-1834 Francesco Paolo Battaglia\n1835-1836 Don Arcangelo Fittipaldi\n1836-1837 Don Lorenzo De Stefano\n1837-1840 Don Arcangelo Brancati\n1841-1843 Don Giuliano Clossi\n1844-1847 Nicola Genzani\n1848-1851 Antonio Ambirsi\n1867-1869 Antonio Fittipaldi\n1870-1873 Francesco Paolo Pomarici\n1874-1875 Francesco Paolo Pomarici\n1876-1878 Francesco Paolo Pomarici\n1879-1881 Francesco Paolo Pomarici\n1882-1884 Giuseppe Fittipaldi, barone\n1885-1887 Francesco Paolo Pomarici\n1888-1889 Francesco Paolo Pomarici\n1889-1891 Emanuele Fittipaldi, barone\n1891-1894 Emanuele Fittipaldi, barone\n1895-1898 Francescoantonio Barra\n1899-1901 Don Luigi Fittipaldi\n1902-1903 Don Luigi Fittipaldi\n1903-1905 Francescoantonio Barra\n1905-1907 Ferdinando Fittipaldi\n1911-1914 Ferdinando cav. Fittipaldi\n1914-1919 Rocco Cilibrizzi, fabbro\n1919 Baldassarre Cimarrusti, commissario prefettizio\n1920 Emanuele Fittipaldi\n1920-1924 Francesco Paolo Biscaglia, avvocato\n1924-1928 Colonnello Vincenzo De Asmundis, podest\u00e0\n1928-1929 Capitano Paolo Grippo, podest\u00e0\n1929-1931 Ferdinando cav. Fittipaldi, podest\u00e0\n1931-1933 Raffaele De Stefano, podest\u00e0\n1933-1935 Giuseppe Pomarici Ambirsi, podest\u00e0\n1935 Antonio Leopardi Barra, delegato podestarile\n1935-1939 Prospero Miranda, podest\u00e0\n1939-1943 Guglielmo De Feis, podest\u00e0\n1943 Antonio cav. Fittipaldi, podest\u00e0\n1944-1945 Antonio cav. Fittipaldi\n1945 Giovanni Russo, commissario Prefettizio\n1945 Col. Giacomo Lacava, subcommissario prefettizio\n1946 Giuseppe Nicola Marotta\n1946-1948 Antonio Fittipaldi\n1948-1951 Antonio Fittipaldi\n1952-1956 Giovanni Fittipaldi\n1956-1960 Antonio Sarli\n1960-1964 Giovanni Fittipaldi\n1964-1967 Biagio De Stefano\n1967... Rocco Vincenzo Di Melfi\n1967-1972 Pasquale Garaguso\n1972-1978 Domenico Enrico Leopardi Barra\n1978... Domenico Enrico Leopardi Barra\n1978-1983 Giuseppe Tortorelli\n1983-1988 Michele Donato Bellettieri\n1988... Nicola Leopardi Barra\n1988-1993 Giuseppe Cutro\n1993-1997 Giuseppe Cutro\n1997-2001 Gerardo Cicchetti\n2001-2003 Rocco Lucio Pompeo Licastro\n2003-2004 Giuseppe Forlenza, commissario prefettizio\n2004-2009 Giovanni Petruzzi\n2009-2014 Giovanni Petruzzi\n2014-2019 Piera Cilibrizzi\n2019... Maria Filomena Graziadei\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Polisportiva Anzi\" che milita nel campionato di seconda categoria lucana. I colori sociali sono il giallo ed il rosso."}
{"id": "30207", "revid": "322321", "url": "https://it.wikipedia.org/wiki?curid=30207", "title": "Atella (comune)", "text": "Atella (\"Rat\u00e8dd\u0259\" o \"Rat\u00e9dd\u0259\" in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nAtella sorge a nel cuore della Valle di Vitalba, ampia zona perlopi\u00f9 pianeggiante che si estende da Lagopesole al monte Vulture nella parte settentrionale della Basilicata al confine con la parte orientale della provincia di Avellino.\nConfina con i comuni di: Rionero in Vulture (), Filiano e Ripacandida (), Ruvo del Monte (), San Fele (), Bella (), Calitri (AV) () e Avigliano (). Dista da Potenza e dall'altro capoluogo di provincia lucano,\nMatera.\nStoria.\nSebbene la sua fondazione sia datata al trecento, esistono alcune ipotesi che identificano un'origine ancor pi\u00f9 antica del comune. , da profughi provenienti dall'omonima citt\u00e0 campana, o che fosse sorta sulle rovine di un'altra citt\u00e0 (Celenna), menzionata dal poeta latino Virgilio nell\"Eneide\". Alcuni reperti, come una necropoli del IV secolo a.C. e un sarcofago d'epoca imperiale romana (oggi conservato nel Museo archeologico nazionale di Napoli), sembrano comprovare un'origine pi\u00f9 antica di quella riconosciuta attualmente. Nei pressi della \"Torre degli Embrici\", scavi archeologici hanno riportato alla luce nel 2004 un insediamento agricolo-termale, risalente agli ultimi secoli prima di Cristo e occupato fino al tardo Medioevo.\nUna bolla di papa Eugenio III datata 1152 diede vita a \"Santa Maria di Rivonigro\", casale del feudo di Atella, a sua volta appartenente al vescovo di Rapolla.\nTuttavia l'abitato \u00e8 il risultato di un impianto di fondazione dalla forma scacchiera risalente tra il 1320 ed il 1330, a seguito di una riorganizzazione economico-sociale voluta dagli angioini. Giovanni d'Angi\u00f2, figlio di re Carlo II, nonch\u00e9 conte di Gravina e signore di San Fele, Vitalba ed Armaterra, promise l'esenzione dalle imposte per 10 anni a coloro che si sarebbero trasferiti nella citt\u00e0 che stava sorgendo per suo volere. Questa proposta si rivel\u00f2 vantaggiosa per tutti quei cittadini che erano stati impoveriti dalle continue guerre e oppressi dai pesanti tributi dei feudatari del Vulture-Melfese.\nFu cos\u00ec che Atella venne popolata da gente proveniente perlopi\u00f9 dalle zone di Rionero, Monticchio, Lagopesole, Agromonte, Balvano, Caldane, Sant'Andrea ed altri luoghi della zona. Sotto il governo angioino, Atella divenne un centro economico e militare molto importante, tanto da essere, a quel tempo, una delle citt\u00e0 pi\u00f9 ricche della Basilicata e, proprio per il suo crescente sviluppo, sub\u00ec un notevole incremento demografico. La citt\u00e0 venne dotata di mura e di un castello, il suo accesso era assicurato da due porte di cui al giorno oggi \u00e8 rimasta solamente una, quella di \"San Michele\". I prodotti atellani come cereali, formaggi e salumi venivano esportati nelle citt\u00e0 pi\u00f9 importanti del meridione e diversi atellani strinsero rapporti con alcune corti principesche italiane.\nQuest'epoca di pace e prosperit\u00e0 duro circa un secolo e per Atella si prospett\u00f2 un progressivo declino, causa i ripetuti saccheggi, i continui passaggi da un feudatario all'altro e violente scosse sismiche. Nel 1423, la citt\u00e0 divenne feudo di Giovanni Caracciolo mentre nel 1496 fu saccheggiata dall'esercito francese di Gilberto di Montpensier e conquistata nel 1502 dal generale aragonese Gonzalo Fern\u00e1ndez de C\u00f3rdoba dopo un assedio di circa 30 giorni. In seguito numerosi nobili ebbero in dote Atella, come Filippo Chalon nel 1530, Antonio de Leyva nel 1532 e altre famiglie come i Capua, i Gesualdo e i Filomarino: questi ultimi in particolare concessero capitoli (ovvero degli accordi tra feudatario e vassalli) alla \"Terra di Atella\" e il \"Casale di Arenigro\" a cittadini di chiara origine grecofona.\nIl comune venne seriamente danneggiato dal terremoto del 1694 che rovin\u00f2 gran parte del patrimonio urbano, soprattutto il castello, di cui rimane, al giorno d'oggi, solamente la \"Torre Angioina\". Il sisma costrinse anche molti abitanti della cittadina a trasferirsi a Melfi che, seppure anch'essa danneggiata, presentava migliori condizioni di vivibilit\u00e0. Nel 1851 ci fu un altro sisma che quasi distrusse il paese. Nel periodo dell'unit\u00e0 d'Italia, Atella partecip\u00f2 attivamente al brigantaggio post-unitario che interess\u00f2 gran parte della Basilicata. Circa un centinaio furono gli atellani coinvolti nelle rivolte brigantesche successive al 1861. Il maggior rappresentante del brigantaggio atellano fu Giuseppe Caruso, luogotenente di Carmine Crocco, che poi trad\u00ec il suo capo dopo essersi costituito alla Guardia Nazionale Italiana.\nMonumenti e luoghi d'interesse.\nArchitetture religiose.\nChiesa madre di Santa Maria ad Nives.\n\u00c8 una struttura risalente al XIV secolo, ha subito numerosi restauri per via dei numerosi terremoti che, sin dalla sua costruzione, ne hanno minato la stabilit\u00e0. Proprio per questo l'edificio presenta vari fasi temporali di costruzione, la facciata trecentesca si contrappone infatti all'interno datato XVIII secolo. \u00c8 stata dedicata a \"Santa Maria della Neve\" (in latino della neve \u00e8 traducibile in \"ad nives\"). La facciata, che si affaccia sulla piazza principale del comune, \u00e8 composta da un portale con arco a sesto acuto, in alto un rosone e due nicchie con le statue di Sant'Antonio Abate e San Nicola di Bari, su un livello superiore vi \u00e8 un crocifisso arcaico. La parte interna della chiesa, composta da una singola navata, presenta dipinti di epoca cinquecentesca come \"L'Annunciazione\" e un quadro dell'Ottocento raffigurante \"La Madonna della Neve\", a cui \u00e8 dedicata la struttura.\nChiesa di Santa Lucia.\nFu fondata nel 1389 e ha subito profonde ristrutturazioni nel 1694. Conserva al suo interno un affresco quattrocentesco della \"Madonna Riparatrice\", riscoperto a seguito del terremoto del Vulture del 1851. L'affresco \u00e8 considerato da certi \"miracoloso\" perch\u00e9 riusc\u00ec a proteggere Atella dal sisma, che caus\u00f2 solamente due morti, mentre nelle citt\u00e0 limitrofe si registrarono ingenti danni a cose e persone. Questo presunto evento soprannaturale colp\u00ec perfino il re Ferdinando II delle Due Sicilie che, in visita nella zona, volle ammirare l'opera con i suoi occhi, ordinandone la riproduzione. Inoltre diede un contributo di 1.500 ducati per la ricostruzione della chiesa.\nMonastero delle Suore Benedettine.\nVenne edificato nel XV secolo con il finanziamento di Nardo De Alessandrellis, esponente di una delle famiglie pi\u00f9 nobili di Atella, morto nel 1426. Formato da un'unica navata, l'edificio si sviluppa su due livelli intorno a due chiostri di cui quello pi\u00f9 piccolo di forma regolare costituisce il nucleo pi\u00f9 antico ed \u00e8 composto da portali e da bifore in pietra scolpita.\nMonastero di Santa Maria degli Angeli.\nRisalente al XIV secolo, appartenne inizialmente a una comunit\u00e0 di frati Francescani e fu abbandonato a causa dei terremoti che rovinarono la struttura. Nel 1706 venne affidato al Padre Cono da Cancellara. Secondo una descrizione del 1723, il monastero \u00e8 composto da trenta stanze abitabili con altri ambienti al primo piano, al piano terreno vi \u00e8 un refettorio, le cucine ed altre sette stanze. Attorno al chiostro si erge un porticato, composto da volte a crociera, con loggiato superiore. All'epoca era anche coperto da una volta a tutto sesto, poi crollata.\nArchitetture militari.\nTorre Angioina.\nLa Torre Angioina \u00e8 l'unico elemento rimanente del castello costruito dagli angioini, distrutto dal terremoto del 1694. Il castello, che era formato da quattro torri laterali di guardia e circondato da un profondo fossato, fu oggetto di due lunghi e sanguinosi assedi, avvenuti nel 1361 e del 1496.\nSiti archeologici.\nArea archeologica paleolitica.\nPosta nelle vicinanze del cimitero di Atella, \nAree naturali.\nLaghi di Monticchio.\nIl lago piccolo di Monticchio insieme al Lago Grande costituiscono la coppia di laghetti vulcanici che \u00e8 andata ad occupare ci\u00f2 che resta dell'antico cratere del vulcano Vulture. La riserva ricade nel territorio del comune di Atella.\nSociet\u00e0.\nEtnie e minoranze straniere.\nAl 31 dicembre 2018 risultano residenti sul territorio comunale 155 cittadini stranieri. Le comunit\u00e0 pi\u00f9 rappresentate sono:\nGeografia antropica.\nFrazioni.\nSant'Ilario.\nSant'Ilario \u00e8 un piccolo borgo del comune di Atella situato a 870 metri sul livello del mare, su un contrafforte dell'appennino che da monte Caruso () declina verso la valle di Vitalba () Aggrappato sul lato est del contrafforte, a ridosso dell'antico Tratturo Regio, Potenza-Venosa, apre le sue finestre verso levante dove, imperterrito, troneggia l'autorevole mole del castello di Lagopesole. Il borgo di Sant'Ilario prende il nome dall'antico feudo omonimo che lo circonda, la cui origine si perde nella notte dei tempi. Un'antica leggenda racconta, che il nome gli fu lasciato da Sant'Ilario da Poitiers, il santo francese vescovo della chiesa, vissuto nel 300 d.C., dopo aver sostato alcuni giorni nel luogo durante il suo viaggio in Terra santa. I resti di un altro antico casale omonimo e i resti di due castelli denominati, ancora oggi, Castelli di Sant'Ilario, risalenti all'anno 1000, testimoniano l'antichit\u00e0 del feudo. Tra la fine del 700 e gli inizi dell'800 nel feudo si insediano gruppi di coloni aviglianesi i quali, danno origine all'attuale borgo. La costruzione del borgo avviene in pochissimo tempo poich\u00e9 vengono riciclate le pietre dei due antichi castelli, che sorgevano poco lontano, su un altopiano che domina tutta la valle di Vitalba, dal quale si pu\u00f2 allungare lo sguardo fino ai lontani orizzonti dell'Irpinia e del Gargano.\nNel 1861, con decreto di Francesco II di Borbone, i coloni aviglianesi che abitavano il borgo, e che non avevano mai perso i contatti con la terra madre di Avigliano, furono costretti a passare anagraficamente sotto il comune di Atella, proprietario ufficiale del feudo, per conservare il diritto di possesso sul territorio, nel quale si erano, da tempo, insediati. Durante la questione meridionale, per la sua posizione geografica, per la lontananza dai controlli e per la vicinanza al bosco, che favoriva la fuga, il borgo divenne un covo di briganti. Fu bruciato due volte: una volta da parte di questi ultimi e una volta da parte della Guardia Nazionale che cercava vanamente di riconquistare il controllo del territorio. Il borgo riusc\u00ec a sopravvivere alle vicende brigantesche, venne ricostruito interamente e si ripopol\u00f2 di nuovo raggiungendo alla fine dell'800 circa abitanti. Si costru\u00ec il cimitero e si avviarono diverse attivit\u00e0 commerciali e artigianali alle quali facevano capo altri abitanti delle contrade vicine. Il borgo \u00e8 stato per lunghissimo tempo, fino agli anni 1963-1964, il punto di riferimento per tutta la vasta zona circostante che ricadeva anche nei comuni di Bella, San Fele ed Avigliano. Per questo motivo, si prospett\u00f2, addirittura, la possibilit\u00e0 di diventare comune autonomo. Ma ancora una volta l'emigrazione verso le grandi citt\u00e0 industrializzate del nord ha avuto la meglio, cos\u00ec a poco a poco il borgo si \u00e8 spopolato come tutti i paesi della Basilicata. Oggi il borgo di Sant'Ilario si riscopre come luogo turistico, sia estivo che invernale, poich\u00e9 \u00e8 sorta un'accogliente struttura alberghiera pronta ad ospitare scuole, visitatori e turisti.\nSant'Andrea.\nLa frazione o localit\u00e0 di Sant'Andrea dista 5,52 chilometri dal medesimo comune di Atella di cui essa fa parte. La frazione o localit\u00e0 di Sant'Andrea sorge a 700 metri sul livello del mare. Nella frazione o localit\u00e0 di Sant'Andrea risiedono centoquarantaquattro abitanti, dei quali sessantanove sono maschi e i restanti settantacinque femmine.\nSono presenti a Sant'Andrea complessivamente 71 edifici, dei quali solo 69 utilizzati. Di questi ultimi 63 sono adibiti a edilizia residenziale, 6 sono invece destinati a uso produttivo, commerciale o altro. Dei 63 edifici adibiti a edilizia residenziale 60 edifici sono stati costruiti in muratura portante, 3 in cemento armato e 0 utilizzando altri materiali, quali acciaio, legno o altro. Degli edifici costruiti a scopo residenziale 8 sono in ottimo stato, 27 sono in buono stato, 27 sono in uno stato mediocre e 1 in uno stato pessimo.\nMontesirico.\nLa frazione o localit\u00e0 di Montesirico dista 5,14 chilometri dal medesimo comune di Atella di cui essa fa parte. La frazione o localit\u00e0 di Montesirico sorge a 624 metri sul livello del mare. Sono presenti a Montesirico complessivamente 55 edifici, dei quali solo 53 utilizzati. Di questi ultimi 49 sono adibiti a edilizia residenziale, 4 sono invece destinati a uso produttivo, commerciale o altro. Dei 49 edifici adibiti a edilizia residenziale 44 edifici sono stati costruiti in muratura portante, 3 in cemento armato e 2 utilizzando altri materiali, quali acciaio, legno o altro. Degli edifici costruiti a scopo residenziale 11 sono in ottimo stato, 21 sono in buono stato, 17 sono in uno stato mediocre e 0 in uno stato pessimo.\nAltro.\nFiumara.\nConosciuta in era medievale col nome \"Triepi\", nasce dalle sorgenti nelle vicinanze di Lagopesole e attraversa la Valle di Vitalba, riversandosi infine nell'Ofanto dopo una trentina di chilometri. \nEconomia.\nAtella \u00e8 uno dei comuni addetti alla produzione di Aglianico del Vulture, vino riconosciuto DOC nel 1971 e dell'olio del \"Vulture\", in tempi recenti riconosciuto con il marchio DOP. Il comune ospita anche l'area industriale della \"Valle di Vitalba\", con una superficie di 840.000 m\u00b2 e che ospita aziende come la \"Filatura di Vitalba\", di propriet\u00e0 del gruppo Miroglio, insediatasi nei primi anni '90. Lo stabilimento dolciario della Vicenzi si \u00e8 insediato nel 2005, andando a sostituire lo stabilimento Parmalat, impiegando circa 150 lavoratori, oggi disoccupati. Da segnalare inoltre la C.M.D. (Costruzioni Motori Diesel) che destina i suoi prodotti allo stabilimento Fiat di Melfi.\nAmministrazione.\nIl sindaco di Atella \u00e8 Gerardo Lucio Petruzzelli (lista civica Orgoglio Angioino) eletto il 10-6-2018\nSport.\nCalcio.\nLa principale squadra di calcio della citt\u00e0 era l'\"A.C.D. Real Atella 2008\" che ha militato nel campionato lucano di Promozione. \u00c8 nata nel 2008 ed \u00e8 fallita nel 2017.\nEsisteva anche l'ASD Atella Monticchio Vulture, fallita prima del 2014. Nel 2018 \u00e8 nata l'A.S.D. Atella, oggi militante nel campionato di Promozione.\nAutomobilismo.\nDal 1995 il territorio di Atella, dalla SS 401 Ofantina per la Valle attraversata dalla Fiumara, ospita e condivide con Rionero in Vulture e Ruvo del Monte la prova speciale pi\u00f9 caratteristica con presenza di due guadi, del Rally Puglia &amp; Lucania che ad ottobre 2013 ha visto la 25\u00aa edizione."}
{"id": "30209", "revid": "123428500", "url": "https://it.wikipedia.org/wiki?curid=30209", "title": "Balvano", "text": "Balvano (\"Balv\u00e0n\u0259\" o \"Valv\u00e0n\u0259\" in dialetto lucano) \u00e8 un comune italiano di abitanti della provincia di Potenza in Basilicata.\nGeografia fisica.\nSorge a 425 m s.l.m. nella parte nord-occidentale della provincia al confine con la parte nord-orientale della provincia di Salerno.\nConfina con i comuni di: Ricigliano (SA) (9\u00a0km), Vietri di Potenza (11\u00a0km), Romagnano al Monte (SA) (12\u00a0km), Baragiano (15\u00a0km), Picerno (18\u00a0km), Bella (20\u00a0km) e Muro Lucano (25\u00a0km). Dista 34\u00a0km da Potenza e 132\u00a0km dall'altra provincia lucana Matera.\nStoria.\nLe origini di Balvano risalgono al I secolo d.C., con i primi insediamenti della zona, e la sua struttura risale all'epoca longobarda. Fu eletto a contea sotto i Normanni e nel XII secolo entr\u00f2 a far parte del Principato di Salerno sotto il possesso della famiglia dei Balbia. A Balvano si successero diversi signori nel corso dei secoli: in epoca angioina fu possesso di Matteo de Chevreuse, poi degli Alemagna, conti di Buccino, dei Caracciolo di Sicignano e di Domenico Giovine.\nIl 23 novembre 1861 le bande di Carmine Crocco e Jos\u00e9 Borjes, sconfitte a Muro Lucano, raggiunsero Balvano. Ben accolte e foraggiate dalla popolazione probabilmente impossibilitata a difendersi, si trattennero nel paese tutta la notte. Gli accordi raggiunti tra Crocco, le autorit\u00e0 di Balvano, e altri capi consentirono di mantenere l'ordine e di salvare probabilmente il paese dal saccheggio. L'anno seguente, il paese fu colpito da una epidemia di colera.\nI maggiorenti di Balvano accusarono una giovane guaritrice, tal Gesualda Postiglione, di essere la responsabile della pestilenza. La donna li implor\u00f2 di non fare del male ai suoi due figli minorenni - un bimbo e una bimba generati dal matrimonio con un soldato dell'esercito borbonico perito in guerra - ma per tutta risposta fu picchiata e violentata. Due giovani contadini, che avevano ricevuto il barbaro ordine di impiccare i due piccoli, li fecero fuggire via dal paese su un cavallo. La Postiglione quindi maledisse chi l'aveva oltraggiata e anche le future generazioni di balvanesi, escludendo i due ragazzi che avevano fatto fuggire i suoi figli.\nUn certo Rizzello inizi\u00f2 dunque a colpirla con un bastone, e altri si aggiunsero con randelli e zappe, continuando per diversi minuti fino alla morte della malcapitata. Meno di una settimana dopo, un nutrito gruppo di briganti capeggiato da Sparviero e Caporal Teodoro prese il paese d'assalto. Secondo fonti del tempo, furono prese di mira le propriet\u00e0 di coloro che avevano partecipato all'uccisione della Postiglione. Ci furono una quindicina di morti e feriti - in particolare a Rizzello venne strappato il cuore - e furono razziati alcuni capi di bestiame.\nNella notte tra il 2 e il 3 marzo 1944, in una galleria poco distante dalla stazione di Balvano si consum\u00f2 una delle pi\u00f9 gravi sciagure ferroviarie della storia: l'incidente del convoglio 8017 del treno Battipaglia-Potenza.\nNel 1980 \u00e8 stato uno dei paesi pi\u00f9 colpiti dal terremoto in Basilicata e l'Irpinia: il solo crollo della chiesa locale provoc\u00f2 ben 77 morti e la sua quasi totale distruzione. Subito dopo la scossa il paese ricevette la visita di papa Giovanni Paolo II.\nEconomia.\nLa zona, negli anni successivi al terremoto, ha visto la nascita di una zona industriale, in cui operano molte aziende locali e foranee, come la Birra Lucana srl produttrice della Birra Morena, e soprattutto uno stabilimento della Ferrero, dove sono prodotti i Nutella Biscuits.\nBibliografia.\nVolevo solo vivere \nFilm di Giuseppe Esposito\nLa strage del treno"}
{"id": "30212", "revid": "125749637", "url": "https://it.wikipedia.org/wiki?curid=30212", "title": "Barile (Italia)", "text": "Barile (\"Barilli\" in arb\u00ebresh\u00eb, \"Bar\u00ecl\u00eb\" in dialetto lucano) \u00e8 un comune italiano di abitanti della provincia di Potenza in Basilicata.\n\u00c8 una delle colonie albanesi d'Italia della regione Basilicata (insieme alle comunit\u00e0 lucano-albanesi di Ginestra, Maschito, San Costantino Albanese e San Paolo Albanese) fondata sul finire del XV secolo da esuli albanesi in fuga dalle persecuzioni turco-ottomane. Gli abitanti da oltre cinque secoli conservano l'uso corrente della lingua \"arb\u00ebreshe\" e la consapevolezza critica della propria identit\u00e0 etnica e culturale italo-albanese.\nFeudo prima dei Caracciolo e dopo dei Carafa, mantenne il rito bizantino - tipico degli albanesi - fino al XVII secolo, quando la comunit\u00e0 fu spinta ad abbandonare il \"rito greco\" con una forzata latinizzazione rituale. \u00c8 parte integrante dell'Associazione Nazionale Citt\u00e0 dell'Olio e dell'Associazione Nazionale Citt\u00e0 del Vino.\nGeografia fisica.\nBarile sorge a , su due colline tufacee separate da un burrone, nella parte settentrionale della provincia, nel Vulture-Melfese.\nConfina con i comuni di: Rionero in Vulture (), Ginestra e Rapolla (), Ripacandida (), Venosa (). Dista circa 51 chilometri a nord da Potenza e 107 chilometri dall'altra provincia lucana, Matera.\nCaratteristica fisica del territorio barilese \u00e8, alle spalle delle cantine, il \"Shesh\u00eb\", un massiccio collinare caratterizzato da una miriade di grotte scavate nel tufo e adibite, nel passato e oggi in misura minore, a depositi per la custodia del vino.\nStoria.\nOrigini e primi sviluppi.\nNon si conosce con esattezza l'origine del toponimo: alcuni ritengono che derivi da \"Barrale\" o \"Barelium\", termine che indicava i dazi sui greggi. Altri credono che venga dai barili di legno, usati per conservare il famoso vino coltivato nella zona. l'Aglianico del Vulture: a dimostrazione di ci\u00f2 sarebbe il suo stemma, che illustra un barile fra due alberi d'abete e un grappolo d'uva.\nIl casale di Barile esisteva, comunque, al tempo di Roberto d'Angi\u00f2, all'inizio del XIV secolo, come testimoniato da un documento del 1332 che parla dei due casali di Barile e di Rionero in Vulture. Il vescovo di Rapolla decise di far popolare Barile da gente straniera al Regno, avendo come privilegio l'esenzione dei tributi fiscali per un decennio.\nEt\u00e0 moderna.\nIl casale fu realmente fondato e crebbe dal XIV al XVII secolo a seguito dell'immigrazione di quattro colonie di greci-albanesi, che portarono con s\u00e9 i loro usi, cultura e il culto religioso. Dopo la caduta di Scutari nel 1477 e, dopo la caduta della fortezza di Corone, citt\u00e0 albanese della Morea, nel 1532, la regione del Vulture venne popolata dalle ondate di gruppi di albanesi che fuggivano dalle invasioni turche. Questa e ricordata nella storia delle colonie albanesi come la quinta migrazione e risale agli anni 1533-1534.\nLa prima colonia greco-albanese, dei cosiddetti Arb\u00ebresh\u00eb, arriv\u00f2 nella zona probabilmente nel 1477 e fu soprannominata dalle popolazioni locali \"colonia di Clefiti\". La seconda colonia, definita dei \"Coronei\" perch\u00e9 provenienti da Corone, arriv\u00f2 intorno al 1534, dato che la loro citt\u00e0 di origine fu abbandonata a seguito di una pestilenza. La seconda ondata di profughi si stanzi\u00f2 sulla stessa collina scelta dagli Arb\u00ebreshe precedenti.\nLa terza colonia giunse nel 1597 ed era composta da, approssimativamente, trenta famiglie di Coronei provenienti da Melfi, stanziatisi a Barile dopo numerose ostilit\u00e0 con la popolazione melfitana, mentre la quarta colonia arriv\u00f2 all'incirca nel 1675, quella dei \"Mainotti\", cos\u00ec chiamata perch\u00e9 provenienti da Laconia e da Maina, l'antica Leuctra. Furono chiamati anche \"Camiciotti\", per via della camicia nera che indossavano. Nell'anno 1664, la popolazione di Maida in Albania, dopo una ribellione ferocemente domata dai turchi, migr\u00f2 verso Barile, gi\u00e0 popolata da albanesi, dando vita alla sesta migrazione.\nLa tarda modernit\u00e0 e l'Et\u00e0 contemporanea.\nIl centro, abbastanza popoloso, segu\u00ec, senza particolari avvenimenti, le sorti del resto della zona e fu sottoposto alla giurisdizione feudale dei Caracciolo di Torella; in paese, nel monastero dei Carmelitani, come lettore di teologia insegn\u00f2 il celebre docente Michele Granata, secondo una tradizione di studi teologici e giuridici che a Barile aveva gi\u00e0 prodotto il giureconsulto Domenico Moro, esperto di diritto penale, morto nel 1773 e, in et\u00e0 postnapoleonica, l'avvocato Antonio Torelli, autore di traduzioni, come l\"'Eneide\" in ottava rima e vari poemetti.\nNel 1799, con l'instaurazione della Repubblica Napoletana e l'inserimento della zona nel Dipartimento del Bradano, anche a Barile fu costituita una municipalit\u00e0 democratica e popolare, poi sciolta dopo i fatti del maggio-giugno, con il passaggio delle orde sanfediste del cardinale Ruffo. Di notevole importanza nella vita della Municipalit\u00e0 barilese fu Nicola Caputo, attivo propagandista, con proclami e l'impegno personale a innalzare l'albero della libert\u00e0, insieme all'avvocato Giovanni Prete e al medico Michele Scalese.\nIn et\u00e0 napoleonica e durante la seconda Restaurazione, si distinse l'opera di Nicola De Rosa, comandante del Distretto di Melfi e gi\u00e0 ufficiale dell'esercito murattiano: cultore di archeologia e di studi storici, fu possessore di una vasta raccolta numismatica, poi ereditata dagli Iannuzzi di Andria, imparentati ai De Rosa attraverso una figlia del maggiore Nicola; altres\u00ec notevole fu l'operato dell'ex giacobino Giovanni Prete, affiliato alla Carboneria e sospettato, nel 1840, per il possesso di alcune \"carte settarie\".\nNel 1861 il paese, gi\u00e0 gravemente danneggiato e spopolato dal terremoto di dieci anni prima, che aveva fatto ben 105 vittime, fu investito in pieno dai fatti del brigantaggio lucano, con personaggi come Michele Volonnino e Caporal Teodoro, uomini fedeli a Carmine Crocco, che imperversava nella zona del Vulture e della Valle di Vitalba: proprio il 16 aprile 1861 i briganti, respinti da una carica di bersaglieri, invasero Barile, saccheggiandola fino a sera agli ordini di Luigi Romaniello.\nIl 23 luglio 1930, anche Barile venne danneggiata dal terremoto del Vulture, che colp\u00ec le province di Avellino e Potenza.\nMonumenti e luoghi d'interesse.\nIl centro storico, con le sue caratteristiche strade, \u00e8 una delle caratteristiche pi\u00f9 notevoli di Barile, che si distingue per archi, portali, strade lastricate in pietra.\nArchitetture religiose.\nSantuario della Madonna di Costantinopoli (Kriptja Sh\u00ebmbri\u00ebs Kostandinopull\u00ebt).\nLa chiesa della Madonna di Costantinopoli (protettrice di Barile) fu probabilmente costruita nella met\u00e0 del XVII secolo. Secondo la tradizione, la Madonna indic\u00f2 ad un contadino mentre sognava il luogo dove scavando avrebbe trovato dipinto sul tufo la sua immagine. L'edificio conserva un affresco murale della Madonna, in stile bizantino del XIV secolo.\nAlla protettrice della citt\u00e0 \u00e8 dedicata anche la \"Chiesa Madre\", ove si trova invece un dipinto bizantino del XV secolo, che rappresenta Nostra Signora di Costantinopoli e una tela del XVII secolo, raffigurante la Madonna trafitta da sette stiletti.\nChiesa dei Santi Attanasio e Rocco (Klisha Shen Tanasit dhe Rrokut).\nLa chiesa dei Santi Attanasio e Rocco fu costruita probabilmente nel 1640, come risulta dal quadro addosso alla volta soprastante la volta maggiore. Fu costruita sotto la vigilanza del signor Raffaele Daniele, il pi\u00f9 anziano della Confraternita. I terremoti del 1931 e del 1980 procurarono ulteriori danni alla struttura, pi\u00f9 volte restaurata.\nAll'interno della chiesa si conservano quattro dipinti del 1640 di scuola napoletana. Una tela di scuola napoletana, raffigurante la Madonna del Carmine, realizzata sul finire del Settecento \u00e8 conservata nella chiesa dell'ex convento dei carmelitani di \"Santa Maria del Carmine\".\nChiesa di San Nicola (Klisha Sh\u00ebn Koll\u00ebt).\nLa Chiesa di San Nicola Vescovo fu la prima ad essere edificata nel paese.\nNella chiesa di San Nicola \u00e8 custodita una tela, raffigurante l'annunciazione, del 1464 e un altro dipinto del pittore Girolamo Bresciano del Seicento. Nella piazza della citt\u00e0 si trova la \"fontana dello Steccato\", costruita nel 1713.\nArchitetture civili.\nFontana dello steccato.\nNella piazza della citt\u00e0 si trova la \"Fontana dello Steccato\", costruita nel 1713, raffigura tre teste con figure apotropaiche che, secondo la stessa etimologia, dovevano tenere lontane dalla fontana influenze magiche e maligne. Nella parte superiore \u00e8 visibile uno stemma ove \u00e8 scolpita la Madonna di Costantinopoli con il Bambino.\nNotevoli le case palazziate appartenenti a famiglie che, nel corso della tarda Et\u00e0 moderna, acquisirono patrimoni di carattere latifondistico. Ad esempio, si distinguono Palazzo De Rosa (il cui stemma cadde a seguito del terremoto del 1980), Palazzo Caracciolo, Palazzo Frusci, il cinquecentesco Palazzo Piacentini e Palazzo Bozza.\nParco urbano delle cantine.\nUn unicum di 131 grotte e cantine scavate nel tufo vulcanico, nel remoto quartiere \u201cSheshi\u201d, che in Albanese indica la piazza del paese che era l\u00ec ubicato nel secolo XV. Diverse abbandonate, molte attive, ancora oggi si conserva il pregiato vino Aglianico del Vulture DOC e DOCG. \u00c8 in quello che \u00e8 diventato Parco urbano delle Cantine, tutelate dal Comune Barile, che Pierpaolo Pasolini gir\u00f2 nel 1964 alcune celeberrime scene del Film \"Il Vangelo secondo Matteo\". Nella cantina di Pasquale Rella \u201ca forma di cavo orale\u201d gir\u00f2 la Nativit\u00e0 di Nostro Signore con Margherita Caruso (la Madonna giovane) ed altre con Enrique Irazoqui (il Cristo). La Strage degli Innocenti, l\u2019Adorazione dei Re Magi, la Fuga di Maria e Giuseppe in Egitto, la Congiura dei Centurioni, le altre quattro sequenze girate qui.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 133 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAlbania 77 2,55%\nCultura.\nEventi e Tradizioni.\nVenerd\u00ec Santo: \"Via Crucis\" con personaggi viventi.\nBarile ogni anno vive la sua grande giornata, frutto di una tradizione secolare che vede nella cittadina la perpetuazione di una manifestazione religiosa legata alla morte di Cristo: accanto alle drammatiche scene di dolore e di pianto, a fianco a personaggi che conservano fedelmente le descrizioni bibliche, convivono elementi originali, dove la realt\u00e0 storica concede il passo alla fantasia popolare. Pare che il primo a creare la manifestazione sia stato un sacrestano della Chiesa Madre che, per arricchire la Via Crucis, si adoper\u00f2 con pochi mezzi e rudimentali costumi a rappresentare le scene del dramma.\nLa partecipazione popolare \u00e8 vivissima sia nella fase preparatoria, perch\u00e9 gente di ogni et\u00e0 e di ogni ceto sociale offre il proprio contributo materiale (gioielli, oggetti della passione) che in quella conclusiva, quando la massa osserva la grande scena, che prevede 126 persone, quindi 25 gruppi di personaggi che percorrono per quattro ore le vie del paese, con la chiusura alla presenza delle statue del Cristo Morto e dell'Addolorata, preceduti dal sacerdote che invita i fedeli alla preghiera e alla meditazione dei misteri.\nNella rievocazione della passione di Cristo, motivo di grande significato \u00e8 l'oro che copre i simboli e riveste i personaggi della sacra rappresentazione, secondo le caratteristiche proprie dell'arte bizantina: esso copre le croci e gli abiti bianchi delle \"tre Marie\", bimbe che simboleggiano purezza e innocenza, le braccia impastate della Veronica, impreziosisce le dita dei sacerdoti del Sinedrio ma, soprattutto, \"veste\" la zingara, personaggio singolare che, secondo la tradizione popolare, ha acquistato i chiodi per la crocifissione. Zingara e Moro, altro personaggio, simbolo rappresentativo del male, sono fra i pochi personaggi che si muovono nel corso della processione, ostentando indifferenza e persino allegria nel generale clima di tragedia. Da Natale in poi la ragazza di Barile che interpreter\u00e0 la zingara, di solito una bella bruna prosperosa, riunisce gli ori delle famiglie del paese. Con i dieci chili di splendidi ori antichi che cos\u00ec raccoglie, la zingara \"costruisce\" un corpetto ricchissimo, e ancora se ne riempie le dita e le braccia, i capelli e il collo e, ridendo sfacciata, ancheggiando sfrontata davanti all'Ecce Homo insanguinato, regala alla gente ceci e confetti, estraendoli da un cestino rosso in cui sono contenuti i chiodi della crocifissione.\nMedia.\nCinema.\nBarile \u00e8 stata scelta come ambientazione dei film \"Il Vangelo secondo Matteo\" di Pier Paolo Pasolini (1964): il regista gir\u00f2 qui alcune scene del film sullo sfondo naturale delle cantine, probabilmente ispirato dall'aspetto geofisico del paesaggio lucano e di Barile in particolare, forse simile per molti aspetti a quello palestinese o da analogie di carattere socio-economico e psicologico.\nInoltre, a Barile \u00e8 stato girato il film \"Un giorno della vita\" di Giuseppe Papasso (2011).\nEconomia.\nProdotti tipici.\nBarile \u00e8 rinomata per il vino Aglianico del Vulture, prodotto in quasi tutta l'area del Vulture. Altro prodotto da menzionare \u00e8 l'olio (olio del Vulture) che ha ottenuto il riconoscimento DOP nel 2005.\nTipici della zona sono anche i funghi tartufati sott'olio e le castagne del Vulture.\nA met\u00e0 settembre si svolge, invece, l'evento di rivalutazione del piatto tipico \"Tumact me tulez\", preparato durante i giorni di festa.\nSport.\nIl calcio, sport principale del comune, \u00e8 rappresentato dall'associazione \"A.S.D.\", fondata nel 1982, che ha militato in promozione nel 1994, mentre negli ultimi anni ha militato nel campionato regionale di prima categoria."}
{"id": "30213", "revid": "1564499", "url": "https://it.wikipedia.org/wiki?curid=30213", "title": "Bella (Italia)", "text": " Bella (\"L'Abb\u00e9gg' \" in dialetto lucano) \u00e8 un comune italiano di abitanti della provincia di Potenza, in Basilicata.\nGeografia fisica.\nSorge a 662\u00a0m s.l.m. nella parte nord-occidentale della provincia, sulle propaggini orientali dell'Appennino Lucano (versante adriatico), su una collina posta al centro di due fiumare e alle pendici dell'isolato Monte Santa Croce.\nConfina con i comuni di: Muro Lucano (11\u00a0km), San Fele (15\u00a0km), Baragiano (16\u00a0km), Balvano (21\u00a0km), Ruoti (25\u00a0km), Avigliano (27\u00a0km) e con l'exclave di Sant'Ilario, frazione appartenente al comune di Atella, (26\u00a0km). Dista 46\u00a0km da Potenza e 144\u00a0km dall'altra provincia lucana Matera.\nIl territorio si estende per 99,60\u00a0km\u00b2 e raggiunge la massima altitudine col Monte Santa Croce (m. 1425 s.l.m.) e la minima in corrispondenza della frazione denominata: Scalo Bella - Muro (m. 362 s.l.m.).\nOrigini del nome.\nLo storico Giacomo Racioppi (nato a Moliterno), nel suo libro \"Storia dei popoli della Lucania e della Basilicata\" definisce questa antica citt\u00e0 Osco-lucana con il nome antico di Abella forse dalla radice di \u00abalba\u00bb, quasi \u00abalbella\u00bb in senso diminutivo, oppure da \u00ababer\u00bb che sta per \u00abaper\u00bb, e l'Aperula sarebbe la piccola citt\u00e0 dei cinghiali.\nStoria.\nLa storia di Bella nel 210 a.C..\nBella \u00e8 una cittadina di origine remota, probabilmente edificata sulle rovine di Numistrone, l'antica citt\u00e0 lucana distrutta nella battaglia combattuta nella zona fra Annibale e Marcello nell'anno 210 a.C. Come attestano numerosi reperti archeologici sin dall'epoca romana. Marco Claudio Marcello \u00e8 stato un politico romano, console per cinque volte milit\u00f2 durante la Seconda guerra punica, dirigendo la ripresa di Roma dopo la disfatta di Canne. Marcello si port\u00f2 cos\u00ec in Lucania e presso Numistrone si schier\u00f2 davanti all'esercito di Annibale per impedirne l'avanzata. Annibale era accampato su un colle di fronte alla pianura in cui era schierato l'esercito di Marcello. Alla battaglia non si rifiutarono i due comandanti: battaglia che fu lunga e non decisiva dal mattino fino alla notte senza lasciare n\u00e9 vincitori n\u00e9 vinti. Il giorno dopo Marcello schier\u00f2 ancora l'esercito ma Annibale rifiut\u00f2 il combattimento. E i romani ne approfittarono per seppellire e cremare i morti loro e dei nemici. La notte seguente Annibale si dipart\u00ec in silenzio e marci\u00f2 verso la Puglia, Marcello cos\u00ec, dopo aver lasciato a Numistrone un modesto presidio anche a protezione dei feriti, decide di partire e seguire le tracce del nemico, che ritrov\u00f2 nei pressi di Venosa, qui i romani furono attaccati di sorpresa e Marcello rimase ucciso: era il 208 a.C. . Annibale fece cremare il suo corpo, depose le ceneri in un'urna d'argento e le restitu\u00ec al figlio. Nonostante tutto, a Venosa, si crede ancora che il suo corpo sia seppellito in un antico tumulo romano, chiamato appunto, \"Tomba di Marcello\".\nLe invasioni barbariche tra il 900 e il 1000 d.C..\nTra il 900 e il 1000 d.C. Bella fu interessata da diverse dominazioni straniere, come testimoniano sepolcri e monete, venute fuori in diverse epoche, e la battaglia combattuta tra Arabi e Abellani a circa un chilometro dall'abitato, facendo da ci\u00f2 derivare alla contrada il nome di \u201cfontana dei saraceni\u201d situata sul colle Pistella o Pisterola derivante da posterula diminutivo di posta che nella lingua viva dei pastori anche oggi significa \u201cposto in cui si tengono a figliare le greggi\u201d. Oltre gli arabi, invasero Bella, anche gli Svevi e i Normanni, come di fatto racconta la leggenda.\nLa conseguenza delle invasioni: il castello.\nLe ricorrenti e devastanti invasioni barbariche richiesero maggiori garanzie di difesa, e allorch\u00e9 la pratica, ormai europea, dell'incastellamento si diffuse, gli abitanti degli antichi casali eressero una torre ed altre torrette di vedetta e di difesa, studiosi locali sulla scorta di documenti attentamente vagliati, hanno recentemente localizzato la costruzione difensiva \u00absulla collinetta dove attualmente \u00e8 il camposanto, punto strategicamente molto importante poich\u00e9 offriva la visuale dei due torrenti che circondano il paese, allora accessibili vie di penetrazione\u00bb. Un'altra torre \u00e8 naturalmente situata nel punto pi\u00f9 alto del paese, sulla cima della collina dove ora si erge Bella. Intorno a quella torre vennero costruite nuove case ed innalzate le mura cittadine, munite di porte che consentivano o vietavano l'accesso all'interno dell'abitato.\n1799 - Moti rivoluzionari.\nNel 1799, sotto l'impulso ed il pretesto delle idee della rivoluzione francese, scoppiarono a Bella feroci lotte tra famiglie, gruppi sociali e attacchi di popolazioni circonvicine, e culminarono nell'uccisione violenta e feroce di 28 cittadini. I successivi moti risorgimentali registrarono la presenza attiva di molti Bellesi che combatterono per la liberazione del Sud dai Borboni.\n1861 - Brigantaggio.\nIl 22 novembre Carmine Crocco, giunto a Bella, impose ai cittadini di pagare una grossa taglia e di fornire approvvigionamenti. Opposto un deciso rifiuto da parte delle autorit\u00e0, il paese fu assalito dalle bande che, dopo numerose ore di combattimento, lo conquistarono in parte ma non riuscirono a sopraffare la resistenza dei cittadini arroccati nel castello feudale. Saccheggiato il possibile e perpetrati non pochi misfatti, Crocco si ritir\u00f2. Il Consiglio Provinciale della Basilicata dell'11 gennaio 1862, nel considerare eroica la resistenza di Bella dichiar\u00f2: \u201cBenemeriti della Patria\u2026anche i cittadini di Bella\u2026che con tanto coraggio e tanto patriottismo seppero difendere le mura dei padri loro.\u201d\nStemma.\nUn grande storico lucano, Giuseppe Gattini (nato e morto a Matera), nel suo libro \"Dell'Armi dei popoli della Basilicata\", descrive cos\u00ec l'arma araldica del Comune di Bella: \u00abD'azzurro ad una torre castellata di due pezzi d'argento, e sormontata nel mezzo dalla dea Bellona loricata, galeata ed armata al naturale\u00bb. Aggiunge le sigle P.F.C. che potrebbero dire \u00abPreadium Familiae Caracciolae\u00bb, interpretate dallo storico Lacava \u00abPrudentia Fidelitas et Castitas \u00bb. Lo storico Racioppi, invece, sostituisce a \u2018Castitas\u2019 la parola \u2018Concordia\u2019. Lo stemma di Bella ci collega alla leggenda popolare che invece fa derivare il suo nome dalla coraggiosa fanciulla di nome Isabella che verso l'anno 1000 os\u00f2 sfidare, armata solo di una croce, l'esercito normanno, che si apprestava all'invasione del paese. Avendo dimostrato tanto ardimento, Isabella ottenne la revoca del saccheggio e la nomina di capo della comunit\u00e0. Il Racioppi non fa alcun cenno ad Isabella ma cita un \u2018genio armato\u2019 ovvero un guerriero.\nMonumenti e luoghi d'interesse.\nArchitetture religiose.\nChiesa madre di Santa Maria Assunta.\nA Piazza dei Martiri, cos\u00ec chiamata perch\u00e9 \u00e8 qui che durante i moti del 1799 venivano ammucchiati i cadaveri degli assassinati, troviamo la Chiesa Madre, la pi\u00f9 grande e la pi\u00f9 antica del paese. La Chiesa Madre venne fatta costruire verso il 1200, lo stile si presume Arabo-Normanno. Nel 1543 fu incendiata dai turchi; riparata alla meglio, croll\u00f2 completamente a seguito del sisma del 1694 dopo essere stata danneggiata durante il terremoto del 1561. Dopo quella data, l'autorit\u00e0 del tempo decise di ricostruire la chiesa nello stesso posto ma di dimensioni maggiori, con la collaborazione dei cittadini che, nei giorni di festa, scendevano lungo i torrenti, nelle cave di grosse pietre e di sabbia a raccogliere il materiale di costruzione. La chiesa \u00e8 anche dimora delle reliquie di san Pio martire. La tradizione vuole che, verso il 1000, una signora romana della quale non si conosce il nome, port\u00f2 dalle catacombe, in una urna ricoperta da una sottile rete metallica, lo scheletro di San Pio Martire, glorioso difensore della cristianit\u00e0, che divenne il secondo Patrono di Bella dopo san Giuseppe e che occupa, nella chiesa, il primo altare di sinistra.\nAltre chiese.\nRicostruita nel 1539, \u00e8 stata pi\u00f9 volte danneggiata dai terremoti, ultimo quello del 1980, motivo per cui \u00e8 stata ulteriormente riassestata. \u00c8 dotata di ben cinque altari, di cui il maggiore, in marmo, \u00e8 di epoca ottocentesca e altri tre in pietra intarsiata del '700. Nella pala posta dietro l'altare maggiore si possono apprezzare dipinti alla maniera raffaellesca. La chiesa conserva anche un affresco cinquecentesco, un quadro di Cristiano Danona (XVI secolo) e una cornice di legno, minuziosamente intagliata, posta intorno alla nicchia dell'altare della Croce e databile al XVI secolo. Uno degli altari anticamente era dedicato alla Madonna della neve, protettrice contro i terremoti.\nLa chiesa era di patronato comunale. La cappella \u00e8 collocata in una zona soggetta a frane: nel 1852 essa fu travolta da una frana. La nuova chiesa del Carmine fu costruita in una zona pi\u00f9 vicina all'abitato, in localit\u00e0 Paschiero. Il primo impianto dovrebbe essere anteriore al 1875. La cappella presentava un altare in Fabrica munito di 12 frasche di rame. Questa nuova chiesa \u00e8 dotata di un solo altare. Nella notte del 23 novembre 1898, essa fu violata da ladri che spogliarono la statua dell'oro e portarono via anche il calice e la patena. Danneggiato dal terremoto del 23 novembre 1980, l'edificio \u00e8 stato riattato con i fondi (circa 600 milioni delle vecchie lire) messi a disposizione per effetto della legge 219/1981. Per effetto di questi lavori la chiesa \u00e8 stata depurata di tutte le aggiunte successive al primo impianto. Ha facciata basilicale e la parte centrale suddivisa in due spioventi.\nFu costruita nel 1756 sul suolo donato alla comunit\u00e0 bellese dalla famiglia Ferrone, che in passato era appartenuto alla Congregazione del Monte dei Morti. Esternamente si presenta con una facciata lineare e un portale in pietra del XVIII secolo, il quale \u00e8 sovrastato da una finestra monofora e da un oculo. Inoltre presenta un campanile a vela. Internamente \u00e8 costituita da un'unica facciata nel fondo della quale si trova l'altare maggiore antico, in pietra colorata, immediatamente avanti a quest'ultimo \u00e8 collocato il nuovo altare. L'edificio sorge al culmine di una delle scalinate della piazza omonima, circondata da strade pedonali pavimentate.\nSituata nella frazione di Sant'Antonio Casalini, fu costruita nel 1753, poi distrutta dai tedeschi nel 1943 e riedificata definitivamente nel 1951. Costituita da una struttura a tre navate, nelle due laterali sono presenti gli altari minori. In corrispondenza dell'altare maggiore troviamo l'abside affrescato con delle grandiose scene della Trinit\u00e0 e in aggiunta raffigurazioni di volti di anime del Purgatorio, di santi e della Vergine Maria.\nEsternamente si presenta con una facciata lineare con un ingresso ad arco e due vetrate laterali; questi elementi insieme al campanile a vela, situato sul lato ovest dell'edificio, sono stati aggiunti alla struttura preesistente. La costruzione si trova a ridosso di un ampio piazzale pavimentato. La vecchia facciata ancora oggi visibile \u00e8 caratterizzata da una finestra circolare al disopra dell'ingresso principale. Internamente \u00e8 costituita da un'unica navata sul cui fondo \u00e8 collocato l'antico altare maggiore. Sul presbiterio invece troviamo il nuovo altare.\nChiesa situata in piazza E. Gianturco, nella frazione di San Cataldo.\nSiti archeologici.\nLa frazione Sant'Antonio Casalini, un tempo zona di Santa Sofia, con la sua chiesetta, oggi quasi completamente crollata, \u00e8 luogo importante dal punto di vista di ritrovamenti archeologici e di oggetti antichi che contribuiscono a darci notizie sulle origini di Bella. Negli anni settanta venne rinvenuta una fusarola che attesta la presenza dell'uomo fin dall'et\u00e0 preistorica; nel 1985 sono stati individuati, in seguito a lavori diretti dal Dott. Antonio Capano, resti di ambienti medioevali utilizzati come luogo di sepoltura individuale e collettiva senza corredo, e strutture sepolcrali. Nella stessa frazione, con sede nella locale scuola elementare, costruita dopo il terremoto, \u00e8 possibile ammirare oggetti di antica fattura e antichi strumenti di lavoro tra cui vecchi mulini e aratri, che presto saranno trasferiti nel museo del contadino, ora in fase di costruzione a sant'Antonio.\nCultura.\nNella frazione di San Cataldo nel 1959 fu girato il cortometraggio \"Nascita e morte nel meridione\" di Luigi Di Gianni, documentario sulle dure condizioni di vita e sulle influenze del mondo magico sulla societ\u00e0 contadina meridionale del tempo, in accordo con le contemporanee indagini etno-antropologiche di Ernesto de Martino.\nBella ha dato i natali ad una delle prime radio libere della Lucania: Cooperativa Radio Bella, con sede in Via Mazzini. Fondata nel 1978, Radio Bella trasmise fino agli anni novanta coprendo i comuni di Bella, Ruoti, Baragiano, Picerno, Castelgrande, Muro Lucano, Buccino, S. Gregorio Magno, Tito, Satriano di Lucania, Sasso di Castalda.\nA Bella nel 2007 \u00e8 stato ideato il film \"Mineurs\", minatori &amp; minori, di Fulvio Wetzl, che vi ha anche vissuto per qualche anno. Vi hanno partecipato molti dei ragazzi protagonisti nativi di Bella, Walter Golia (Armando), Tiziano Murano (Egidio). Sono state girate anche alcune scene, nell'autentico studio medico in Casa Ferrone, rimasto intatto nell'arredamento, risalente agli anni cinquanta.\nScuole.\nL'Istituto Comprensivo di Bella \u00e8 una scuola che comprende tre ordini:\nInfrastrutture e trasporti.\nBella \u00e8 interessata dal percorso della Strada statale 381 e dalla Strada statale 7 Via Appia, che collega le citt\u00e0 di Roma e Brindisi, attraverso il Basso Lazio, l'Irpinia, il Vulture-Melfese, la parte settentrionale del Salento fino al mar Adriatico e che presenta l'uscita dedicata di Bella-San Fele, nonch\u00e9 dalla E847 Sicignano - Potenza - Metaponto.\nLa viabilit\u00e0 locale \u00e8 costituita dalle strade provinciali 14 e 92.\nLa stazione di Bella-Muro \u00e8 ubicata sulla linea della ferrovia Battipaglia-Potenza-Metaponto, a servizio dei comuni di Bella e Muro Lucano.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Bella 2007 Calcio che milita nel girone lucano di Promozione. I colori sociali sono: l'azzurro ed il celeste."}
{"id": "30215", "revid": "125950918", "url": "https://it.wikipedia.org/wiki?curid=30215", "title": "Brindisi Montagna", "text": "Brindisi Montagna (\"Br\u00ecnnsese\" in dialetto lucano, \"Brundisium de Montanea\" in latino, chiamato spesso \"Brindisi di Montagna\") \u00e8 un comune italiano di 854 abitanti della provincia di Potenza, in Basilicata. \u00c8 noto per essere il set de \"La storia bandita\", spettacolo in cui vengono narrate le vicende del brigante Carmine Crocco e della sua banda nel periodo postumo all'unit\u00e0 d'Italia.\nGeografia fisica.\nSorge a 800 m s.l.m. nella parte centro-settentrionale della provincia al confine con la parte nord-orientale della provincia di Matera e fa parte della cosiddetta \"Area Metropolitana di Potenza\".\nConfina con i comuni di: Trivigno (9\u00a0km), Vaglio Basilicata (13\u00a0km), Anzi (19\u00a0km), Albano di Lucania (20\u00a0km), Potenza (24\u00a0km) e Tricarico (MT) (36\u00a0km). Dista appunto 24\u00a0km da Potenza e 88\u00a0km dall'altra provincia lucana Matera.\nStoria.\nNel territorio comunale sono state evidenziate testimonianze di insediamenti che risalgono al III secolo a.C. Reperti archeologici dall'Eneolitico all'epoca bizantina (X secolo d.C.) sono conservati al Museo Provinciale di Potenza e testimoniano la continua esistenza di un abitato.\nNell'Alto Medioevo si era stabilita una comunit\u00e0 monastica di monaci basiliani, nella Badia dedicata a Santa Maria dell'Acqua Calda, cos\u00ec denominata per la presenza di una falda di acqua termale. Carlo I d'Angi\u00f2, con regio decreto del 1268, affid\u00f2 il feudo di Brindisi e Anzi a Guidone da Foresta, nominandolo \"primus dominus Brundisii de Montanea et Ansiae\". I signori feudali del posto fortificarono l'abitato con un castello. Il paese, allora situato nella localit\u00e0 di \u201cAia di Brindisi\u201d, era costituito nel 1277 da 136 \u201cfuochi\u201d (700 abitanti circa).\nDopo la conquista di Kruja nel 1478, arrivarono i primi profughi albanesi in terra di Brindisi Montagna. Testimonianza di ci\u00f2 \u00e8 la toponomastica nel centro storico che vi ha dedicata la Via dei Crojesi (ovvero della citt\u00e0 di Kruja). La maggioranza di questi esuli era albanese della Grecia con proveniva dalla Morea, attuale Peloponneso. Essi ricostruirono l'abitato, ormai abbandonato e spopolato da molti secoli.\nPer volont\u00e0 del feudatario di Brindisi di Montagna, Pietro Antonio Sanseverino (\u2020 1559 Parigi), 9\u00ba conte di Tricarico, 4\u00ba principe di Bisignano, nel 1536, giunsero nelle terre abbandonate di Brindisi Montagna 30 famiglie di profughi di Corone, guidati da Lazzaro Mathes (o Lazaro Mathes), condottiero di nobile famiglia albanese e capitano degli stradioti, dove ricostruirono il paese alle pendici del Castello. I cognomi delle 30 famiglie greco-albanesi furono: Barbati, Basta, Bellezza, Beccia, Bello, Bianco, Biluscio, Bodino, Bubbich, Buscicchio, Canadeo, Caparriello, Caporale, Colossi, Como, Creasi, Cresio, Greco, Lech, Licumati, Manes, Mattes, Molicchio, Musciacchio, Plescia, Prete, Pulmett, Rennisi, Scura e Truppa.\nLa badia basiliana, abbandonata dai basiliani, fu donata dai principi Sanseverino ai monaci della Certosa di Padula; eretta a Grancia di San Demetrio nel 1503, divenne una grande azienda rurale condotta da monaci laici, raggiungendo il suo massimo splendore nel Settecento. Soppressi gli ordini monastici nel 1806, la Grancia fu acquistata da privati e poi rivenduta al Demanio verso il 1925..\nIl feudo di Brindisi pass\u00f2 dai Sanseverino ai D'Erario, agli Antinori, ai Battaglia e, da ultimo, ai Fittipaldi.\nNel 1799 anche Brindisi di Montagna partecip\u00f2 ai moti libertari, capeggiati dal sacerdote Don Fabrizio De Grazia, erigendo l'albero della libert\u00e0 in piazza. Dal 1860 al 1864 bande di briganti infestavano i boschi circostanti: il 2 novembre 1861, grazie ad un'improvvisa coltre di nebbia che ammant\u00f2 il paese, i brindisini furono risparmiati dall'incursione delle bande di Crocco, Borjes e Serravalle.\nStemma.\nLo stemma di Brindisi rappresenta due covoni di spighe di grano sormontati da una croce.\nMonumenti e luoghi d'interesse.\nParco Grancia.\nIl Parco della Grancia si estende su un territorio di 50 ettari nel Comune di Brindisi Montagna ed \u00e8 il primo Parco Storico Rurale d\u2019Italia. All'interno del parco sono organizzate numerose attivit\u00e0 di accoglienza e di animazione per i visitatori di ogni fascia di et\u00e0. Il Cinespettacolo \"La Storia Bandita\" si svolge su un\u2019area scenica di grande impatto visivo, in un anfiteatro con 3.500 posti a sedere, dove circa 300 attori figuranti volontari in costume rappresentano in scena le gesta dei protagonisti delle insorgenze post unitarie. Lo spettacolo ricco di effetti speciali vanta la collaborazione del maestro Carlo Rambaldi, vincitore di tre premi Oscar. La storia \u00e8 narrata dalle voci di Michele Placido, Orso Maria Guerrini, Lina Sastri e Paolo Ferrari. Le musiche invece sono composte ed eseguite da Antonello Venditti, Eddy Napoli e dal maestro Di Giandomenico coronate dall\u2019interpretazione esclusiva di un brano originale di Lucio Dalla. Il cinespettacolo racconta delle rivolte e delle insorgenze contadine meridionali, vissute attraverso le vicende tragiche della famiglia del brigante Carmine Donatelli Crocco. Il periodo della rivoluzione napoletana, la lunga marcia del Cardinale Ruffo, il Risorgimento e il Brigantaggio post-unitario vengono osservati con lo sguardo dei ceti pi\u00f9 umili."}
{"id": "30216", "revid": "124122372", "url": "https://it.wikipedia.org/wiki?curid=30216", "title": "Calvello", "text": "Calvello (\"Calv\u00ecedd\" in dialetto lucano) \u00e8 un comune italiano di abitanti della provincia di Potenza in Basilicata, noto per la tradizionale produzione di ceramica artistica. Il nome deriva probabilmente dal latino \"caro et vellus\" (carne e lana).\nGeografia fisica.\nIl comune sorge a nella parte centro-settentrionale della provincia. Dista circa da Potenza e circa dall'altro capoluogo lucano, Matera. Confina a nord con Abriola (), a nordest con Anzi (), ad est con Laurenzana (), ad ovest e sudovest con Marsico Nuovo (), a sud e sudest con Marsicovetere () e Viggiano ()\nStoria.\nLa prima attestazione documentaria dell'abitato di Calvello risale al 1089, quando Normanno, XI conte di Marsico, dona a Rado, abate di Santo Stefano in Marsico Nuovo, le chiese di Santa Caterina \"iuxta fluvium\" e San Nicola nei pressi del Castello. \"Da questo momento la crescita economica, sociale e culturale della comunit\u00e0 e lo stesso disegno urbano, nei suoi connotati morfologici, sarebbero stati condizionati, oltre che dalla orografia, anche dalla localizzazione dei due poli: l'uno, laico-feudale, a monte e l'altro, religioso, a valle.\" La presenza benedettina si rafforza con la fondazione del priorato di Santa Maria de Plano, intorno alla met\u00e0 del XII secolo, dipendente da Marsico Nuovo, e la costruzione del cenobio di San Pietro a Cellaria, a circa 6\u00a0km a sudest dal centro abitato, da parte dei monaci della Congregazione di Santa Maria di Pulsano. A quell'epoca il signore di Calvello era un tale Matteo esponente della famiglia normanna dei De Calvello (o De Calvellis), di cui conosciamo altri componenti quali il fratello di Matteo, Rogerius, i figli Guglielmo e Berardo e il nipote Rogerius, figlio di Guglielmo, quasi tutti legati a Calvello e alle due comunit\u00e0 monastiche a cui donarono chiese e propriet\u00e0 terriere. In et\u00e0 sveva il signore di Calvello era Gentile de Petruro, possessore del castello che era uno dei 29 castra e domus regi della Basilicata dello Statutum de reparation castrorum emanato da Federico II intorno al 1240. Nell'ultimo trentennio del XIII secolo, con gli Angi\u00f2, a Calvello, cos\u00ec come in altre terre del regno meridionale, si succedono feudatari provenienti dalla Francia. Pertanto al de Petruro, a cui gli Angi\u00f2 confiscarono tutte le propriet\u00e0, subentr\u00f2 Oddone de Fontaine nel 1270, e a questi, il figlio Enrico Bourguignon. Nel passaggio epocale dal dominio svevo a quello angioino Calvello venne inizialmente iscritta nell'elenco di quei paesi fedeli alla parte sveva. Ci\u00f2 comport\u00f2 il pagamento di tributi speciali per il mantenimento dell'esercito regio impegnato a sedare le rivolte anti angioine. Ma la popolazione reag\u00ec ottenendo l'esenzione da tali tasse. A quell'epoca, Calvello aveva una popolazione di circa 850 abitanti come si evince dalla tassazione focatica del 1277 che riporta un numero di fuochi di 165 che nel 1320 si ridussero a 148, corrispondenti a circa 750 abitanti.\nMonumenti e luoghi di interesse.\nIl castello.\nI documenti lo citano come castellum in et\u00e0 normanna (1089), castrum in quella federiciana (1241-1245) e angioina, palazzo al tempo della famiglia ducale dei Carafa, subentrata nel XVI secolo ai Sanseverino. Ai Carafa subentrano verso la fine del XVIII secolo i Ruffo di Calabria. Nel XIX secolo \u00e8 stato teatro dell'evento, probabilmente pi\u00f9 importante della storia del paese, relativo ai moti carbonari del 1820-21. Quivi si insedi\u00f2 la Corte Marziale che fece giustizia sommaria dei carbonari insorti guidati dal medico di Calvello Carlo Mazziotta. Negli anni Cinquanta del Novecento, il castello fu venduto a vari proprietari e suddiviso in diverse abitazioni. Il primo feudatario e proprietario del castello, di cui si conosce il nome, \u00e8 un tale Matheus de Calvello (1147). All'epoca la rocca era costituita da un torrione quadrangolare, oggi in buona parte conservato, che in seguito venne affiancato da fabbriche che si sono succedute dal XIII secolo in poi. Il castello si articola su tre livelli. A Nord del castello sorge un'antica costruzione lunga e stretta, il cui contorno esterno coincide con parte della cinta muraria. A valle dell'edificio vi era una stradina che rappresentava un percorso secondario attraverso cui si giungeva al Castello. Entrando nel cortile si nota sulla sinistra, al primo livello, un loggiato che collegava i saloni di rappresentanza con le camere da letto. All'epoca dei Carafa vi erano solo due accessi al primo piano. L'ingresso occidentale era caratterizzato da un portone di grandi dimensioni. L'ingresso principale alla parte abitabile del piano terra \u00e8 di fronte all'arco d'entrata. A destra, erano collocate le scuderie e le stalle, da cui si poteva sia uscire, sia scendere mediante una scala in pietra. Nel corso della storia il castello \u00e8 stato pi\u00f9 volte danneggiato da terremoti, quali quelli del 1273, del 1826 che provoc\u00f2 il crollo della copertura e di gran parte della struttura muraria dell'ultimo piano, del 1857 che caus\u00f2 croll\u00f2 del secondo piano del castello e infine del 1980. Il castello \u00e8 stato di recente oggetto di lavori di consolidamento e di restauro.\nChiesa e Convento di Santa Maria de Plano.\nIl complesso conventuale di Santa Maria de Plano, fondato dai benedettini di Marsico Nuovo, \u00e8 costituito da una chiesa di forma basilicale, a tre navate con pilastri a sezione quadrata, attestata per la prima volta nel 1145, e da un convento con chiostro, costruito dai francescani alla fine del secolo XVI, probabilmente sui resti di un impianto esistente. Il chiostro \u00e8 impreziosito sulle pareti e sulle volte da affreschi risalenti ai secoli XVII e XVIII. Di rilevante interesse sono, inoltre, due portali romanici della chiesa, uno sulla facciata principale e l'altro sulla facciata laterale nord.. I capitelli e l'impostazione architettonica dei due portali richiamano il portale della chiesa di San Michele a Marsico Nuovo, attribuito al lapicida e architetto Melchiorre da Montalbano. All'interno della chiesa vi \u00e8 una statua lignea dorata raffigurante la Madonna col Bambino.\nIl ponte di Sant'Antuono.\nIl ponte di Sant'Antuono \u00e8 una costruzione in pietra a forma di arco ribassato in pietrame in conci ad arcata unica, dalle fondamenta ben solide. Esso prende il nome dalla chiesetta che gli abitanti del fiume costruirono dedicandola a Sant'Antonio Abate, comunemente detto Sant'Antuono. Tale costruzione fu eseguita all'inizio del Duecento, da artigiani locali, sotto la direzione tecnica dei monaci benedettini, abilissimi ingegneri, pontieri e architetti. Il ponte aveva la funzione di agevolare lo scambio tra i residenti del Piano e quelli del rione Sant'Antuono, prima di esso, infatti, l'accesso veniva effettuato con passerelle incerte e traballanti, si avverti, quindi il bisogno di lanciare un ponte stabile e sicuro.&lt;br&gt;Successivamente, si dimostr\u00f2 causa di violenti contrasti, la causa era l'utilizzazione delle acque del fiume per l'esercizio della pesca ed anche perch\u00e9, esso, veniva utilizzato per l'irrigazione degli orti e per uso potabile. Il ponte si incastona in uno scenario particolare, immerso nel verde, con a nord un agglomerato di case che si inerpica verso l'alto e culmina col castello; ad ovest la fiancata della catena montagnosa oltre i metri; ad est la vallata dell'Isca, a sud \u00e8 protetto dal \"Timpo\" del Catagno\". Il ponte fu costruito sul fiume \"La Terra\" un corso d'acqua a flusso continuo, Calvello \u00e8 uno tra i pochi centri abitati ad essere bagnato da un corso d'acqua di questo genere. Il fiume si arricchisce, lungo il corso, di numerosi rivoli, discendenti da vallette e canali e dalle acque che attraverso i profondi strati di zolfo e ferro, residuati dell'antico vulcano, sboccano in una stretta gola dalle stupende caratteristiche, tra cascate e laghetti. Il ponte non ha subito alterazioni resistendo alle intemperie e ai vari eventi naturali fino ai primi anni del '900, ad oggi le condizioni statiche del ponte sono buone anche se gli interventi effettuati successivamente hanno intaccato la bellezza dell'opera nel suo insieme.\nLa cappella della Potentissima.\nLa cappella, a navata unica, presenta tre grandi archi a sesto ribassato. Il catasto onciario del 1748 menziona questa chiesa fra le nove cappelle rurali allora esistenti nel territorio del paese. La cappella croll\u00f2 nel 1844. In seguito alla legge dello Stato Italiano che autorizzava la vendita dei beni ecclesiastici ai privati, la cappella fu acquistata dalla famiglia De Porcellinis che la ricostru\u00ec nel 1878. Dai primi anni del secolo scorso la cappella \u00e8 diventata propriet\u00e0 della famiglia De Trana. La chiesa conserva una statua della Madonna della Santissima risalente al 1700, una tela datata 1695 e un altare maggiore che presenta decorazioni che riprendono i motivi delle ceramiche che probabilmente ricoprivano il pavimento.\nIl Santuario del Monte Saraceno.\nIl Santuario \"Maria SS.ma del Monte Saraceno\" sorge a circa 1320 metri s.l.m. e, circondato da una natura lussureggiante, domina tutta la vallata sottostante. La denominazione di \"Monte Saraceno\" o \"Castel Saraceno\" \u00e8 di origine ignota. Con ogni probabilit\u00e0, dalle tracce tuttora visibili, si pu\u00f2 ipotizzare che fosse una postazione militare, prima \"Longobarda\" e poi \"Saracena\". Successivamente, i monaci Benedettini, in prossimit\u00e0 dei ruderi della presunta postazione militare, edificarono l'attuale chiesetta. La forma architettonica, estremamente semplice, ha una \"struttura a botte\", le cui doghe sono costituite dalle robuste muraglie a strapiombo sui dirupi che la circondano. \u00c8 tradizione che il \"pellegrino\" non debba entrare nel luogo sacro senza aver percorso per tre volte il suo perimetro, pregando e cantando nenie. Entrando nel \"luogo sacro\", ci si trova innanzi alla \"Sacra Effigie\" che \u00e8 una ricostruzione realizzata con i resti dell'antica copia della \"statua bizantina\" della \"Madonna \"de Plano\"\", la quale fu danneggiata in seguito al terremoto della Basilicata del 1857. Il restauro e la ricomposizione dei pezzi recuperati tra le macerie furono realizzati da un artista napoletano che riusc\u00ec a dare all\"'Effigie\" un'espressione dolce e intensa. La Madonna, nella mano sinistra ha una rosa d'oro, con la destra sembra voler mostrare il \"Bambino\", situato in piedi tra le sue ginocchia. A maggio la statua viene portata in processione dal paese al tempietto da dove, fino a settembre, vigila dall'alto la vallata e protegge le messi e le greggi; a settembre ritorna in paese. L'urna che la protegge, detta comunemente \"Caggia\" \u00e8 stata realizzata da validissimi artisti locali: scolpita a mano, in legno di quercia, ha una struttura armonica e proporzionata con lesene, colonne e capitelli che le conferiscono un aspetto nobile e classico. Il lato posteriore \u00e8 decorato con un dipinto che ritrae il \"Santuario\" e la \"Grotta dell'eremita\". A circa duecento metri dal Santuario, secondo una leggenda locale, viveva in questa grotta un eremita, un uomo pio che viveva in solitudine grazie alla carit\u00e0 dei pastori. Un'altra leggenda racconta che, dopo la scomparsa di questo misterioso eremita, dei pastori trovarono una statua di legno della \"Madonna\" e si decise di edificare l\u00ec la Cappella.&lt;br&gt;I festeggiamenti in onore della \"Madonna del Monte Saraceno\" si celebrano la seconda domenica di maggio, quando la statua viene trasportata dalla chiesa parrocchiale al santuario, e l'8 e il 9 settembre, quando vi fa ritorno."}
{"id": "30217", "revid": "1932958", "url": "https://it.wikipedia.org/wiki?curid=30217", "title": "Calvera", "text": "Calvera (\"C\u00e0lav\u00ecr\u00eb\" in dialetto lucano) \u00e8 un comune italiano di 383 abitanti della provincia di Potenza, in Basilicata. \nGeografia fisica.\nSorge a 630 m s.l.m. nella zona meridionale della provincia.\nConfina con i comuni di: Teana (7\u00a0km), Carbone (8\u00a0km), Castronuovo di Sant'Andrea (16\u00a0km) e San Chirico Raparo (23\u00a0km).\nDista 113\u00a0km da Potenza e 108\u00a0km dall'altra provincia lucana di Matera.\nCultura.\nCalvera \u00e8 inserita nel percorso del \"Cammino del mischiglio\" che attraversa altri tre Comuni della valle del Serrapotamo (Teana, Fardella, Chiaromonte) e prende il nome dal mix di farine di grano, fave e cereali tipico di questo territorio."}
{"id": "30219", "revid": "290914", "url": "https://it.wikipedia.org/wiki?curid=30219", "title": "Garlenda", "text": "Garl\u00e9nda (\"Garl\u00e9nda\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio di Garlenda \u00e8 situato nella val Lerrone, presso il torrente omonimo, quasi alla confluenza con il torrente Arroscia.\nStoria.\nLe prime notizie su Garlenda cominciarono a diffondersi e ad essere documentate intorno all'Alto Medioevo, quando divenne parte integrante della Marca di Albenga. Nel 1091 il marchesato, e quindi Garlenda, pass\u00f2 sotto la giurisdizione della famiglia Clavesana, discendenti da Bonifacio del Vasto. I Clavesana, per\u00f2, non riuscirono a dominare appieno il marchesato, tanto che nel 1127 la citt\u00e0 albenganese e la sua marca si costitu\u00ec come territorio autonomo. L'ottima posizione nel mercato e commercio marittimo, e la costituzione in sede vescovile, contribu\u00ec certamente all'indipendenza politica.\nIl 13 aprile 1153 il vescovo di Albenga Odoardo, in accordo con il vescovo di Genova Siro, confer\u00ec ad Anselmo dei Quaranta (o Quadraginta) - capostipite della famiglia Della Lengueglia e, sembrerebbe, parente degli stessi marchesi Clavesana - l'incarico di riscuotere le decime in diversi borghi - appartenenti a altri signori - a cavallo tra i territori dell'Albenganese e dell'Imperiese: Garlenda, Bossoleto, Tenaigo, Orsorio, Marta, Casanova, Bosco, Maremo, Paravenna, Ligo, Andora, Lingueglietta, Sanremo, Bussana, Taggia, Montalto, Carpasio, Cipressa, Pompeiana e Terzorio. La figura di Anselmo venne accolta positivamente dagli abitanti del territorio, tanto da diventarne in breve tempo signore feudale di parte di questo lembo di ponente ligure; nel 1182 il Comune di Genova lo invest\u00ec ufficialmente quale nuovo signore del feudo di Lingueglietta - Castellaro e Garlenda, avendo ottenuto nel 1162 una pretesa investitura dall'imperatore Federico I il Barbarossa e successivamente da Federico II nel 1226; i diplomi di investitura sono considerati dagli storici falsi, non essendoci documenti ufficiali. In compenso si stipularono ottimi rapporti diplomatici con la Repubblica di Genova e il suo comune, ottenendo in cambio della nobile fedelt\u00e0 maggiori territori nella val Lerrone e del borgo di Andora.\nAncora nel 1233, tuttavia, i conti dei Ventimiglia, del ramo di Maro, mantenevano giurisdizione nell'alta val Merula e media val Lerrone, probabilmente anche come signori feudali dei da Lengueglia:\n\"Il conte Filippo del Maro si affrett\u00f2 [16 settembre 1233 ndr], vedendo Genova vittoriosa, a ratificare la convenzione firmata con Genova, anche a suo nome, dal fratello Raimondo e da Giacomo Casanova [ cosignore di Andora ndr] promise al comune di Genova di pagare per le collette L. 250 per i castelli di Lingueglia, di Castellaro e della valle di Andora, ratificando le convenzioni fatte anche a suo nome da Anselmo di Lingueglia. Genova sfrutt\u00f2 i successi conseguiti mettendo subito in funzione gli articoli dei patti fatti con i conti di Ventimiglia\" )\nNel 1280, alla morte di Anselmo II, i due figli ed eredi Giacomo e Bonifacio divisero il feudo del padre in due possedimenti o rami nobiliari: i Maremo e i Garlenda. Bonifacio divenne cos\u00ec signore di Garlenda, Casanova e Lingueglietta stringendo rapporti di collaborazione e protezione pi\u00f9 con Genova e la sua repubblica. Il 15 aprile 1385 entrambi i rami dei Della Lengueglia giurarono fedelt\u00e0 al comune genovese, riconoscendosi vassalli e feudatari di tutti i paesi che avevano ricevuto in feudo dalla famiglia Clavesana.\nNel XVI secolo crisi finanziarie e mal gestione dei feudi fece s\u00ec che i borghi cominciarono a ribellarsi contro i propri signori feudali; nell'autunno del 1543 anche Garlenda si ribell\u00f2 ai Della Lengueglia. Nonostante i forti contrasti nei borghi, la Repubblica di Genova nomin\u00f2 nel 1564 Antoniotto Della Lengueglia nuovo signore di Garlenda e delle terre circostanti. La nomina, per\u00f2, non serv\u00ec a placare i forti dissidi tanto che nel 1590, alla morte di Antoniotto, il feudo garlendese venne conteso da molti pretendenti nobiliari, non avendo di fatto Antoniotto eredi legittimi. Nel 1592 seguirono cos\u00ec occupazioni di nobili genovesi (i Costa), di Giacomo Della Lengueglia e dei suoi due figli con un piccolo esercito e dal governatore di Finale Ligure Bartolomeo Beccaria per sedare i contrasti ereditari.\nI continui cambiamenti nobiliari non favorirono di certo il dialogo tra abitanti e nobili, in una situazione di vera crisi politica che ben presto fu portata alla conoscenza dell'imperatore Rodolfo II d'Asburgo a Praga. Solamente alla fine del XVI secolo il feudo di Garlenda venne finalmente assegnato legittimamente a Violante Della Lengueglia in Costa, sorella del defunto Antoniotto Della Lengueglia. Dopo il pagamento di 10.000 fiorini d'oro alla corte imperiale fu ratificato il 6 maggio 1599 l'atto di ufficiale appartenenza dei territori di Garlenda e di Paravenna alla famiglia albenganese dei Costa. Al 1618 risale la revisione degli antichi statuti - datati e concessi nel 1564 - ad opera dell'abate Alessandro Costa, in nome e per conto del fratello reggente (ma dimorante a Roma per l'incarico di banchiere papale) Ottavio.\nInteressato dagli scontri tra la Repubblica di Genova e il Ducato di Savoia nel 1625 e ancora nel 1670, i territori feudali di Galenda-Paravenna passarono nel 1723 alla famiglia Del Carretto del ramo di Balestrino a causa della mancanza di discendenza maschile da parte dei Costa. Il nuovo marchese Ottaviano II sottoscrisse e accett\u00f2 quindi le clausole imposte quasi cent'anni prima dal signore Ottavio Costa.\nLa famiglia carrettesca amministr\u00f2 il feudo per oltre sessant'anni, affrontando nel tempo le invasioni straniere causate dalla guerra di successione austriaca (1747) e dagli eventi napoleonici a partire dal 1797. Caduta la Repubblica di Genova e dissolti i feudi imperiali, la nuova municipalit\u00e0 di Garlenda rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del I cantone, con capoluogo Albenga, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Garlenda sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nIl primo weekend di luglio vi si tiene il Meeting Internazionale della Fiat 500, organizzato dal Fiat 500 Club Italia con il patrocinio del Comune e della Pro Loco Garlenda.\nGeografia antropica.\nIl territorio comunale \u00e8 costituito, oltre al capoluogo, dalle due frazioni di Castelli e Paravenna per una superficie territoriale di 8,03\u00a0km\u00b2.\nConfina a nord con il comune di Villanova d'Albenga, a sud con Stellanello e Andora, ad ovest con Casanova Lerrone e ad est con Villanova d'Albenga.\nEconomia.\nL'attivit\u00e0 principale del comune rimane principalmente l'agricoltura ed i suoi prodotti naturali. Fiorente la coltivazione e la raccolta delle olive e della vite, da cui si ricavano due pregiati vini: il Rossese e il Pigato. Recentemente il borgo \u00e8 meta di turisti italiani e stranieri, attratti dalle principali strutture turistiche-sportive di Garlenda come il golf club con campo da golf a diciotto buche, il maneggio, un resort di lusso con rinomato ristorante.\nInfrastrutture e trasporti.\nStrade.\nIl territorio di Garlenda \u00e8 attraversato principalmente dalla strada provinciale 6 che permette il collegamento stradale con Villanova d'Albenga, ad est, e con Casanova Lerrone ad ovest."}
{"id": "30220", "revid": "617444", "url": "https://it.wikipedia.org/wiki?curid=30220", "title": "Cancellara", "text": "Cancellara (\"Cangedd\u00e0re\" in dialetto cancellarese) \u00e8 un comune italiano di 1.219 abitanti della provincia di Potenza, in Basilicata.\nGeografia fisica.\nSorge a 680 m s.l.m. nella parte settentrionale della provincia. Confina con i comuni di: Oppido Lucano (10\u00a0km), Vaglio Basilicata (11\u00a0km), Acerenza (12\u00a0km), Pietragalla e Tolve (13\u00a0km). Dista 23\u00a0km da Potenza e 77\u00a0km dall'altra provincia lucana di Matera.\nNel territorio comunale di Cancellara, in localit\u00e0 \"B\u00f2fete\", vi sono alcuni piccoli vulcanetti di fango.\nMonumenti e luoghi d'interesse.\nIl territorio comunale di Cancellara conserva un cospicuo patrimonio culturale, diffuso nel centro storico e nelle contrade limitrofe. Importanti testimonianze raccontano la sua storia dal punto di vista archeologico, architettonico, artistico e produttivo. Di notevole pregio il castello di Cancellara, le chiese, le fontane monumentali in pietra, le porte di ingresso al borgo, i portali del settecento e dell'ottocento e in generale il centro storico, interamente realizzato in pietra nel corso dei secoli ed ancora quasi intatto, anche se in alcuni punti in stato di degrado perch\u00e9 poco densamente abitato.\nCultura.\nCinema.\nNel comune di Cancellara, sia nel centro storico sia nel territorio, sono stati girati diversi documentari, cortometraggi o film:\nCucina.\nSi produce la salsiccia detta \"a catena\" di Cancellara, realizzata nella caratteristica forma ad anelli con carne di suino, fresca o stagionata, ma anche cereali, legumi e olio extravergine di oliva."}
{"id": "30221", "revid": "1932958", "url": "https://it.wikipedia.org/wiki?curid=30221", "title": "Carbone (Italia)", "text": "Carbone (\"Carv\u00f9n\u0259\" in dialetto lucano) \u00e8 un comune italiano di 562 abitanti della provincia di Potenza, in Basilicata.\nGeografia fisica.\nSorge a 690 m s.l.m. nel cuore del Parco nazionale del Pollino sulla sponda sinistra del torrente Serrapotamo, nella parte meridionale della provincia.\nConfina con i comuni di: Calvera (8\u00a0km), Teana (10\u00a0km), Fardella (14\u00a0km), Episcopia (15\u00a0km), Castelsaraceno (19\u00a0km), Latronico (24\u00a0km) e San Chirico Raparo (29\u00a0km). Dista 119\u00a0km da Potenza e 111\u00a0km dall'altra provincia lucana di Matera.\nOltre al Serrapotamo, sono presenti alcuni suoi affluenti come il torrente Vallone e la fiumara Maltempo.\nStoria.\nIl paese sorge nel medioevo attorno all'antico monastero Basiliano detto di Sant'Elia fondato, secondo la tradizione, da San Luca abate intorno all'anno mille: risale infatti all'anno 1041 il primo documento noto sul monastero in cui si insediarono i monaci bizantini provenienti dall'Oriente \nattraverso la Sicilia. Gi\u00e0 nel 1167 l'abbazia dei Santi Elia ed Anastasio costituiva il baricentro del sistema basiliano dell'Italia meridionale alla guida dell'abate Bartolomeo. Nel XVII secolo il monastero fu affidato al cardinale Giovanni Battista Pamphilj (nel 1644 eletto come papa Innocenzo X). Fino al 1716 il monastero e la comunit\u00e0 carbonese furono ufficialmente \"nullius diocesis\" (di nessuna diocesi), dipendenti direttamente dalla Santa Sede di Roma; l'abbazia rimase attiva fino al 1809.\nIl comune sal\u00ec alla ribalta regionale una prima volta nel 1806, con l'incendio da parte dei francesi, e poi, soprattutto, diventa tristemente famoso nel 1860 allorquando, al momento del plebiscito nazionale, si ribella e vengono bruciate le urne per il voto.\nTale ribellione nel febbraio dell'anno successivo costa la fucilazione di alcuni giovani, accusati ingiustamente di essere renitenti alla leva e perci\u00f2 condannati a morte, senza alcun regolare processo.\nSimboli.\nLo stemma e il gonfalone di Carbone sono stati concessi con Decreto presidenziale il 24 maggio 2005. Lo stemma si blasona:\nMonumenti e luoghi d'interesse.\nArchitetture religiose.\nNella parrocchiale di San Luca del secolo XVI (il porticato di colonne doriche \u00e8 stato aggiunto nel 1932 ci sono sculture lignee risalenti al secolo XVIII ed un dipinto ad olio del XVI secolo rappresentante la nativit\u00e0.\nA Carbone si trovano anche, la chiesa di San Francesco (ex-conventuale che conserva anch'essa sculture lignee), la chiesa Madonna degli Angeli, la cappella dei Fraticelli e la cappella della Madonna del soccorso.\nAree naturali.\nCaratteristico \u00e8 il Bosco Vaccarizzo, sito di importanza comunitaria esteso per circa 300 ettari all'interno del Parco nazionale del Pollino, caratterizzato dalla presenza di faggio, abete bianco, ontano napoletano, acero campestre, cerro, roverella agrifoglio e diverse erbacee ed arbustive tra cui geranio striato (\"Geranium versicolor\"), \"Cyclamen hederifolium\", \"Galium odoratum\", \"Lunula selvatica\". Al centro del bosco sorge una grande fontana e si pu\u00f2 trascorrere un po' di tempo immersi nel creato per sentirsi lontani dal mondo. Durante il mese di agosto molte persone vi passano la giornata per fare una scampagnata e un picnic."}
{"id": "30222", "revid": "186864", "url": "https://it.wikipedia.org/wiki?curid=30222", "title": "Giustenice", "text": "Giustenice (\"Gi\u00fcst\u00eaxine\" in ligure) \u00e8 un comune italiano sparso di 995 abitanti della provincia di Savona in Liguria. La sede comunale \u00e8 ubicata nel nucleo di San Lorenzo.\nGeografia fisica.\nIl territorio di Giustenice si sviluppa lungo la valle del torrente Scarincio, minoritario corso d'acqua del bacino della val Maremola. La parte bassa di questa area \u00e8 caratterizzata dalle coltivazioni a fasce dei prodotti come uliveti e vigne, mentre in quella superiore la vegetazione del territorio \u00e8 ricoperta da aree boschive di frassini, carpini, ornielli e roverelle fino alla sommit\u00e0 del monte Carmo di Loano (1389 m s.l.m.), Bric Agnellino (1335 m) e del giogo di Giustenice a circa 1200 m. Lungo le pendici del Bric Tampa (846 m) si apre la grotta degli Scogli Neri (l'ingresso \u00e8 posto alla quota di 720 m) che, con circa 2250 metri di sviluppo, \u00e8 considerata tra le cavit\u00e0 carsiche pi\u00f9 estese della Liguria; in questo anfratto sono stati ritrovati reperti e frammenti ceramici dell'Et\u00e0 del Bronzo e della dominazione romana.\nLa geologia del territorio \u00e8 arricchita dalla presenza di giacimenti di alcuni derivati secondari dell'uranio, quali: uraninite, autunite, torbenite, e fosfuranilite dalla caratteristica forma cristallografica, diffusi in rocce scistose e in quantit\u00e0 idonee al collezionismo privato.\nStoria.\nIl toponimo \"Giustenice\" deriverebbe da un fatto storico risalente all'epoca delle guerre puniche tra gli eserciti di Cartagine e dell'impero romano. Alleata dei Cartaginesi e in seguito conquistata da Roma, il villaggio fu sede di giudicatura e quindi associata alla denominazione de \"Jus-Tenens\", \"tenere giustizia\". La forma del toponimo, nel tempo, mut\u00f2 poi in \"Jus-Tenicia\", \"Giustenesi\" e quindi nell'attuale \"Giustenice\".\nAlcuni storici ipotizzano che gi\u00e0 in epoca bizantina, presso lo sperone roccioso su cui verr\u00e0 edificato in epoca medievale il castello, fosse presente un \"castrum\" in seguito conquistato dai Longobardi. Si fa riferimento a Giustenice nel documento del 1047 dove Enrico III il Nero concede alla canonica del Salvatore di Torino un vasto complesso patrimoniale formato da ingenti beni ad Albenga, e assieme viene ceduta Gavenola e nell'ingaunia orientale le \"ville\" di Toirano, Borgio e Pietra e la \"villa cum castrum\" di \"Iustenes\". \nTuttavia, la fondazione del borgo \u00e8 risalente al 1248 in un atto del 5 aprile firmato da Bonifacio di Clavesana.\nAssoggettato all'abbazia di San Pietro in Varatella, presso Toirano, rientr\u00f2 successivamente tra i domini del vescovo di Albenga e ancora dei marchesi Del Carretto tra i secoli XIII e XIV secolo. Fu con la bolla papale di Urbano VI che questo territorio tra Giustenice, Borgio Verezzi, Toirano e Pietra Ligure venne ceduto alla Repubblica di Genova, nel 1385, nelle dirette mani del doge genovese Antoniotto Adorno.\nIntorno alla prima met\u00e0 del XV secolo, per una serie di vicissitudini, il borgo di Giustenice ritorn\u00f2 ancora sotto la dominazione della famiglia Del Carretto. La nuova parentesi carrettesca fu, tuttavia, breve in quanto un pronto attacco e assedio del locale castello, apportato da Genova con l'invio di numerose truppe (e bombarde) al comando del capitano Pietro Fregoso, costrinse alla resa dei fratelli Galeotto e Giovanni Del Carretto; il primo venne fatto prigioniero dai Genovesi il 18 aprile del 1448. Nuovamente nelle mani della repubblica genovese, il borgo di Giustenice fu infeudato alla famiglia Doria dal 1470 sotto la giurisdizione della podesteria della Pietra.\nCon la dominazione di Napoleone Bonaparte il territorio di Giustenice rientr\u00f2 dal 2 dicembre 1797 nel Dipartimento della Maremola, con capoluogo Pietra, all'interno della Repubblica Ligure. Dal 28 aprile del 1798 fece parte del III cantone, con capoluogo Pietra, della Giurisdizione delle Arene Candide e dal 1803 centro principale del VI cantone della Maremola nella Giurisdizione di Colombo. Annesso al Primo Impero francese, il territorio di Giustenice dal 13 giugno 1805 al 1814 fu inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel V mandamento di Pietra del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nSubisce gli ultimi aggiustamenti al territorio comunale nel 1903 con il distacco della frazione di Bringhiera e il suo accorpamento nel comune di Tovo San Giacomo.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese.\nDal 4 dicembre 2014 alla primavera del 2015 ha fatto parte dell'Unione dei comuni della Riviera delle Palme e degli ulivi e dal 2015 al maggio 2018 dell'Unione dei comuni della Val Maremola.\nMonumenti e luoghi d'interesse.\nArchitetture religiose.\nLe architetture religiose appartengono all'antica parrocchia dei Santi Lorenzo e Michele di Giustenice.\nArchitetture civili.\nDavanti al palazzo municipale, nella localit\u00e0 capoluogo di San Lorenzo, \u00e8 presente un sedile in pietra (sotto l'archivolto della piazza detta \"del Costino\") dove per tradizione storica sedeva una volta al mese il giudice-podest\u00e0 della Pietra (l'attuale Pietra Ligure) per amministrare la giustizia nel borgo.\nAll'interno del municipio si conservano ancora le antiche misure genovesi dell'olio di oliva e del vino databili al 1606.\nArchitetture militari.\nIl castello di Giustenice, residenza e postazione difensiva voluta dalla famiglia feudale dei Del Carretto, venne costruita intorno al XIII secolo. Il castello, ora allo stato di rudere, fu coinvolto nella guerra tra la Repubblica di Genova e i marchesi carretteschi del 1447 per il dominio sul territorio feudale di Giustenice. Strenuamente difeso dalle truppe di Galeotto Del Carretto, e di suo fratello Giovanni Del Carretto venuto in suo soccorso, dovette arrendersi dopo un lungo assedio perpetrato dai Genovesi. Con la sua caduta Genova riusc\u00ec ad annettere questa parte del territorio della val Maremola tra i suoi domini del ponente ligure.\nAree naturali.\nTra i territori comunali di Giustenice, Bardineto, Bormida, Boissano, Calizzano, Castelvecchio di Rocca Barbena, Loano, Magliolo, Osiglia, Pietra Ligure, Rialto e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Giustenice sono .\nQualit\u00e0 della vita.\nIl 17 marzo del 2005 il Comune di Giustenice ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito dai due principali nuclei di San Lorenzo (sede comunale) e San Michele.\nAi due nuclei di San Lorenzo e San Michele afferiscono le borgate di Besso, Villa e Villetta per il primo e di Costa, Foresto, Pianazzo, Serrati e Valsorda per il secondo. La superficie territoriale \u00e8 di 17,22\u00a0km\u00b2.\nConfina a nord con il comune di Magliolo, a sud con Loano e Pietra Ligure, a ovest con Bardineto, a est con Magliolo e Tovo San Giacomo.\nEconomia.\nSi basa principalmente sull'attivit\u00e0 agricola (frutta, olive e ortaggi) e a una fiorente produzione di legname e l'allevamento del bestiame. Maggiore manodopera viene effettuata nella vicina Pietra Ligure.\nInfrastrutture e trasporti.\nStrade.\nIl territorio di Giustenice \u00e8 attraversato principalmente dalla strada provinciale 24 che gli permette il collegamento stradale con Pietra Ligure a sud."}
{"id": "30223", "revid": "1564499", "url": "https://it.wikipedia.org/wiki?curid=30223", "title": "Castelgrande", "text": "Castelgrande \u00e8 un comune italiano di 876 abitanti della provincia di Potenza, in Basilicata. Arroccato su uno spuntone di roccia, risale agli anni intorno al mille, anche se tracce di insediamenti umani in tutto il territorio sono pi\u00f9 antichi. L'abitato sorgeva intorno ad un castello, probabilmente di origine longobarda, andato distrutto a causa di terremoti, circondato dal verde dei boschi lucani.\nGeografia fisica.\nArroccato a 950 m s.l.m. \u00e8 posto nella parte nord-occidentale della provincia al confine con la parte nord-orientale della provincia di Salerno.\nConfina con i comuni di: Muro Lucano e Pescopagano (11\u00a0km), Rapone (12\u00a0km), Laviano (SA) (14\u00a0km) e San Fele (20\u00a0km).\nDista 59\u00a0km da Potenza e 157\u00a0km dall'altra provincia lucana di Matera.\nStoria.\nSimboli.\nLo stemma del Comune di Castelgrande \u00e8 stato concesso con decreto del presidente della Repubblica del 13 luglio 2004.\nCultura.\nOsservatorio astronomico.\n7 km a nord dell'abitato del comune, sul monte Toppo di Castelgrande, si trova l'Osservatorio astronomico di Castelgrande, sul territorio del quale si trovano:"}
{"id": "30224", "revid": "1748167", "url": "https://it.wikipedia.org/wiki?curid=30224", "title": "Castelluccio Inferiore", "text": "Castelluccio Inferiore (\"Cast\u00ebll\u00f9cc\u00eb\" in dialetto lucano) \u00e8 un comune italiano di abitanti della provincia di Potenza in Basilicata.\n\u00c8 un centro dell'Appennino lucano meridionale, compreso nel parco nazionale del Pollino. Fino al 1813 costituiva un unico comune con Castelluccio Superiore.\nGeografia fisica.\nSorge a 495 m nella valle del Mercure-Lao nella parte sud-occidentale della provincia.\nConfina con la parte nord-occidentale della provincia di Cosenza e con i comuni di: Castelluccio Superiore (5\u00a0km), Laino Borgo (CS) (9\u00a0km), Viggianello (18\u00a0km) e Latronico (20\u00a0km).\nDista 125\u00a0km dal capoluogo Potenza e 138\u00a0km dall'altro capoluogo di provincia lucano di Matera. Confina con la Calabria e dista 118\u00a0km da Cosenza.\nOrigini del nome.\nLa denominazione di Castelluccio nasce in seguito alla costruzione di un castello da parte dei Sanseverino e controllato dal capitano lucano di nome Lucio a Castelluccio Superiore. Da qui il nome Castel di Lucio e successivamente l'odierno nome di Castelluccio.\nStoria.\nCon la soppressione del feudalesimo, Castelluccio Inferiore acquista l'autonomia amministrativa che aveva detenuto fino al 1813 in concomitanza di Castelluccio Superiore. Fino a quel momento era esistito un unico comune dal nome di Castelluccio.\nSarebbe sorto sia sui resti della \"Tebe Lucana\", costruita dall'antica popolazione italica degli Osci; e sia sulle rovine dell'antica citt\u00e0 presannita e romana di Nerulum (le cui rovine giacciono a pochi chilometri dal paese).\nNel Medioevo appartenne all'Ammiraglio Ruggero di Lauria, alla cui morte i suoi feudi furono divisi. Castelluccio pass\u00f2 sotto il dominio prima dei Sanseverino (che ne furono i feudatari fino alla met\u00e0 del Cinquecento) e poi, fu feudo dei Baroni Cicinelli - Napolitano e Palmieri. Nel 1570 pass\u00f2 ai Pescara Di Diano fino alla fine della feudalit\u00e0 1806.\nNel 1813 avvenne la scissione con Castelluccio Superiore.\nTerremoto del 1998.\nIl 9 settembre 1998 alle ore 13.28 si \u00e8 registrato un evento sismico di magnitudo 5,6 Richter con epicentro nei comuni di Castelluccio Inferiore e Superiore. Registrate numerose lesioni ai muri portanti ed a tetti delle abitazioni, con crolli di cornicioni e tegole, che hanno indotto l'inagibilit\u00e0 di alcune di esse con sgombero degli occupanti.\nGravemente danneggiati il palazzo comunale, il campanile e la chiesa madre. Quest'ultima, che aveva registrato il crollo della volta centrale, \u00e8 stata riaperta al culto il 6 dicembre 2013, dopo 15 anni di ristrutturazione.\nL'evento sismico ha segnato profondamente la vita economica-sociale della popolazione in concomitanza alla chiusura della Centrale del Mercure, avvenuta nel 1997.\nMonumenti e luoghi d'interesse.\nDislocato ai piedi della Valle del Mercure, il centro storico ha spiccate caratteristiche medievali ed i caratteristici vicoli ne fanno un luogo d'interesse. Nel passato costituiva il nucleo nevralgico delle attivit\u00e0. \u00c8 diviso in vicinati:\nCultura.\nCucina.\nU Piccidd\u00e8t.\n\u201cU Piccidd\u00e8t\u201d \u00e8 stato riconosciuto come prodotto agroalimentare tradizionale dal Ministero delle politiche agricole alimentari e forestali.\nSi tratta di un pane dolce pasquale uno dei pochi lussi che la societ\u00e0 castelluccese si concedeva nella ricorrenza della festivit\u00e0 cristiana. Alcuni lo traducono nella versione italiana come \u201cbuccellato\u201d, nel senso di piccolo pane a forma di corona o bocca (bucca). I \u201cpani\u201d, infatti, impastati in diversa pezzatura, richiamano una corona o una bocca.\nLa tradizione vuole che si degusti abbinandolo ai salumi del territorio. La modernit\u00e0 invece lo propone congiunto a creme dolci spalmabili come la Nutella.\nIl \u201c piccidd\u00e8t\u201d castelluccese si pu\u00f2 trovare a forma di pane maschio, con un uovo centrale, e di cuzzola, che invece riproduce le sembianze di una bambola.\nTalmente complicate erano le operazioni legate alla realizzazione dei piccidd\u00e8t e tanto sentita era dalla gente dell\u2019epoca tutta la fase di realizzazione, che il processo \u00e8 divenuto icona del procedimento difficoltoso per antonomasia ed i piccidd\u00e8t sono diventati nella lingua parlata del posto la metafora delle difficolt\u00e0. La frase del dialetto di Castelluccio \u201chan crisciut i piccidd\u00e8t\u201d (letteralmente: \u201ci piccidd\u00e8t sono lievitati\u201d), infatti, molto usata nel gergo quotidiano, vuol affermare che si \u00e8 riusciti a venire a capo di una situazione difficile.\nSociet\u00e0.\nEtnie e minoranze straniere.\nAl 31 dicembre 2016 gli stranieri regolari sono 73 (40 maschi e 33 femmine) cos\u00ec suddivisi:\nEconomia.\nA risollevare le sorti economiche di Castelluccio ed arrestare l'emorragia emigratoria ha ben influito la Centrale del Mercure dell'F2i.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio U.S. Castelluccio, fondata nel 1948, che milita nel campionato lucano di Eccellenza."}
{"id": "30225", "revid": "1543377", "url": "https://it.wikipedia.org/wiki?curid=30225", "title": "Giusvalla", "text": "Giusvalla (\"Gi\u00fcsvala\", \"Gi\u00fcsvalla\", oppure \"Gi\u00fc\u0161valla\" in ligure, \"Giusv\u00e2la\" in piemontese) \u00e8 un comune italiano di 425 abitanti della provincia di Savona in Liguria.\nGeografia fisica.\nIl comune \u00e8 situato nel versante settentrionale dell'Appennino ligure, adiacente al torrente Giusvalletta, nella valle dell'Erro.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC), attivissimo centro di evangelizzazione e di rinascita agricola sotto la protezione del Papa, attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico, che diede impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio lungo la pianura e verso la marittima ligure con conscambi di merci varie come olio, sale, spezie, legname, carne, ecc.\nLa leggenda vuole che un re longobardo (forse Liutprando) nell'VIII secolo edificasse l'abbazia di San Salvatore di Visiovalla (\"Visiovallis\"), nella zona oggi definita \"Valla\", dandola ai monaci di Bobbio. Moriondo in \"Monumenta Aquensia\" ricorda che detta abbazia fu distrutta dalla \"perfida gente saracena\" durante una scorreria verso la met\u00e0 del X secolo; altre incursioni saracene si verificheranno tra l'889 e il 920 e ancora nel 970. Di questa abbazia nulla si conserva se non un bassorilievo murato in una balaustra della locale chiesa parrocchiale (rappresenta un pellicano).\nDopo l'assalto e la distruzione dell'abbazia di Giusvalla ad opera dei Saraceni e le continue scorrerie sul territorio, dopo pochi anni tali episodi convinsero Anselmo, figlio del marchese Aleramo, ad erigere la nuova abbazia di San Quintino di Spigno Monferrato nell'alessandrino, come forma di contrasto alle scorrerie e difesa dei pellegrini e della via commerciale lungo la via tra Savona e Acqui Terme.\nIl nuovo edificio di culto fu dotato di tutti i beni e i diritti appartenuti all'abbazia del Salvatore, pi\u00f9 numerosi altri nelle diocesi di Savona, Acqui, Alba, Alessandria e Torino.\nIl borgo venne quindi compreso nella Marca Aleramica dal X secolo e, divenuto possesso di Bonifacio del Vasto nel 1091, fu munito di un castello per la difesa del paese; nel 1142 divenne dominio feudale della famiglia dei Del Carretto.\nNei secoli successivi il territorio cambi\u00f2 pi\u00f9 volte proprietario signorile: dei marchesi di Ponzone nel 1327, dei marchesi del Monferrato nel 1444, della famiglia genovese Spinola nel corso del XVI secolo, dell'altra famiglia genovese Imperiale ed infine dei San Martino di Agli\u00e8.\nNel 1738 pass\u00f2 sotto il Regno di Sardegna seguendone le sorti fino all'Unit\u00e0 d'Italia.\nCon la prima campagna d'Italia di Napoleone Bonaparte, sull'onda della rivoluzione francese, il territorio di Giusvalla rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel X Cantone, capoluogo Sassello, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annesso al Primo Impero francese dal 13 giugno 1805 al 1814 fu inserito nel Dipartimento di Montenotte.\nNel 1815 venne inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento di Dego del circondario di Savona facente parte della provincia di Genova; nel 1927 anche il territorio comunale giusvallino pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana del Giovo.\nSociet\u00e0.\nEvoluzione demografica.\nTra la fine dell'Ottocento e per larga parte del Novecento forte \u00e8 stata l'emigrazione di giusvallini soprattutto in Sud America, in specie verso Montevideo (Uruguay).\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Giusvalla sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito solamente dal capoluogo per una superficie territoriale di 19,7\u00a0km2.\nConfina a nord con i comuni alessandrini di Spigno Monferrato e Pareto, a sud con Cairo Montenotte, ad ovest con Dego, ad est con Mioglia e Pontinvrea.\nEconomia.\nLe principali risorse economiche sono legate all'attivit\u00e0 agricola e all'allevamento del bestiame. Tra i principali prodotti sono coltivati i cereali, le patate, i funghi e le castagne. Di nota anche il turismo di villeggiatura o legato all'escursionismo.\nInfrastrutture e trasporti.\nStrade.\nIl centro di Giusvalla \u00e8 attraversato principalmente dalla strada provinciale 542 di Pontinvrea la quale gli permette il collegamento stradale con Pontinvrea, ad est, e Dego ad ovest."}
{"id": "30226", "revid": "123643644", "url": "https://it.wikipedia.org/wiki?curid=30226", "title": "Castelluccio Superiore", "text": "Castelluccio Superiore (\"Castell\u00f9cce\" in dialetto castelluccese) \u00e8 un comune italiano di 757 abitanti della provincia di Potenza in Basilicata. \u00c8 un centro dell'Appennino lucano meridionale, compreso nel Parco nazionale del Pollino.\nGeografia fisica.\n\u00c8 situato su uno sperone roccioso a 680 metri di altitudine sul livello del mare, da cui domina la sottostante valle del M\u00e8rcure-Lao. Il punto pi\u00f9 alto del centro storico \u00e8 situato ad un'altezza di 750 m.\nL'altitudine minima del territorio comunale \u00e8 di 411 m, mentre quella massima \u00e8 di 1580 m (Monte Zaccana).\n\u00c8 un centro montano, circondato a sud-est dal Massiccio del Pollino, ma ad ovest dista in linea d'aria solo 23\u00a0km dalla costa tirrenica (Maratea (PZ) e Tortora (CS)).\nConfina con i comuni di: Castelluccio Inferiore (5\u00a0km), Laino Borgo (CS) (12\u00a0km), Latronico e Lauria (19\u00a0km).\nDista 124\u00a0km dal capoluogo Potenza e 137\u00a0km dall'altra provincia lucana di Matera.\nOrigini del nome.\nLa denominazione di Castelluccio nasce in seguito alla costruzione del castello da parte dei Sanseverino e controllato dal capitano lucano di nome Lucio. Da qui il nome Castel di Lucio e successivamente l'odierno nome di Castelluccio.\nOggi \u00e8 possibile ritrovare solo alcuni ruderi della struttura difensiva, ma alcune aree, come quella di Porta Castello, ne ricordano la presenza.\nStoria.\nCon la soppressione del feudalesimo, Castelluccio Superiore acquista l'autonomia amministrativa che aveva detenuto fino al 1813 in concomitanza di Castelluccio Inferiore. Fino a quel momento era esistito un unico comune dal nome di Castelluccio.\nCastelluccio sarebbe sorto, sia sui resti della \"Tebe Lucana\", costruita dall'antica popolazione italica degli Osci; e sia sulle rovine dell'antica citt\u00e0 presannita e romana Nerulum.\nTerremoto del 1998.\nIl 9 settembre 1998 alle ore 13.28 si \u00e8 registrato un evento sismico di Magnitudo 5,6 Richter con epicentro nei comuni di Castelluccio Superiore e Inferiore. Registrate numerose lesioni ai muri portanti ed ai tetti delle abitazioni, con cadute di cornicioni e tegole. Danneggiato il centro storico.\nMonumenti e luoghi d'interesse.\nCentro storico.\nArroccato su un contrafforte che lo proietta nella sottostante Valle del Mercure venne costruito tramite la tecnica dell'incastellamento medievale. La sua posizione geografica ed i caratteristici vicoli ne fanno un luogo d'interesse. Nel passato costituiva il nucleo nevralgico delle attivit\u00e0, oggi soffre a causa del suo spopolamento fattore che per certi aspetti lo rende seducente. \u00c8 diviso in otto vicinati:\nAree naturali.\nBosco Difesa.\n\u00c8 il luogo turistico maggiormente conosciuto di Castellucio. Situato a circa 2\u00a0km dal centro abitato ad un'altezza di 795 m, ne condivide la propriet\u00e0 demaniale con il comune di Castelluccio Inferiore.\nCostituito da cerri ad alto fusto, ospita molteplici specie botaniche, tra cui i crochi e vari esemplari autoctone di orchidee.\nNon \u00e8 raro avvistare tra gli ungulati il cinghiale; tra i mammiferi lepri, volpi, e l'endemico scoiattolo nero meridionale; tra i mustelidi donnola, faina e puzzola; e fra i volatili poiana e nibbio reale.\nTorrente Peschiera.\n\u00c8 l'area naturalistica pi\u00f9 preziosa di Castelluccio. Nasce a 1100 m ai piedi del Monte Z\u00e0ccana e si estende per 17\u00a0km.\nTermina la sua corsa sfociando nelle acque del torrente Frido.\nOltre il territorio di Castelluccio, attraversa i comuni di Latronico, Viggianello e San Severino Lucano.\n\u00c8 abitato da anfibi e trote, ma \u00e8 possibile avvistare anche l'autoctona Salamandrina dagli occhiali, e tracce della rara Lontra.\nMonte Zaccana.\nAlto 1580 m, costituisce la cima pi\u00f9 elevata del territorio castelluccese.\nCompreso nel Parco nazionale del Pollino, ospita il raro Pino Loricato, di cui ne delimita verso ovest il confine di espansione in Italia.\nLe piante dell'albero qui sono relativamente giovani, ed infatti la Zaccana, \u00e8 segnalata tra le aree del Parco in cui maggiore \u00e8 la rigogliosit\u00e0 della specie.\nElemento di rilievo per la fauna \u00e8 la presenza del Lupo appenninico.\nCultura.\nCucina.\nU Piccidd\u00e8t.\n\u201cU Piccidd\u00e8t\u201d \u00e8 stato riconosciuto come prodotto agroalimentare tradizionale dal Ministero delle politiche agricole alimentari e forestali.\nSi tratta di un pane dolce pasquale uno dei pochi lussi che la societ\u00e0 castelluccese si concedeva nella ricorrenza della festivit\u00e0 cristiana. Alcuni lo traducono nella versione italiana come \u201cbuccellato\u201d, nel senso di piccolo pane a forma di corona o bocca (bucca). I \u201cpani\u201d, infatti, impastati in diversa pezzatura, richiamano una corona o una bocca.\nLa tradizione vuole che si degusti abbinandolo ai salumi del territorio. La modernit\u00e0 invece lo propone congiunto a creme dolci spalmabili come la Nutella.\nIl \u201c piccidd\u00e8t\u201d castelluccese si pu\u00f2 trovare a forma di pane maschio, con un uovo centrale, e di cuzzola, che invece riproduce le sembianze di una bambola.\nTalmente complicate erano le operazioni legate alla realizzazione dei piccidd\u00e8t e tanto sentita era dalla gente dell\u2019epoca tutta la fase di realizzazione, che il processo \u00e8 divenuto icona del procedimento difficoltoso per antonomasia ed i piccidd\u00e8t sono diventati nella lingua parlata del posto la metafora delle difficolt\u00e0. La frase del dialetto di Castelluccio \u201chan crisciut i piccidd\u00e8t\u201d (letteralmente: \u201ci piccidd\u00e8t sono lievitati\u201d), infatti, molto usata nel gergo quotidiano, vuol affermare che si \u00e8 riusciti a venire a capo di una situazione difficile.\nSociet\u00e0.\nEvoluzione demografica.\nIl Comune ha sub\u00ecto una forte flessione abitativa dopo il 1870, infatti, fra il 1871 e il 1931 il decremento \u00e8 stato pari al 39% della popolazione residente (-908 unit\u00e0).\nUn miglioramento si \u00e8 registrato tra il 1936 e il 1951 (+256 unit\u00e0), ma dal 1961 al 2001 il decremento ha raggiunto nuovamente tassi elevati pari al 42% della popolazione residente (-701 unit\u00e0).\nDal 2001 al 2007 la flessione \u00e8 stata pari al 10% della popolazione residente (-91 unit\u00e0).\nDal 2001, per la prima volta, Castelluccio Superiore ha una popolazione residente minore alle 1000 unit\u00e0.\nEtnie e minoranze straniere.\nAl 31 dicembre 2016 gli stranieri regolari sono 3 (Romania 2, Ucraina 1).\nTradizioni e folclore.\n\u00c8 una rappresentazione allegorica che avviene durante la festa del carnevale, in cui\ndodici uomini si travestono nei panni tipici dei mesi dell'anno. Ognuno di essi recita delle storie in corrispondenza al mese rappresentato.\nI fal\u00f2 di San Giuseppe, meglio conosciuti come \"i fucarazz\", sono dei fuochi che vengono accesi nei i vari vicinati del paese la notte del 18 marzo, in attesa della festivit\u00e0 di San Giuseppe del giorno 19 marzo.\nI fal\u00f2, accesi con i rami degli alberi potati, venivano appiccati per dare ospitalit\u00e0 e calore ai mercanti di fuori. Un rito antico che ancora oggi viene ripercorso.\n\u00c8 la tipica asta castelluccese, che va in scena durante le feste religiose come rito pagano. Durante la processione (in onore di Santa Margherita) si effettua \"la cerca\" dei doni tra i credenti. Gli omaggi raccolti, solitamente prodotti tipici, vengono venduti in asta dal banditore per finanziare la festa.\n\u00c8 stato un festival musicale che si svolgeva l'ultimo sabato e l'ultima domenica di luglio, nel Bosco Difesa di Castelluccio. Prevaleva la musica etno-popolare del Sud. All'interno si promuovevano anche le tipicit\u00e0 culinarie e artigianali del Parco nazionale del Pollino. L'ultima edizione risale al 2012.\nInfrastrutture e trasporti.\nStrade.\nCastelluccio Superiore \u00e8 interessato dalla strada provinciale 46 della Peschiera.\nFerrovie.\nIl comune non \u00e8 servito dai collegamenti ferroviari delle FS.\nA Castelluccio Superiore \u00e8 presente la stazione a scartamento ridotto delle Ferrovie Calabro Lucane in disuso dal 1978.\nLa stazione di Castelluccio Superiore faceva parte della linea Lagonegro-Spezzano Albanese che venne progettata nel 1911. La sua apertura avvenne ufficialmente il 30 ottobre 1929 quando fu inaugurato il tratto Lagonegro-Laino Borgo.\nNel tratto castelluccese sono ancora oggi presenti numerose strutture architettoniche di grande rilievo che collegano le vicine stazioni di Castelluccio Inferiore a sud, e Prestieri nel comune di Lauria a nord. In particolar modo l'opera architettonica degna di nota \u00e8 presente nel tratto compreso tra i comuni di Castelluccio Inferiore e Castelluccio Superiore: infatti, per collegare le due stazioni non distanti in linea d'aria, ma separate da un forte dislivello pari a 200 metri d'altezza, venne realizzata una \"galleria elicoidale\", manufatto alquanto raro nelle strade ferrate d'Italia..\nLa linea ferroviaria era percorsa dapprima da piccoli treni a vapore per il trasporto di passeggeri e merci, in seguito dalle caratteristiche Emmine a due assi che comunque venivano chiamate comunemente da tutti Littorine come le sorelle maggiori delle FS.\nOggi \u00e8 meta di attraversate da parte dei turisti.\nMobilit\u00e0 urbana.\nI trasporti interurbani di Castelluccio Superiore vengono svolti con autoservizi di linea gestiti da Sita e FAL. A queste bisogna aggiungere ulteriori autolinee nazionali per le principali citt\u00e0 d'Italia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nLa cittadina di Castelluccio Superiore \u00e8 gemellata con la citt\u00e0 di I\u00fana (Esp\u00edrito Santo - Brasile) dal 22 settembre 2007.\nIl gemellaggio trae origine da un motivo storico, infatti, la citt\u00e0 di I\u00fana \u00e8 stata fondata da emigranti castelluccesi, che lasciarono la Basilicata alla ricerca di una vita migliore, a partire dal 1875 e sino al 1890."}
{"id": "30227", "revid": "124629057", "url": "https://it.wikipedia.org/wiki?curid=30227", "title": "Castelmezzano", "text": "Castelmezzano (\"Castr\u00ebm\u00ebnz\u00e0n\u00eb\" nel dialetto locale) \u00e8 un comune italiano di 759 abitanti della provincia di Potenza in Basilicata. Il suo territorio, assieme a quello dei comuni vicini Pietrapertosa, Accettura, Calciano e Oliveto Lucano, forma il parco delle Dolomiti Lucane.\nFa parte del circuito dei \"borghi pi\u00f9 belli d'Italia\". Nel 2007, la rivista statunitense \"Budget Travel\" di Arthur Frommer incluse Castelmezzano tra le pi\u00f9 belle localit\u00e0 del mondo di cui non si \u00e8 mai sentito parlare (\"The Best Places you've never heard of\"). Nel 2017, \"The Telegraph\" inser\u00ec Castelmezzano nella sua lista dei \"19 borghi pi\u00f9 belli d'Italia\".\nNel 2020, il comune ha ricevuto la bandiera arancione dal Touring Club Italiano.\nGeografia fisica.\nSorge a 750\u00a0m s.l.m. nel territorio delle Dolomiti Lucane, poco distante dal parco naturale di Gallipoli Cognato.\nSituato nella parte centro-orientale della provincia confina con i comuni di: Pietrapertosa (10\u00a0km), Trivigno (13\u00a0km), Albano di Lucania (17\u00a0km), Laurenzana (18\u00a0km) e Anzi (21\u00a0km). Dista 36\u00a0km da Potenza e 81\u00a0km dall'altra provincia lucana di Matera.\nStoria.\nLe origini di Castelmezzano sono datate circa tra il VI ed il V secolo a.C., quando dei coloni greci penetrarono nella valle del Basento e fondarono un centro abitato chiamato Maudoro, cio\u00e8 mondo d'oro. Nel X secolo d.C., le invasioni saracene costrinsero la popolazione locale a trovare una nuova stabilizzazione. Si narra che, durante l'esodo, un pastore chiamato Paolino scopr\u00ec un luogo adatto per trasferirsi, formato da rocce ripide dalle cui cime si potevano respingere gli invasori facendo rotolare massi di pietra.\nDopo l'occupazione longobarda, vi si insediarono i Normanni tra il XI ed il XIII secolo d.C. e vi costruirono un castello, di cui sono ancora visibili i resti delle mura e la gradinata scavata nella roccia che consentiva l'accesso al punto di vedetta pi\u00f9 alto. Fu proprio dal nome del castello, ovvero \"Castrum Medianum\" (castello di mezzo) che deriv\u00f2 quello della cittadina, denominato cos\u00ec per via della sua posizione tra quelli di Pietrapertosa e di Brindisi Montagna. Con i Normanni Castelmezzano visse un periodo di pace e di sviluppo, mentre con gli Angioini conobbe un forte declino. Nel 1310, il comune venne affidato alla Diocesi di Potenza e nel 1324 a quella di Acerenza.\nCon l'arrivo degli Aragonesi tra il XIV ed il XVI secolo numerosi proprietari terrieri ricevettero come feudo Castelmezzano, sebbene le condizioni economiche e sociali rimasero perlopi\u00f9 invariate. Solamente con la nomina del barone Giovanni Antonio De Leonardis (la cui famiglia govern\u00f2 la cittadina dal 1580 al 1686) ci fu un certo sviluppo. Successivamente pass\u00f2 per via nuziale ai De Lerma, ai quali rimase fino al 1805, epoca in cui il feudalesimo era in estinzione nel sud Italia.\nNel XIX secolo Castelmezzano fu toccata dal fenomeno del brigantaggio. Grazie proprio alla sua collocazione territoriale, costituita da nascondigli naturali tra le rocce e vegetazioni rigogliose, il paese fu un rifugio ideale per numerosi briganti. Alla fine dello stesso secolo il comune sub\u00ec un forte fenomeno migratorio, che spinse numerose famiglie a trasferirsi oltreoceano.\nSociet\u00e0.\nEvoluzione demografica.\nNegli ultimi cento anni, a partire dal 1911, si \u00e8 assistito ad \"un dimezzamento\" della popolazione residente.\nCultura.\nMedia.\nCinema e televisione.\nCastelmezzano \u00e8 una delle \"location\" del film \"Un paese quasi perfetto\" di Massimo Gaudioso e della serie televisiva \"Questo \u00e8 il mio paese\", diretta da Michele Soavi.\nNel 2018 appare nello spot dei giochi olimpici di Tokyo 2020, realizzato dalla Toyota.\nNel 2019 fa da sfondo per uno spot della Ducati."}
{"id": "30228", "revid": "852634", "url": "https://it.wikipedia.org/wiki?curid=30228", "title": "Laigueglia", "text": "Laigu\u00e8glia (\"L\u2019Aigheuja\" in ligure ) \u00e8 un comune italiano di abitanti della provincia di Savona in Liguria.\nGeografia fisica.\nLaigueglia \u00e8 un piccolo borgo di mare, simile a molti paesi della Liguria, circondato dai comuni di Alassio e Andora e dal mar Ligure ad est. Esso si estende sulla costa della Riviera Ligure di Ponente, presso la baia del Sole, delimitata tra Capo Santa Croce e Capo Mele. Per la superficie territoriale - 2,72\u00a0km2 - \u00e8 l'ente comunale pi\u00f9 piccolo della provincia savonese.\nStoria.\nSecondo alcune supposizioni storiche l'origine del termine Laigueglia deriverebbe dal nome Aquilia, quest'ultimo derivante dall'insegna delle legioni dell'Impero romano - l'aquila - che qui attraversavano questo tratto di ponente ligure lungo la via Iulia Augusta. La zona dall'XI secolo fu in possesso dei monaci benedettini dell'abbazia di San Martino dell'isola Gallinara assieme a tutto il territorio ingauno. Tuttavia, le prime testimonianze scritte del territorio laiguegliese risalirebbero al XII secolo quando, dopo essere stato compreso nel Contado di Albenga, il feudo firm\u00f2 nel 1191 un giuramento di fedelt\u00e0 verso la Repubblica di Genova, che sottopose per suo conto ad un locale podest\u00e0 la gestione amministrativa, economica e giuridica del borgo.\nAbitato per lo pi\u00f9 da pescatori, tra i secoli XII e XIII il territorio di Laigueglia sub\u00ec una forte immigrazione di abitanti catalani che qui si stanziarono con le loro famiglie e contribuendo alla gi\u00e0 locale raccolta del corallo lungo il promontorio di Capo Mele. Per tutto il XV secolo e quello successivo il borgo costiero conobbe una fiorente attivit\u00e0 legata alla marineria e al commercio e conseguentemente fu spesso preda degli assalti pirateschi, come peraltro accadde in molte localit\u00e0 della riviera ligure. Tra gli sbarchi pi\u00f9 efferati e disastrosi quelli compiuti dall'ammiraglio turco Dragut e da Khayr Al Din, detto il Barbarossa. Quest'ultimo, ammiraglio al servizio dell'imperatore Solimano, tent\u00f2 l'attacco all'indifeso borgo di Laigueglia nel corso del 1543 sottoponendo la cittadina ad un furioso cannoneggiamento dal mare; furono le navi genovesi a scacciare la flotta turca, mentre gli abitanti avevano gi\u00e0 preventivamente cercato rifugio lungo le colline e l'entroterra. Lo sbarco a terra fu invece pi\u00f9 fortunoso al Dragut, nel 1546, che depred\u00f2 il borgo e facendo un buon numero di ostaggi tra l'inerme popolazione: solo l'intervento del capitano Giulio Berno di Alassio port\u00f2 ad un epilogo meno tragico dell'episodio piratesco.\nA seguito di questi episodi e di altri assalti lungo le coste del levante e del ponente ligure, il Senato della Repubblica di Genova promosse nei suoi territori una nuova politica di avvistamento e di difesa delle Riviere invitando le varie localit\u00e0 costiere a munirsi di torri, di bastioni e di cinte murarie; a questo periodo risalirebbero i tre torrioni di Laigueglia, di cui solo quello lungo la marina \u00e8 l'unico superstite. Anche il Seicento fu per il piccolo borgo laiguegliese un secolo proficuo nel settore commerciale-marittimo dove si assistette ad un accrescere del trasporto di olio d'oliva, di granaglie e di vino, con un traffico di oltre 100 bastimenti al mese. Pure l'andamento demografico vide un aumento considerevole della popolazione grazie ad un fenomeno migratorio dalla vicina Andora.\nCaduta la Repubblica di Genova, la nuova municipalit\u00e0 di Laigueglia rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del II cantone, come capoluogo, della Giurisdizione del Capo delle Mele e dal 1803 centro principale del V cantone di Alassio nella Giurisdizione degli Ulivi. Annesso al Primo Impero francese dal 13 giugno 1805 al 1814 fu inserito nel Dipartimento di Montenotte.\nViolento fu il bombardamento navale del 27 giugno 1812 da parte della flotta inglese contro l'esercito francese; il tentativo di sbarco fu respinto grazie al valore dei laiguegliesi ed al sacrificio del comandante del battaglione del 52\u00ba fanteria di linea Beniamino Garnier, decorato della Legione d'Onore e che trov\u00f2 la morte accanto al fuciliere Giuseppe Burle sotto la loggia della chiesa dell'Immacolata Concezione.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel VI mandamento di Alassio del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna.\nSimboli.\nLo stemma ufficiale e il gonfalone sono stati approvati con l'apposito decreto del Presidente della Repubblica datato al 23 febbraio del 1952. \nMonumenti e luoghi d'interesse.\nArchitetture militari.\nLe frequenti incursioni piratesche a Laigueglia e lungo il territorio della Repubblica di Genova costrinse molte localit\u00e0 della costa a dotarsi di postazione d'avvistamento e di difesa. Proprio sulla riva del mare resta soltanto uno dei tre torrioni cinquecenteschi edificati a Laigueglia, quello denominato \"il Baluardo\" o \"Bastione di Levante\".\nGli altri due, rispettivamente \"del Giunchetto\" presso il promontorio di Capo Mele e \"di Mezzo\", furono demoliti per ordine napoleonico il primo, per far passare la nuova strada carrozzabile lungo la costa, e il secondo per far posto a palazzo Rosso.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Laigueglia sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato recensito come uno dei borghi pi\u00f9 belli d'Italia.\nCultura.\nMedia.\nMusica.\nNell'album Un incontro in jazz di Gino Paoli viene eseguito un brano dal titolo Canzone di Laigueglia composta da Rosario Bonaccorso con parole dello stesso Paoli.\nCinema.\nA Laigueglia sono state girate alcune scene del film \"Inkheart - La leggenda di cuore d'inchiostro\" del 2008 di Iain Softley e con protagonisti Brendan Fraser, Andy Serkis, Helen Mirren, Jim Broadbent e Paul Bettany.\nCucina.\nOltre ai piatti e prodotti tipici della cucina ligure, la gastronomia di Laigueglia contempla diversi prodotti culinari come i \"frisci\u00f6i de gianchetti\" (frittelle di bianchetti), le fritture di zerri e totani e zuppe di pesce pescato nel golfo di Capo Mele.\nTra i dolci i baci di Laigueglia a base di cioccolato, il pane del marinaio (o del pescatore), i \"maruns\u00ecn\" (biscotti duri a base di mandorle), \"\u00e9 paste d'amand\u00f9a\", \"\u00e9 papu\u00e9tte \u00e8 tre\u00efe\" (dolci a base di mandorle ricoperte di glassa con la caratteristica forma di paperetta e triglia) e frittelle dolci a base di farina e uvetta dette \"balette de San Mat\u00e9\", queste ultime preparate per le festivit\u00e0 patronali in onore di san Matteo.\nEconomia.\nLaigueglia basa la sua attivit\u00e0 prevalente sul turismo e sulla pesca locale. \u00c8 dotata di numerosi alberghi, ristoranti, bar, stazioni balneari, campeggio. Sulle colline \u00e8 presente una rigogliosa macchia mediterranea, alternata a coltivazioni di ortaggi e frutta.\nInfrastrutture e trasporti.\nStrade.\nIl territorio di Laigueglia \u00e8 attraversato principalmente dalla strada statale 1 Via Aurelia che permette il collegamento stradale con Alassio, ad est, e con Andora sul versante opposto.\nFerrovie.\nLaigueglia \u00e8 dotata di una stazione ferroviaria sulla linea ferroviaria Ventimiglia-Genova nel tratto locale compreso tra Ventimiglia e Savona.\nAmministrazione.\nGemellaggi.\nLaigueglia \u00e8 gemellata con:\nSport.\nLaigueglia \u00e8 celebre per ospitare nel mese di febbraio il Trofeo Laigueglia, corsa ciclistica di apertura del calendario ciclistico italiano.\nIl 6 settembre 2011 nella cittadina si \u00e8 conclusa dopo 170\u00a0km la prima tappa (Paesana-Laigueglia) della prima edizione del Giro di Padania."}
{"id": "30229", "revid": "64860", "url": "https://it.wikipedia.org/wiki?curid=30229", "title": "Castelsaraceno", "text": "Castelsaraceno (\"Casteddu\" in dialetto lucano) \u00e8 un comune italiano di abitanti della provincia di Potenza, in Basilicata.\nGeografia fisica.\nSorge a 916\u00a0m s.l.m. nella parte sud-occidentale della provincia.\nHa una altimetria che va da un minimo di 702\u00a0m (Acqua di San Giovanni) ad un massimo di 1900\u00a0m (cima del monte Alpi). \nL'orizzonte di Castelsaraceno si allarga solo a nord-est verso un'ampia ed irregolare vallata; \u00e8 limitato ad est da una linea orizzontale di serre, da cui emergono il Tuppetto ed il monte Asprella; a sud dal monte Alpi; poco pi\u00f9 lontano dal monte Armizzone, seguito dall'Armizzoncello; verso ovest da Pietra Marina e da Castelveglio; a nord dal massiccio del Raparo, che protegge in parte il paese dai venti boreali. L'antico centro abitato \u00e8 abbarbicato ad uno sperone roccioso \"La Tempa\", un'appendice del poggio Castelveglio (1152\u00a0m). La sua posizione rivela, con molte probabilit\u00e0, l'esistenza di uno stanziamento saraceno; difatti si trova tra la convessit\u00e0 del torrente Racanello, dominata a nord dalla scoscesa balza del Monticello, ed il suo confluente di destra, torrente \"Uaddone\". Le abitazioni, strette l'una all'altra, sono appoggiate sulla roccia digradante e fanno un tutt'uno con essa. I segni della struttura urbana medievale sono evidenti solo nelle vie ripide e tortuose, nei vicoli ciechi, nei cosiddetti \"supporti\", nell'antico rudere chiamato Il Campanaro e nella toponomastica Vocca a porta, che lascia supporre l'esistenza di una porta d'ingresso alla fortezza.\nConfina a nord-est con San Chirico Raparo (10\u00a0km), a est con Carbone (19\u00a0km), a sud con Latronico (26\u00a0km), a sud-ovest con Lauria (33\u00a0km), a nord-ovest con Moliterno (25\u00a0km) e con Sarconi (19\u00a0km), a nord con Spinoso (24\u00a0km). \nDista 105\u00a0km da Potenza e 114\u00a0km dall'altra provincia lucana di Matera.\nStoria.\nEdificato nel 1031 dai Saraceni presso l'antica Planula come vedetta, fu distrutto tredici anni dopo da un terremoto. Dopo essere stato abbandonato dai Normanni, pass\u00f2 sotto il dominio dei Mango di San Chirico, che lo donarono nel 1086 agli Abati dell'Abbazia di San Michele Arcangelo. Nel XV secolo pass\u00f2 ai Carafa, subendo angherie e soprusi. In seguito fu dominio dei Sanseverino. Segu\u00ec le sorti di numerosi feudi finendo ai baroni Picinni Leopardi, signori del luogo.\nMonumenti e luoghi d'interesse.\nTra le opere architettoniche degne di nota, meritano uno spazio particolare: il Palazzo baronale del XV secolo; la chiesa di Santo Spirito del XVI-XVII secolo, che conserva un trittico del pittore D'Amato appartenente alla Scuola Napoletana di Raffaello e un polittico su tela raffigurante \"San Leonardo\" del pittore Ippolito Borghese, la chiesa di San Rocco con al suo interno una pregiata statua lignea del Beato Stefano Seno, la chiesa di Santa Maria degli Angeli e il convento dei cappuccini in cui si conserva un artistico Cristo. Per finire, fuori dal paese, in localit\u00e0 Mancusi sono i ruderi di un antico mulino ad acqua.\nSociet\u00e0.\nEvoluzione demografica.\nConta 1675 abitanti (829 m. - 846 f.) di cui 80 (41 m. - 39 f.) nella contrada di Frusci, 164 (78 m.- 86 f.) nella contrada di Miraldo e 43 (20 m.- 23 f.) nelle frazioni di Abete Marina, Bruscate e Giordanello.\nReligione.\nCastelsaraceno appartiene alla diocesi di Tursi-Lagonegro.\nTradizioni e folclore.\nIl rito della \"ndenna\".\nIl rito della'\"Ndenna\" si svolge in occasione della festa patronale di Sant'Antonio durante le prime tre domeniche di giugno.\nDurante queste tre giornate vengono raccolte ed assemblate, in una sorta di matrimonio della natura, le componenti di un albero della Cuccagna chiamato dai Castellani appunto \"Ndenna\"(Antenna).\nIl rito affonda le radici nella storia antica di questo paese fondato all'inizio del 2\u00b0 Millennio dell'era Cristiana e con tutta probabilit\u00e0 trae le proprie origini da qualche precedente festa contadina legata al rapporto tra l'uomo e la terra.\nIl rito:\nLa prima domenica di giugno, in un bosco di alta montagna sul passo Armizzone, viene scelto, tagliato e trasportato con l'ausilio di camion e furgoni un pino, chiamato successivamente \"cunocchia\" che rappresenter\u00e0 al culmine della festa del Patrono la sommit\u00e0 dell'\"ndenna\".\nIl trasporto per le vie del paese della cunocchia grazie alle braccia dei tanti fedeli del santo rappresenta un momento di grande partecipazione dell'intera popolazione.\nLa seconda domenica viene localizzato e trasportato un albero di altezza non inferiore a 20\u00a0m, dal bosco in localit\u00e0 Favino, che viene prescelto per diventare poi l'\"ndenna\".\nIn questa occasione, che da sola rappresenta uno dei momenti pi\u00f9 significativi della festa di S.Antonio, viene effettuato il trasporto dell'albero fino nella piazza intitolata al Santo patrono.\nIl trasferimento di questo grande albero e di alcuni minori che serviranno successivamente ad issarlo al centro della piazza \u00e8 avvenuto fina dall'antichit\u00e0 grazie agli allevatori della zona attraverso l'uso di \"paricchi\" di possenti Buoi. In epoca recente si sono affiancati anche i moderni mezzi meccanici, anche se l'ingresso nella piazza \u00e8 stato sempre appannaggio della motrice \"animale\". \nNell'ultima delle tre domeniche dedicate al Santo, vengono quindi assemblate la \"cunocchia\" e l'\"ndenna\" che attraverso l'ausilio di sole forze umane, viene issata e fissata in un buco appositamente scavato ogni anno all'interno della piazza.\nCulmine della festa, oltre ai riti religiosi ad essa legati in onore di S. Antonio, \u00e8 la raccolta dei \"tacchetti\" che sono listarelle di legno legati ai rami della \"cunocchia\", su cui i fedeli del Santo dichiarano le proprie offerte, quasi sempre rappresentate dai prodotti dei campi o degli allevamenti della zona, ma qualche volta anche da beni di consumo quotidiano o di prodotti di elettronica come televisori o altro.\nLa raccolta dei \"taccetti\" fino a qualche anno fa veniva effettuata con due modalit\u00e0.\nLa prima consisteva nell'utilizzo delle armi da fuoco (fucili) imbracciate dai cacciatori della zona e non solo che avevano a disposizione 2 tentativi per cercare di abbattere qualche ramo e impossessarsi quindi dei tacchetti presenti. Tale modalit\u00e0 per via di precise leggi sulla sicurezza \u00e8 stata abbandonata malgrado le emozioni che suscitava.\nLa seconda che \u00e8 attualmente anche l'unica modalit\u00e0, consiste nella scalata a forza di braccia dell'albero, da parte dei giovani del paese e non solo.\nOvviamente i rischi legati a questa pratica ne hanno da sempre fatto il momento forse pi\u00f9 emozionante del rito e dell'intera festa.\nFino a qualche anno or sono si costituivano vere e proprie squadre che al segnale convenuto spingevano letteralmente il proprio beniamino per consentiorgli di affrontare la scalata per primo.\nI \"sorpassi\" tra gli scalatori quando chi precedeva era a corto di fiato sono sempre stati il momento pi\u00f9 emozionante perch\u00e9 spesso si svolgeva a qualche decina di metri d'altezza.\nMolti sono gli articoli e le ricerche di cui \u00e8 stata oggetto la Festivit\u00e0 di Sant'Antonio e della \"Ndenna\" da parte degli studiosi delle antiche tradizioni popolari di questa parte d'Italia.\nInfrastrutture e trasporti.\nAeroporti.\nGli aeroporti pi\u00f9 vicini sono quelli di: Lamezia Terme e Napoli Capodichino.\nCultura.\nCucina.\nLa cucina locale \u00e8 la tipica gastronomia pastorale dell'entroterra lucano, perlopi\u00f9 basata su carni ovine, legumi, verdure e aromi come il rafano. Piatti tipici del comune sono la \"munnulata\", zuppa autunnale con castagne infornate, fagioli, patate e polvere di peperone crusco (\"u' cift\" in dialetto locale); e la \"\u2018nzozara\", contorno a base di funghi, peperoni, cipolle e pomodori. Tra i dolci vi \u00e8 la \"cupedda\", simile ad un torrone realizzato con miele o zucchero caramellato con l'aggiunta di gherigli di noci.\nEventi.\nIl 31 luglio 2021 \u00e8 stato inaugurato il \"Ponte tra i due parchi\", il ponte tibetano pi\u00f9 lungo al mondo. Con i suoi 586 metri di lunghezza e 80 metri di altezza, funge da collegamento tra il parco nazionale del Pollino e il parco nazionale dell'Appennino Lucano Val d'Agri Lagonegrese."}
{"id": "30230", "revid": "1932958", "url": "https://it.wikipedia.org/wiki?curid=30230", "title": "Castronuovo di Sant'Andrea", "text": "Castronuovo di Sant'Andrea \u00e8 un comune italiano di abitanti della provincia di Potenza, in Basilicata.\nIl suo nome ha origini medievali e compare per la prima volta in una pergamena del 1059 afferente al testamento spirituale di Luca II, abate del Monastero dei Santi Elia e Anastasia di Carbone. A tale toponimo si aggiunse, nel 1863, la specificazione \"di Sant'Andrea\", in onore del suo pi\u00f9 illustre cittadino.\nStoria.\nSecondo una versione storiografica recente, Castronuovo fu edificato dai Romani al tempo delle guerre civili, nel 70 a.C., quando il rivoltoso Spartaco, in concomitanza con la battaglia di Chiaromonte, scese in Lucania per disorientare gli avversari. A questa ipotesi, \u00e8 stata collegata anche l'origine dei nomi di alcune contrade quali \"Celomanico\", \"Spadarea\" e \"Ardara\" (quest'ultima nella zona di Roccanova), tutte situate a ridosso del \"Fosso di Castronuovo\". Chi ha provato a ad interpretare letteralmente tali toponimi, ha supposto che i luoghi in questione fossero stati teatro delle battaglie tra Spartaco e i Romani: a \"Celomanico\" si tenne una battaglia tra soli arcieri, per la combinazione delle voci greche \"kelon\" (frecce) e \"machomai\" (combattere); a \"Spadarea\" si combatt\u00e9 con le spade, ad \"Ardarea\" furono arsi tutti i corpi. Ma nella storiografia antica, non c'\u00e8 traccia dei movimenti di Spartaco in questa parte della regione e neppure della battaglia di Chiaromonte, frutto di una ricostruzione romanzata, ripresa da Plutarco, descritta in un racconto edito nel 1889. Tuttavia, importanti reperti archeologici rinvenuti nelle contrade di \"Marcellino\" e \"Battifarano\", territori adiacenti all'attuale abitato, dimostrano che la zona, tra il VI e il III secolo a. C., era occupata dai romani che qui costruirono delle fortificazioni militari per tenere a bada l'indocile popolazione locale.\nLa fondazione dell'attuale sito di Castronuovo, sembra essere piuttosto medievale e risalente al periodo delle prime invasioni barbariche (V - VI secolo d. C.), quando la popolazione insediata nelle campagne circostanti occup\u00f2 l'attuale area del paese sviluppando, per ragioni di sicurezza, il meccanismo dell'arroccamento tipico di altri centri abitati dell'entroterra meridionale.\nA partire dall'epoca normanna, il feudo di Castronuovo fu propriet\u00e0 di diverse famiglie nobili del tempo. Concesso da Bohemondo I a Ugo di Chiaromonte, membro di una delle pi\u00f9 influenti famiglie del meridione dell'epoca, rimase propriet\u00e0 dei suoi successori fino al Quattrocento quando Margherita, l'ultima discendente, lo port\u00f2 in dote a suo marito Giacomo Sanseverino, Conte di Tricarico. Dai documenti relativi all'attivit\u00e0 amministrativa delle terre di propriet\u00e0 di questa famiglia, si evince che i Sanseverino, negli anni di possesso delle terre di \"Castello Novo\", cos\u00ec come vengono identificate nei suddetti documenti, le subinfeudarono a diversi signori della zona. Nel 1652 furono acquistate all'asta dal Duca Carlo Missanelli che, qualche anno dopo, le cedette alla Certosa di San Nicola di Chiaromonte. Con la soppressione degli ordini religiosi, avvenuta nel 1807, il feudo di Castronuovo fu messo all'asta e acquistato, l'anno dopo, da Gaetano Villano e dal cognato Gianbattista Giura che, nel 1809, ne persero i diritti feudali. Dalle ceneri del feudalesimo, sorse l'attivit\u00e0 dell'amministrazione comunale. Gli avvenimenti che hanno segnato la storia del paese riecheggiano, ancora oggi, nelle pietre consumate dal tempo, nei nomi che individuano i tracciati viari dell'abitato antico, in quei luoghi che furono palcoscenico di fatti che sembrano essere vivi nelle memorie di un popolo che ha costruito il suo presente in un contesto ancora intriso di storia.\nGeografia fisica.\nSorge a 650 m s.l.m. nella parte sud-orientale della provincia.\nConfina con i comuni di: Roccanova (5\u00a0km), Teana (14\u00a0km), Chiaromonte (15\u00a0km), Calvera (16\u00a0km) e San Chirico Raparo (18\u00a0km).\nDista 108\u00a0km da Potenza e 99\u00a0km dall'altra provincia lucana di Matera.\nSport.\nCalcio.\nLa squadra di calcio \u00e8 l'A.C.D. Castronuovo che milita nel girone B lucano di 1\u00aa Categoria."}
{"id": "30231", "revid": "125959407", "url": "https://it.wikipedia.org/wiki?curid=30231", "title": "Loano", "text": "Loano (: ; \"L\u00f6a\" o \"L\u00eaua\" in ligure ) \u00e8 un comune italiano di abitanti della provincia di Savona in Liguria, il sesto comune della provincia in ordine di popolosit\u00e0.\nLa fascia della Riviera delle Palme Loanese (Loano, Balestrino, Boissano, Borghetto Santo Spirito, Borgio Verezzi e Pietra Ligure) conta circa residenti ed ha come principale centro Loano, facendone \"de facto\" la quarta citt\u00e0 della provincia, dopo il capoluogo, Albenga e Cairo Montenotte.\nhttps://it.m.wikipedia.org/wiki/Valera_Fratta\nGeografia fisica.\nTerritorio.\nIl territorio di Loano \u00e8 situato sulla costa della Riviera delle Palme, alla foce del torrente Nimbalto, fra i comuni di Pietra Ligure e Borghetto Santo Spirito.\nClima.\nIl clima \u00e8 temperato di tipo mediterraneo. Rispetto ad altre localit\u00e0 del Savonese, il clima di Loano \u00e8 molto favorevole, in quanto la zona \u00e8 meno esposta ai venti provenienti dai quadranti settentrionali.\nLa sua posizione, protetta da un arco di montagne di cui la pi\u00f9 alta \u00e8 il monte Carmo (), fa s\u00ec che Loano possa godere di una situazione climatica particolarmente favorevole, peculiare, dal momento che il territorio loanese risulta molto pi\u00f9 riparato dai freddi venti di tramontana rispetto ai territori limitrofi, situazione che rende il clima pi\u00f9 simile a quello del Ponente estremo (Sanremo, Bordighera, Ospedaletti). In virt\u00f9 delle sue caratteristiche climatiche, oltre che per la peculiarit\u00e0 della sua storia antica di feudo della famiglia Doria, Loano pu\u00f2 essere considerata come un'isola: \"isola del Ponente\".\nStoria.\nDi origini preromane (sono recenti i ritrovamenti preistorici presso il colle di San Damiano e preromani presso l'attuale citt\u00e0 vecchia), durante l'epoca romana il territorio loanese era costellato da ville anche di un certo rilievo; un mosaico romano di et\u00e0 imperiale \u00e8 visibile presso il piano nobile di palazzo Doria.\nNell'VIII secolo per donazione carolingia il territorio denominato \"Lovenis\" (corrispondente al primo toponimo loanese) fu donato al monastero benedettino di San Pietro in Varatella (Toirano) che fondarono nei pressi del porto la chiesa-santuario di Nostra Signora di Loreto.\nNel corso dei secoli XI-XII fu dominio vescovile della vicina Albenga e durante l'episcopato di Lanfranco Dinegro (1263) il territorio di Loano fu investito ad Oberto Doria che come vassallo dot\u00f2 il feudo, ancora sviluppato lungo le pendici dell'entroterra per paura delle sempre pi\u00f9 frequenti scorrerie dei pirati, di autonomia giuridica e amministrativa e, soprattutto, non soggetto alle dipendenze di una Repubblica di Genova che inizi\u00f2 da tale secolo la sua espansione territoriali verso il ponente ligure. Intorno al 1300 fu il nuovo signore Raffo Doria, figlio di Oberto, a concedere ai capi famiglia del Poggio nuovi spazi terrieri pi\u00f9 verso la costa dove, nel tempo, cominciarono a sorgere nuovi nuclei urbani e attivit\u00e0 commerciali e manifatturieri.\nLa dominazione doriesca su quella che di fatto fu un'autonoma contea perdur\u00f2 per tutto il XV secolo e nel 1505 il principe Corrado III Doria vendette al conte Gian Luigi Fieschi \"il vecchio\" la propriet\u00e0 feudale su Loano - confermata con il diploma imperiale del 1514 di Carlo V - che rimase nelle mani della famiglia dei Fieschi di Lavagna, pur dimorando raramente nel territorio loanese, fino alla met\u00e0 del XVI secolo. A seguito della congiura dei Fieschi nel 1547, l'imperatore tolse loro il feudo ponendolo sotto la giurisdizione del governatore di Milano prima ed infeudandolo successivamente ad Andrea Doria. Inizi\u00f2 cos\u00ec vita la lunga signoria della famiglia sulla citt\u00e0, che sarebbe durata fino al 1737.\nCon l\u2019acquisizione da parte di questo altro ramo della famiglia Doria, cambi\u00f2 radicalmente il ruolo che Loano ebbe all\u2019interno del contesto ligure. Essa infatti, da base militare per il controllo del territorio, spesso attraversato da lotte di fazioni, divenne un possedimento di prestigio, una residenza estiva per i Doria, ora inseriti nell\u2019entourage della corte imperiale. La strutture difensive della citt\u00e0 tuttavia non vennero meno, anzi esse acquisirono una funzione cerimoniale nel rappresentare il simbolo della potenza militare del feudatario.\nAlla morte di Andrea Doria nel 1560 la signoria su Loano pass\u00f2 al nipote Pagano (1544-1574)\u00a0che tuttavia non si occup\u00f2 direttamente della gestione del feudo, in quanto impegnato sia in attivit\u00e0 militari, sia nella causa giudiziaria relativa ad alcuni feudi, lasciatigli in eredit\u00e0 da Andrea Doria. Mentre il possesso di Loano non fu mai messo in discussione, su altri possedimenti gravava l\u2019accusa di usurpazione, il nuovo Conte dovette quindi adoperarsi per il recupero dei feudi confiscati e occupati dal governatore di Milano. Nell\u2019ottobre 1571, dopo aver partecipato alla battaglia di Lepanto, Pagano decise di entrare nell\u2019Ordine di San Giovanni di Gerusalemme e don\u00f2 al fratello Giovanni Andrea i feudi in suo possesso. Il fratello tuttavia rinunci\u00f2 alla donazione di Pagano e, in seguito ad un compromesso tra i due, i feudi vennero venduti alla madre Ginetta Centurione che, all\u2019eventuale morte di Pagano senza figli, li avrebbe ceduti a Giovanni Andrea. Pagano sarebbe morto nel 1574 durante la difesa della Goletta a Tunisi; come da accordi gli succedette il fratello Giovanni Andrea (1575-1606) che fece di Loano la sua residenza estiva.\nFu con Giovanni Andrea Doria che iniziarono i disegni, condivisi dalla moglie Zenobia del Carretto, per la trasformazione del borgo in una citt\u00e0 imperiale e ideale dotata di una forte impronta classicista. Questo progetto prevedeva la costruzione e la rifondazione di numerosi edifici, molti dei quali oggi perduti. A importanti lavori che riguardarono l\u2019ospedale, la stamperia, il monte di piet\u00e0 e la polveriera, si affiancarono opere di canalizzazione idrica (con lavori all\u2019acquedotto e la creazione di un pozzo urbano) e la rifondazione di chiese extraurbane. Altri interventi riguardarono la zecca \u2013 a Loano, infatti, i Doria godevano del diritto di battere moneta. Le attivit\u00e0 di costruzione e rifondazione furono accompagnate dall\u2019introduzione di numerosi ordini secolari, volti ad arricchire il feudo anche dal punto di vista religioso. Gli interventi pi\u00f9 importanti a livello urbanistico riguardarono la trasformazione della vecchia rocca vescovile in una villa extraurbana, la realizzazione del castello, la costruzione del palazzo Doria\u00a0e l\u2019edificazione della chiesa di Sant\u2019Agostino (eretta tra il 1588 e il 1598). Il processo di rinnovamento non fu solamente di natura architettonica: nel 1602 infatti la citt\u00e0 fu dotata di nuovi statuti civili e criminali, che portarono ad un inasprimento dell\u2019azione penale e al rafforzamento giuridico del ruolo del feudatario imperiale.\nIl figlio e successore di Giovanni Andrea, Andrea II (1606-1612), prosegu\u00ec le operazioni del padre, riqualificando parte del borgo, ad esempio attraverso la costruzione del Palazzo del Comandante, e portando a termine la costruzione del Convento di Monte Carmelo, il cui cantiere, iniziato nel 1602, termin\u00f2 nel 1609. A conferma delle attivit\u00e0 volte all\u2019arricchimento del contesto religioso, in questa struttura, si tennero i primi stati generali dell\u2019ordine carmelitano. Il convento inoltre fu oggetto di una scelta importante e simbolica: esso infatti sarebbe stato il luogo di sepoltura del Conte e dei successori, come stabilito nel testamento dello stesso Andrea II.\nAlla morte del sovrano segu\u00ec un periodo particolarmente complesso per la successione; il figlio e futuro conte, Giovanni Andrea era infatti ancora minorenne. Si apr\u00ec il periodo di reggenza della madre Giovanna Colonna ma il giovane erede Doria non riusc\u00ec mai a prendere possesso della contea, dato che mor\u00ec prematuramente nel 1618.\nIl possesso di Loano pass\u00f2 al fratello, Pagano, che assunse il nome di Giovanni Andrea II e fu Signore della citt\u00e0 dal 1618 al 1640. Fu lui che tra il 1633 e il 1637 decise di edificare la nuova e attuale parrocchiale, mentre il vecchio edificio venne trasformato nella sede della confraternita di Nostra Signora del Rosario alle Cappe Turchine. La nuova chiesa fu arricchita con decorazioni pittoriche da parte di molti artisti del genovesi del Seicento tra cui Giovanni Andrea Ansaldo, Orazio de Ferrari, Luciano Borzone, Domenico Fiasella e Giovanni Domenico Cappellino. L\u2019attenzione mostrata nella realizzazione della chiesa mirava a superare il disegno della precedente sede, la cui struttura era ritenuta troppo banale dal Conte, armonizzandola con gli altri edifici voluti dai predecessori. La signoria di Giovanni Andrea II non ebbe altri eventi di rilievo ad eccezione della breve occupazione sabauda nel 1625, del sacco saraceno di Ceriale (a poca distanza di Loano) nel 1637 e del suicidio del poeta Antonio Ricciardi, segretario del principe Doria, accusato di truffa.\nCon il successore, Andrea III (1640-1654), si ebbe una ripresa dell\u2019attivit\u00e0 religiosa con la congregazione generale degli agostiniani, tenutasi nel 1644 nella chiesa di Sant\u2019Agostino e con la fondazione, fuori dalle mura cittadine, della chiesa e del convento dei Santi Antonio e Francesco ai Cappuccini, nel 1650.\nLa dominazione Doria su Loano come feudatari imperiali, si concluse con il lungo regno di Giovanni Andrea Doria III (1654-1737), caratterizzato, in un primo momento, dalla reggenza della madre Violante Lomellini. In questo periodo, ad eccezione dell\u2019ampliamento del Santuario di Loreto (sede dei turchini e dei cappuccini) come voto dopo la fine della peste del 1657, gli altri interventi seguirono una logica di conservazione della struttura della citt\u00e0.\nCon il trattato dell'Aia del 1720, Carlo VI d'Asburgo determin\u00f2 la nascita del Regno di Sardegna dei Savoia: al re di Sardegna spetteranno i feudi imperiali nel Ponente ligure, tra cui Loano nel 1737. Il sovrano sabaudo, tuttavia, la sub-infeud\u00f2 nuovamente alla famiglia doriesca. Con le costituzioni caroline del 1770 cessarono i diritti feudali vantati dalla famiglia e il dominio diretto pass\u00f2 allo stato piemontese, di cui segu\u00ec le sorti durante il periodo napoleonico e dopo la restaurazione. Il 23 novembre 1795 a Loano si combatt\u00e9 la prima battaglia tra l'esercito francese contro quello austro-sardo che, con la vittoria dei soldati napoleonici, apr\u00ec la strada al generale Napoleone verso il nord Italia, una vittoria cos\u00ec importante da essere ricordata ancora oggi sull'Arco di Trionfo (Parigi).\nCon la dominazione francese il territorio di Loano rientr\u00f2 dal 2 dicembre 1797 nel Dipartimento della Maremola, con capoluogo Pietra, all'interno della Repubblica Ligure. Dal 28 aprile del 1798 fece parte del III cantone, con capoluogo Pietra, della Giurisdizione delle Arene Candide e dal 1803 centro principale del VI cantone della Maremola nella Giurisdizione di Colombo. Annesso al Primo Impero francese, il territorio di Loano dal 13 giugno 1805 al 1814 fu inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento omonimo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nSubisce gli ultimi aggiustamenti al territorio comunale nel 1878 quando gli fu unito il soppresso comune di Verzi Pietra.\nDal 1973 al 31 dicembre 2008 ha fatto parte della Comunit\u00e0 montana Pollupice. Dal 2014 al 2016 ha fatto parte dell'Unione dei comuni della Riviera delle Palme e degli ulivi.\nSimboli.\nI colori ricorrenti sia nello stemma araldico comunale, che nella bandiera civica, sono il rosso e il nero, i colori della famiglia Doria, conti di Loano, dinastia storicamente ghibellina e fedele all'imperatore.\nMonumenti e luoghi d'interesse.\nAree naturali.\nTra i territori comunali di Loano, Bardineto, Bormida, Boissano, Calizzano, Castelvecchio di Rocca Barbena, Giustenice, Magliolo, Osiglia, Pietra Ligure, Rialto e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Loano sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Loano ha conseguito la certificazione del proprio sistema di Gestione Ambientale conformemente alla norma ISO 14000. La localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge e per la qualit\u00e0 dei servizi del porto turistico (\"Marina di Loano\") nel 2017.\nCultura.\nIstruzione.\nLoano \u00e8 sede di una scuola secondaria di secondo grado. Anche se in un unico edificio, inizialmente la scuola era formata da due storici corsi separati (per geometri e per ragionieri), unitesi nel 2001 in un unico istituto intitolato a \"Giovanni Falcone\", in onore del giudice.\nDal 1\u00ba agosto 2007 \u00e8 aperta la nuova sede della biblioteca civica, presso il palazzo Kursaal.\nMusica.\nGi\u00e0 nei primi anni del Novecento a Loano esistevano due complessi musicali e da una di questa, nel secondo dopoguerra, fu fondata la Filarmonica \"Luigi Cirenei\" che ebbe vita fino al 1963. L'attuale Corpo Bandistico Parrocchiale \"Santa Maria Immacolata\" \u00e8 stato costituito nel 1979 e tuttora presente.\nGeografia antropica.\nIl territorio comunale \u00e8 costituito dai due principali agglomerati urbani di Loano e di Verzi - quest'ultima situata nell'entroterra della valle del Nimbalto - per una superficie territoriale \u00e8 di 13,48\u00a0km\u00b2. Fanno altres\u00ec parte del comune le localit\u00e0 e borgate storiche di Borgo Castello, Centro Storico, Ponente-Ponte Romano, Porto e Vignasse.\nConfina a nord con il comune di Bardineto, a sud \u00e8 bagnato dal mar Ligure, ad ovest con Boissano e Borghetto Santo Spirito, ad est con Pietra Ligure.\nLa citt\u00e0 di Loano, nel suo insieme \u00e8 costituito da tante frazioni, quartieri e borgate, che nei secoli e negli anni sono andati a formare l'intero centro abitato. I principali quartieri sono:\nEconomia.\nOggi Loano \u00e8 una cittadina a forte vocazione turistica, grazie alle lunghe spiagge per lo pi\u00f9 sassose (sabbiose solo alcune), al villaggio e al grande porto. Discreta anche la produzione agricola, grazie alla presenza di molte aziende e attivit\u00e0 nel settore.\nImportante \u00e8 anche il settore dell'artigianato locale, che vede sempre pi\u00f9 espandersi grazie all'internazionalizzazione del turismo.\nInfrastrutture e trasporti.\nStrade.\nIl territorio di Loano \u00e8 attraversato dalla strada statale 1 Via Aurelia che permette il collegamento stradale con Pietra Ligure ad est e Borghetto Santo Spirito ad ovest. La strada provinciale 25 collega il centro loanese con il territorio comunale di Boissano.\nFerrovie.\nLoano \u00e8 dotata di una stazione ferroviaria sulla linea Genova-Ventimiglia.\nPorti.\nIl porto di Loano \u00e8 uno dei pi\u00f9 grandi della Riviera di Ponente con una disposizione di 827 posti da diporto stanziale da 8 a , 100 posti al transito da 8 a , 93 posti per nautica sociale convenzionata sino a , 34 posti per pescherecci professionali e 3 posti per vedette della Guardia Costiera. Al suo interno sono in funzione un grande cantiere navale, numerose attivit\u00e0 commerciali e pubblici esercizi, lo YCML Marina di Loano e un grande stabilimento balneare a levante della struttura.\nSport.\nLoano \u00e8 stata \"Comune europeo dello sport\" nel 2010."}
{"id": "30232", "revid": "110157", "url": "https://it.wikipedia.org/wiki?curid=30232", "title": "Cersosimo", "text": "Cersosimo \u00e8 un comune italiano di 637 abitanti della provincia di Potenza, in Basilicata.\nGeografia fisica.\nSorge a 548 m s.l.m. ai piedi del Monte Castello nell'estremo sud-est della provincia, nella Valle del Sarmento, al confine con la parte sud-occidentale della provincia di Matera e la parte nord-orientale della provincia di Cosenza.\nConfina con i comuni di: San Paolo Albanese (6\u00a0km), Noepoli (12\u00a0km), San Giorgio Lucano (MT) (16\u00a0km), Oriolo (CS) (17\u00a0km), Alessandria del Carretto (CS) (19\u00a0km), Castroregio (CS) (36\u00a0km).\nDista 140\u00a0km da Potenza e 116\u00a0km dall'altra provincia lucana, Matera.\nOrigini del nome.\nIl suo nome deriva dal monastero Bizantino dedicato a Santa Maria di Kyr-Zosimo, di cui si trova una prima indicazione in una pergamena del 1043 ritrovata nel \"syllabus graecarum membranarum\" custodito nell'abbazia benedettina di Cava dei Tirreni. Nelle vicinanze del monastero, secondo il Racioppi, si sarebbe formato l'attuale centro abitato. Sulla ubicazione del monastero sono state elaborate diverse ipotesi, ma la pi\u00f9 verosimile consiste nel riutilizzo del sito greco-lucano ubicato sulla sommit\u00e0 della collina ad est dell'abitato, nelle immediate adiacenze dello stesso.\nStoria.\nIl primo sito di cui si ha traccia sorse sulla collina \"Castello\", nel IV secolo a.C. ad opera di popolazioni Lucane provenienti dall'appennino centrale appartenente ai gruppi di lingua osca. Nelle diverse campagne di scavo \u00e8 emerso un sito fortificato con al centro un esteso fabbricato con corte a peristilio di chiara influenza greca; l'accesso \u00e8 costituito da una porta a corridoio sinistro, tipica delle citt\u00e0 fortificate di cultura ellenica. Sicuramente fu in contatto con le colonie greche o addirittura fu abitata dai greci, come dimostrerebbe l'impianto difensivo, nel processo di ellenizzazione del territorio. Nel III secolo a.C. ci fu un progressivo abbandono a causa della comparsa di Roma in Magna Grecia e della sua rapida affermazione militare e politica. Secondo gli archeologi che hanno seguito le indagini, nell'alto Medioevo c'\u00e8 stato un riuso del sito; a partire dal 1500 si trova un reinsediamento ai piedi della collina come casale agricolo. Nato come insediamento di monaci bizantini, intorno al 1100 fu affidato al monastero benedettino di Cava dei Tirreni che ne determin\u00f2 espansione ed influenza nel territorio. La fine del dominio normanno comport\u00f2 anche la perdita di potere dei benedettini e quindi si assiste al degrado del monastero fino alla vendita dei territori. Appartenne ai Sanseverino e poi ai Pignatelli che inserirono Cersosimo nel gruppo dei casali che hanno costituito lo Stato di Noja. Tra il Seicento e l'Ottocento fu arricchito con due chiese e palazzi signorili con pregevoli opere in pietra degli artigiani locali.\nSociet\u00e0.\nEvoluzione demografica.\nUltimo dato ISTAT: 2019 abitanti 588\nInfrastrutture e trasporti.\nCersosimo \u00e8 collegato mediante pullman della SITA agli altri paesi della Val Sarmento (Terranova di Pollino, San Paolo Albanese, San Costantino Albanese e Noepoli).\nInoltre \u00e8 anche collegato con Senise ove partono le coincidenze per Napoli e Salerno. Essendo Cersosimo nei pressi del confine calabrese \u00e8 collegato anche con Oriolo e con la stazione ferroviaria di Trebisacce (Provincia di Cosenza) mediante pullman della SAJ con due corse al giorno nei giorni feriali, una corsa giornaliera nei periodi feriali estivi e non scolastici.\nAmministrazione.\nPartiti ultime elezioni:\nPercentuale votanti: 61,34%\nSedi scrutinate: 1/1\nBene Comune (230 - 57,36%)\nFittipaldi Sindaco (169 - 42,14%)\nL\u2019altra Italia (2 - 0,50%)\n22/09/2020 alle ore 11:48 Fonte Ministero dell'Interno"}
{"id": "30233", "revid": "397031", "url": "https://it.wikipedia.org/wiki?curid=30233", "title": "Chiaromonte", "text": "Chiaromonte \u00e8 un comune italiano di abitanti della provincia di Potenza in Basilicata.\nGeografia fisica.\nTerritorio.\nSorge a 794\u00a0m di altitudine s.l.m. su uno sperone roccioso dominante la valle del fiume Sinni (a sud) e la valle del torrente Serrapotamo, suo affluente (a nord), all'interno del parco nazionale del Pollino, nella parte meridionale della provincia, al confine con la parte settentrionale della provincia di Cosenza. Verso est si erge l'altura denominata \"Timpa Angari\", alle cui pendici si trova l'ex area archeologica locale (ritrovamento di una tomba di un guerriero italico del VI secolo a.C.).\nIl centro storico \u00e8 raccolto sullo sperone roccioso a mo' di anfiteatro, mentre il centro moderno si \u00e8 espanso velocemente alle pendici del colle. Una caratteristica del paese \u00e8 la presenza di numerose grotte scavate nella roccia, in cui sono conservate le riserve di vino rosso prodotto artigianalmente dai vigneti locali, uno degli elementi fondamentali della gastronomia di Chiaromonte.\nIl territorio comunale ha tre exclave.\nDista 133\u00a0km da Potenza e 106\u00a0km da Matera.\nStoria.\nIl centro \u00e8 di origine molto antica, e si hanno testimonianze di presenze umane fin dall'et\u00e0 del ferro e poi di una penetrazione della cultura greca. Diventato un importante centro commerciale, venne poi conquistato dai Romani, che in localit\u00e0 Castrovetere, a sud dell'attuale Chiaromonte, avevano un fortino. Nell'area abbondano i toponimi romani (Castrovetere, Cotura, Maldinaso, Savino, Cozzocanino), che indicano una presenza di fattorie romane.\nLa Cappella di sant'Onofrio, attualmente in territorio di Fardella, \u00e8 probabilmente derivata da un santuario pagano posto ai piedi del forte romano di Castrovetere e lungo la via di comunicazione fra la valle del Sinni e quella dell'Agri.\nIl centro abitato di Chiaromonte si \u00e8 verosimilmente sviluppato dopo che l'antico abitato romano di Castrovetere, successivamente alla caduta dell'impero, venne abbandonato (fenomeno simile \u00e8 osservabile in altre localit\u00e0 della Basilicata: per esempio l'antico forte romano di Castrum Gloriosum diede origine all'abitato di Pignola). Durante il Medioevo vi fu eretta una fortezza da parte di Normanni e Longobardi, dopo che nel IX secolo un terremoto l'aveva rasa al suolo. Subentrarono in seguito le famiglie feudatarie Chiaromonte e Sanseverino, che costruirono il castello (oggi ex-monastero) e le mura, con torri cilindriche e quadrate. L'origine del toponimo \u00e8 ancora discussa. Probabilmente deriva dal latino \"clarus mons\", in riferimento alla posizione dominante, o forse in relazione all'aspetto del luogo, disboscato e quindi libero (\"clarus\").\nMonumenti e luoghi d'interesse.\nArchitetture religiose.\nChiesa madre di San Giovanni Battista.\nLa chiesa madre di San Giovanni Battista, a tre navate, potrebbe essere stata edificata tra il XI e il XII secolo e inizialmente dedicata a san Nicola di Mira. Nel 1790, in seguito a lavori di ristrutturazione fatti eseguire dal vescovo Salvatore Vecchioni, prese pressappoco la forma e le dimensioni odierne. Nel XVIII secolo vi operarono alcune confraternite laicali.\nAl suo interno \u00e8 custodita la statua lignea policroma della Madonna del Sagittario con Bambino, di scultore ignoto, risalente al XII-XIII secolo. Questa statua, nel 1807, con la soppressione del monastero del Sagittario, venne trasferita da questo monastero alla collegiata insigne di san Tommaso Apostolo, dove rimase del tutto dimenticata per decenni. Nel 1950 venne rilevata dalla sovrintendenza alle Belle Arti di Bari, restaurata e trasferita presso la pinacoteca di quella citt\u00e0. Nel 2001, per iniziativa di alcuni cittadini e dell'allora parroco, venne indetta una pubblica sottoscrizione di richiesta della statua, che venne cos\u00ec riportata a Chiaromonte.\nNella navata destra \u00e8 esposto, dal 26 agosto 2003, in un'urna lignea dorata del 1600, il corpo mummificato del beato Giovanni da Caramola.\nLa chiesa inoltre custodisce due preziosi quadri del XVI e XVIII secolo: un olio su legno raffigurante la Madonna del Rosario con san Francesco e santa Chiara attribuito al pittore Aniello de Laudiello e un olio su tela di autore sconosciuto raffigurante la decapitazione di san Giovanni.\nCollegiata insigne di San Tommaso apostolo.\nLa chiesa venne onorata del titolo di collegiata insigne nella seconda dell'XI secolo. Nel 1226 Riccardo conte di Chiaromonte e prefetto imperiale di Federico II, riconferm\u00f2 \"privilegi, prerogative et onori\" perch\u00e9 ormai consueti. Nel 1723 la collegiata di San Tommaso Apostolo fu eretta a parrocchia. Dopo trent'anni di inattivit\u00e0 dovuti ad un lungo e radicale restauro, l'8 agosto del 2005 venne riaperta al pubblico.\nAl suo interno sono da ammirare il grande altare in marmo, che fu dell'Abbazia di Santa Maria del Sagittario, un crocifisso ligneo risalente al XIV secolo, un'acquasantiera e una fonte battesimale del 1574 e due preziose tele del XVII secolo attribuite alla scuola di Luca Girodano.\nAbbazia di Santa Maria del Sagittario.\nSecondo l'Abbate de Lauro sarebbe il 1152 l'anno di fondazione dell'abbazia. Nel 1309, Riccardo, figlio di Agnese Chiaromonte e di Rinaldo del Guasto, don\u00f2 al monastero le terre di Rocca Imperiale, San Nicola de Pertugio, San Nicola de Salza e Senise. Nel 1320, Margerita e Giacomo Sanseverino lo dotarono di altre rendite, lo abbellirono e lo resero titolare di particolari benefici, confermati anche da Federico re di Napoli. Da questo momento il monastero divenne sempre pi\u00f9 ricco e importante. I suoi possedimenti e i suoi benefici vennero riconosciuti e riconfermati da Alfonso d'Aragona nel 1444. Dipendeva da questo monastero la grancia di Ventrile, ex monastero benedettino dell'XI secolo intitolato alla Visitazione di Maria Vergine. Il monastero e la grancia restarono attivi sino al 1807 quando, a seguito di una legge, vennero incamerati dal demanio. Da quell'anno, i contadini della zona cominciarono ad abbattere l'abbazia e utilizzarne le pietre dei muri per costruire case e circondare campi ed orti. Dell'abbazia del Sagittario ora resta in piedi, ma cadente, il campanile. Della grancia di Ventrile si notano i ruderi delle mura e del campanile.\nCertosa di San Nicola.\nVenceslao decise di erigere una certosa in zona di Sant'Elania, presso il Rubbio nel tenimento di Chiaromonte, intitolata a san Nicola di Bari. Da un atto del 1710 risulta che la certosa ospitava il carcere del Barone.\nConvento di San Pasquale.\nAlla fine del XVII secolo, in direzione sud/est, nelle immediate vicinanze del centro abitato di Chiaromonte, nell'area dove era ubicata l'antica Area Sacra, sorgeva gi\u00e0 il convento di San Pasquale, donato dal principe Bisignano agli Alcantarini. Non si conosce l'epoca della fondazione. Il convento venne soppresso nel 1808 e nel 1852 era gi\u00e0 ridotto a rudere quando il vescovo Gennaro Maria Acciardi chiede alla cittadinanza di riedificarlo. Ma l'invito, per ragioni economiche, non sort\u00ec risultati.\nAltri edifici religiosi.\nAltri edifici religiosi sono: la Cappella di Santa Maria Melfitana (o dell'Immacolata Concezione), la Venerabile Cappella della Santissima Annunziata (eretta nel territorio detto \"Grotta dell'Acqua\", poco sotto l'abitato), la Cappella dello Spirito Santo (alla base meridionale del paese, nella localit\u00e0 omonima), la Chiesa della Madonna del Sagittario (in localit\u00e0 Sagittario), la Cappella di Sant'Opo (in contrada Sant'Uopo, dedicata all'eremita omonimo, che si narra avesse virt\u00f9 profetiche e la capacit\u00e0 di provocare la pioggia ed era assai amato dagli agricoltori).\nArchitetture civili.\nTra gli edifici civili pi\u00f9 importanti, sono degni di nota il Palazzo Vescovile (1609) e il Palazzo baronale Di Giura, con annessa torre circolare (XVIII secolo).\nDa ricordare sono anche la porta d'ingresso pi\u00f9 antica, denominata Portello, nel rione omonimo poco sotto la chiesa madre, i resti della Torre della Spiga, vestigia delle antiche mura che cingevano il borgo e il Castello-monastero, di fronte all'ingresso della Chiesa di San Tommaso, che fungeva da castello baronale e fu ingrandito e abbellito dai Sanseverino nel XVI secolo.\nCultura.\nIl paese di Chiaromonte (mascherato sotto lo pseudonimo di Montegrano) \u00e8 stato il teatro dell'analisi sociologica, condotta per conto dell'Universit\u00e0 di Harvard, dal politologo Edward C. Banfield nel suo trattato \"The Moral Basis of a Backward Society\", pubblicato negli Stati Uniti nel 1958.\nNel 1961 l'opera fu tradotta in italiano e pubblicata dalla casa editrice \"Il Mulino\" di Bologna, con il titolo \"Una comunit\u00e0 del Mezzogiorno\"; ripubblicata nel 1976 con il titolo \"Le basi morali di una societ\u00e0 arretrata\", \u00e8 stata riedita, sempre per la stessa casa editrice, nel 2006.\nLo spessore etico delle relazioni sociali dominanti nella societ\u00e0 oggetto degli studi di Edward C. Banfield hanno portato all'enucleazione dell'archetipo socio-antropologico del \"familismo amorale\".\nGeografia antropica.\nSuddivisioni storiche.\nChiaromonte si suddivide in rioni di antica origine, tradizionalmente rivali nelle funzioni religiose del paese. In particolare, i rioni appartenenti alla chiesa di san Giovanni erano rivali di quelli appartenenti alla chiesa di san Tommaso apostolo. Questa tradizione \u00e8 andata perduta col tempo, sia a causa della lunga chiusura della chiesa di san Tommaso a causa di restauri, sia per il crescente spopolamento della zona vecchia del paese.\nI nomi dei rioni sono: Calvario, Croce, Dietro le mura, Giudea, Granc\u00eca, Mercato, Chiazzolla, Purtiello, Spirito Santo, San Pasquale, San Pietro, San Rocco, San Tommaso, Santa Lucia, Serrone, Tempa, Timpone, Torre della Spiga, Timpone di Livio, Sotto la Croce."}
{"id": "30234", "revid": "124827877", "url": "https://it.wikipedia.org/wiki?curid=30234", "title": "Corleto Perticara", "text": "Corleto Perticara (\"Curl\u00e9t\" in dialetto corletano) \u00e8 un comune italiano di 2.523 abitanti della provincia di Potenza, in Basilicata.\nGeografia fisica.\nTerritorio.\nSorge a 757 m s.l.m. in Val d'Agri, nella parte centro-orientale della provincia al confine con la parte centro-occidentale della provincia di Matera, adagiato sulla dorsale interna dell'Appennino Lucano. Lambito dai torrenti Fiumarella, Cerreto, Favaleto e dal fiume Sauro a carattere torrentizio, rientra nella categoria altimetrica della montagna interna.\nInnumerevoli sono le sorgenti d'acqua, come ricco e vario appare il patrimonio boschivo, con la presenza di rigogliose foreste di cerri, faggi e abeti bianchi, fustaie di latifoglie con specie quercine, castagneti, noccioleti, fustaie di conifere e cedri. Di opposta bellezza sono gli aspri calanchi che si fanno largo verso sud-est, l\u00ec dove l'alternanza di formazioni calcareo-marnose e arenaceo-marnose cede decisamente il passo a formazioni mioceniche di argilloscisti grigi e rocce pelitiche.\nConfina con i comuni di Guardia Perticara (11\u00a0km), Armento (15\u00a0km), Gorgoglione (MT) (17\u00a0km), Laurenzana e Montemurro (18\u00a0km), Pietrapertosa (23\u00a0km) e Viggiano (30\u00a0km). Dista 54\u00a0km da Potenza e 102\u00a0km dall'altra provincia lucana di Matera.\nClima.\nL'aria risulta secca e salubre, con una frequenza media annua delle precipitazioni compresa tra i 70 e gli 80 giorni.\nOrigini del nome.\nSecondo lo storico Giacomo Racioppi il toponimo deriva dal latino c\u014fry\u0306l\u0113tum (bosco di nocciuoli); quanto a Perticara, si tratta di una specificazione ufficialmente assunta con il Regio Decreto 1196 del 4 gennaio 1863, che riprende il nome del \"Castrum dictum Perticarii\", che gli eruditi facevano corrispondere a un'antica colonia romana chiamata \"Perticaria\", il cui sito viene individuato nelle rovine sull'apice del rilievo tutto scosceso di Serra Perticara, prospiciente l'attuale centro abitato.\nStoria.\nSulle origini.\nDella Terra di Corneto detto Perticara e della Guardia.\nIn assenza di una ricerca storica e archeologica metodica ed articolata sul territorio e date anche le scarse testimonianze documentarie quantomai rare, frammentarie e occasionali, non abbiamo notizie certe sulla storia antica di Corleto Perticara, le cui origini vengono fatte risalire al XII secolo.\nIl primo nucleo abitativo sorse attorno a un massiccio fortino posto in posizione strategica, la cui edificazione \u00e8 ascritta ai Normanni, all'epoca della loro espansione nell'Italia meridionale. Di quella roccaforte, andata pressoch\u00e9 distrutta con i bombardamenti statunitensi durante la ritirata tedesca del 1943 e in seguito pesantemente rimaneggiata, perdurano soltanto tre arcate, qualche porzione di muro perimetrale e una profonda cisterna sotterranea interna. Sui suoi ruderi intorno al 1990 \u00e8 stato edificato il \"Palazzo degli Uffici\" ove ha sede il nuovo Municipio che campeggia, \"come un tempo\", sul paesaggio circostante.\nDietro al castello feudale rimane un irto pendio, mentre tutto davanti ad esso era un profondo fossato con funzione difensiva contro le incursioni esterne: ancora oggi i corletani usano indicare la grande Piazza del Plebiscito, antistante il vecchio castello, come la \"Piazza del Fosso\".\nLa storia di Corleto Perticara, similmente a quella delle comunit\u00e0 intorno, \u00e8 caratterizzata da un incessante processo di conquiste e colonizzazioni. Assoggettati nel corso dei secoli a pi\u00f9 dominazioni, i corletani sono passati da un feudatario all'altro, senza mai consolidarsi in stabili strutture economiche, sociali e politiche: ai Normanni succedettero i Suebi, poi gli Angioini e gli Aragonesi; nel Cinquecento, sotto l'imperatore Carlo V, il feudo pass\u00f2 ai De Castella per diventare, a cavallo del Seicento, marchesato di Casa Costanzo. Nel 1659 pass\u00f2 quindi ai Riario, i quali conservarono il potere fino alla fine del sistema feudale.\nNegli anni successivi, del dominio borbonico, Corleto Perticara fu un attivo centro liberale e assunse una posizione di primo piano nell'insurrezione lucana contro quella dinastia, che dopo una lunga cospirazione fu dichiarata decaduta il 16 agosto 1860, in una gremita Piazza del Fosso rinominata quel giorno in Piazza del Plebiscito. La toponomastica del paese ci rammenta bene i giorni del Risorgimento: Via del Comitato (dalla sede degli insorti contro la dinastia borbonica), Via 16 agosto, Via Camillo Boldoni (colonnello cavouriano), Sopportico della Bandiera; e poi Via Giacinto Albini, Largo Senise, Corso Pietro Lacava, in riferimento ai \"patrioti\" protagonisti dell'insurrezione lucana antiborbonica.\nDopo il 1860, il fenomeno del brigantaggio postunitario attravers\u00f2 anche Corleto Perticara; gli oppositori del processo di unificazione dell'Italia arruolarono tra le proprie truppe i corletani Leonardo Brigo, Maria Gallicchio, Pasquale Cavalcante, Vito Francolino.\nDurante il secondo conflitto mondiale il paese venne gravemente danneggiato dai violenti bombardamenti aerei degli Statunitensi sui Tedeschi in fuga: il 60% delle abitazioni fu abbattuto, interrotti per lungo tempo i servizi elettrici ed idrici. Enorme fu lo sforzo umano ed economico per la ricostruzione del paese, ufficialmente terminata nel 1978.\nCultura.\nIstruzione.\nBiblioteche.\nLa biblioteca comunale \"Michele e Pietro Lacava\" \u00e8 sita in Via Zanardelli, nel centro del paese.\nLa \"biblioteca del libro lucano\" ha la sede in Via Nazionale, 159\nScuole.\nIl comune \u00e8 dotato di una scuola materna pubblica, una scuola primaria (mentre erano due fino all'anno scolastico 2007/2008), una scuola secondaria di primo e una di secondo grado, l'istituto tecnico industriale statale A. Einstein, con sede centrale in Potenza.\nCultura.\nMusei.\nNel 2004 \u00e8 stato istituito il museo comunale \"Michele Lacava\" sito nella \"Piazzetta del Risorgimento Lucano\" presso lo storico ed ormai ex Castello Ducale, oggi Palazzo degli uffici gi\u00e0 sede del municipio. Nel museo si pu\u00f2 ammiraro stemma di Corleto Perticara, fu protagonista dell'insurrezione lucana del 16 agosto 1860 e lo \u00e8 stata anche nelle recenti rievocazioni storiche in occasione del 150\u00b0 dell'unit\u00e0 d'Italia. Nel museo \u00e8 inoltre conservato il \"Fondo Lacava\" composto dai libri dei fratelli Lacava in particolare di Pietro e della sua operato politico essendo stato pi\u00f9 volte Ministro e e lo storico tricolore dei patrioti lucani, ovvero la prima bandiera d'Italia in terra lucana, come ricorda la lapide sita in Sottoportico della bandiera. La medesima bandiera, con sopra lParlamentare. Vi sono anche importanti testimonianze della storia post-unitaria della regione, testimoniate dalle copie autentiche ed anastatiche dei principali giornali dell'epoca, uno su tutti \"Il Lucano\" del 1860. Il museo ospita fra l'altro la mostra \"Quadri di civilt\u00e0\" pannelli e fotografie sulla storia della regione, miniature di alcune importanti scoperte archeologiche in Lucania e varie mostre fotografiche.\nEconomia.\nL'economia locale si basa principalmente su agricoltura e allevamento, mentre \u00e8 molto basso il tasso di industrializzazione, con attivit\u00e0 concentrate prevalentemente nel campo dell'edilizia, con la carpenteria metallica e in legno e con la produzione di calce e calcestruzzo, e nel campo dell'artigianato tradizionale, con la lavorazione della pietra, del legno e del ferro.\nLa Statistica Murattiana (1811) del Regno di Napoli segnala che all'inizio del \"secolo romantico\" a Corleto Perticara si producevano vini, latticini, tele in lino per uso di camicie e lenzuola e legname da costruzione.\nNel 1989 si verific\u00f2 la scoperta di un giacimento petrolifero che si estende in superficie per circa 30.000 ettari di terreno boschivo a nord-est dell'abitato, ampiamente sfruttato gi\u00e0 dal 2001 nella produzione di energia eolica.\nIl 28 gennaio 2008 il comune e l'azienda Total Italia S.p.A. hanno siglato un accordo per la concessione dei diritti di superficie necessari alla realizzazione di un centro olio in localit\u00e0 Tempa Rossa per 99 anni."}
{"id": "30235", "revid": "76069", "url": "https://it.wikipedia.org/wiki?curid=30235", "title": "Episcopia", "text": "Episcopia \u00e8 un comune italiano di abitanti della provincia di Potenza, in Basilicata.\nGeografia fisica.\nIl comune di Episcopia si estende nella Basilicata interna, sorge a 530 m di altitudine s.l.m. nella parte meridionale della provincia di Potenza. Confina con i comuni di: Latronico (13\u00a0km), Fardella (14\u00a0km), Carbone (15\u00a0km), San Severino Lucano (17\u00a0km) e Chiaromonte (20\u00a0km).\nDista 127\u00a0km da Potenza e 102\u00a0km dall'altra provincia lucana di Matera. \u00c8 uno dei comuni della Valle del Sinni, fiume che tocca anche questo comune, e che \u00e8 stato il protagonista della sua storia.\nStoria.\nEpiscopia nacque come una fortezza bizantina per difendere i confini dell'Impero Romano d'Oriente contro le mire espansionistiche dei Longobardi. Il nome Episcopia potrebbe derivare dal greco \u03b5\u03c0\u03b9 \u2013 \u03c3\u03ba\u03bf\u03c0\u03af\u03b1 ossia \u201cdall\u2019alto \u2013 guardata\u201d perch\u00e9 il paese sarebbe stato affidato sotto la protezione di Dio da parte dei Santi monaci Cristoforo, Saba e Macario da Collesano, che qui giunsero nel 952 in fuga dalle persecuzioni saracene, oppure una seconda ipotesi \u00e8 l'origine da \u1f10\u03c0\u03af - \u03c3\u03ba\u03bf\u03c0\u03ad\u03c9 , ossia \"vedo dall'alto\", a testimonianza del fatto che dal paese si domina la valle del Sinni. Nel corso dei secoli fu feudo dei Chiaromonte e poi dei Sanseverino.\nNel 1456 Episcopia con il suo Castello, vennero concessi da Giovanni Venceslao Sanseverino Conte di Chiaromonte, in subfeudo al nobiluomo Tommaso Succurto di Senise ai suoi eredi e successori. Tommaso, lo trasmise a suo figlio Giovanni che ne era ancora barone nel 1508 quando stipul\u00f2 i capitoli matrimoniali per sua figlia Sancia Succurto andata in moglie al nobile miles Angelillo Carrano di Diano e questi tennero il feudo per molti anni. \nDopo la Congiura dei Baroni del 1486 il feudo venne riassegnato dal Re d'Aragona a Camillo Della Porta, Patrizio di Sorrento che lo tenne qualche tempo. Nel 1624 Episcopia divenne un marchesato e tale rest\u00f2 fino al 1788 quando la Cura Economica del defunto Marchese di Crucoli, consorte della Marchesa di Episcopia Regale Della Porta, vendette il feudo \"retinenti titulo\" al Barone Brancalassi. Il titolo di Marchesi di Episcopia fin\u00ec per successione nella famiglia Amalfitani di Crucoli a seguito del matrimonio di Regale, ultima della famiglia della Porta con Nicola 6\u00ba Marchese di Crucoli. Patrono del paese \u00e8 San Nicola.\nSociet\u00e0.\nStoria.\nAll'inizio del Novecento, una gran parte degli abitanti di Episcopia si trasfer\u00ec in diverse regioni d'Italia ed emigr\u00f2 in Sud America.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "30238", "revid": "1932958", "url": "https://it.wikipedia.org/wiki?curid=30238", "title": "Fardella", "text": "Fardella \u00e8 un comune italiano di 598 abitanti della provincia di Potenza, in Basilicata, all'interno del Parco nazionale del Pollino.\nGeografia fisica.\nSorge a 745 m s.l.m. nella valle del Sinni, nel territorio del Parco nazionale del Pollino. Posto nella parte meridionale della provincia confina con i comuni di Teana (5\u00a0km), Chiaromonte (6\u00a0km), Francavilla in Sinni (8\u00a0km), Episcopia (14\u00a0km), Carbone e Castronuovo di Sant'Andrea (15\u00a0km), San Severino Lucano (25\u00a0km), Latronico (26\u00a0km) e Viggianello (41\u00a0km). Ha quattro exclave. Dista 122\u00a0km da Potenza e 113\u00a0km dall'altra provincia lucana di Matera.\nOrigini del nome.\nSecondo la tradizione locale il nome \"Fardella\" trarrebbe origine dal nome della moglie del feudatario del vicino paese di Chiaromonte, Luigi Sanseverino, la principessa Maria Fardella madre della poetessa arcade Aurora Sanseverino.\nCultura.\nFardella \u00e8 inserita nel percorso del \"Cammino del mischiglio\" che attraversa altri tre Comuni della valle del Serrapotamo (Calvera, Teana, Chiaromonte) e prende il nome dal mix di farine di grano, fave e cereali tipico di questo territorio.\nSport.\nIl piccolo comune vanta una squadra di calcio a 5 di Serie D lucana, il Fardella Calcio a 5"}
{"id": "30239", "revid": "2164596", "url": "https://it.wikipedia.org/wiki?curid=30239", "title": "Massimino (Italia)", "text": "Massimino (\"Mascimin\" in ligure, \"Massimin\" in piemontese) \u00e8 un comune italiano sparso di abitanti della provincia di Savona in Liguria. La sede comunale \u00e8 ubicata nella borgata di San Vincenzo.\nTra i borghi pi\u00f9 piccoli della regione \u00e8 per numero di abitanti il comune meno popoloso della provincia e al quinto posto in Liguria, preceduto dai comuni genovesi di Rondanina, Fascia, Gorreto e dal comune imperiese di Armo.\nGeografia fisica.\nIl territorio di Massimino, situato sul versante destro dell'alta valle del Tanaro, ai confini con la provincia di Cuneo e quindi con il Piemonte, \u00e8 l'unico comune ligure a trovarsi completamente in val Tanaro, dato che i comuni imperiesi di Triora, Mendatica, Cosio di Arroscia e Pornassio sono solo parzialmente compresi nella valle. Il collegamento con l'alta val Bormida \u00e8 possibile attraverso il Colle dei Giovetti (912 m s.l.m.), ai confini amministrativi con Calizzano e Murialdo.\nStoria.\nUn diploma imperiale del 967 di Ottone I di Sassonia conferma che, come molti borghi della zona, Massimino rientrava nei confini della Marca Aleramica. Nell'XI secolo pass\u00f2 sotto il dominio di Bonifacio del Vasto e, alla morte di questi, al figlio Anselmo, primo marchese di Ceva.\nGi\u00e0 propriet\u00e0 feudale della famiglia Del Carretto del ramo di Millesimo dal XIII secolo, e successivamente dei Del Carretto del ramo di Finale, saranno proprio questi ultimi a donare alcune terre, tra cui anche il feudo di Massimino, al marchese Teodoro II Paleologo del Marchesato del Monferrato dal 1393, ottenendone, molto probabilmente, l'ufficiale investitura.\nSempre sotto la dominazione del marchesato monferrino, dal 1417 per volere del marchese Manuele Del Carretto, signore di Finale, il territorio compreso tra Massimino, Bormida, Calizzano, Osiglia e Pallare pass\u00f2 al marchese Marco Del Carretto; quest'ultimo fu il capostipite della famiglia carrettesca del ramo di Calizzano e alleato della famiglia genovese dei Fregoso.\nNel 1598 rientr\u00f2 tra i domini spagnoli del Marchesato di Finale finch\u00e9 fu acquistato, nel 1713, dalla Repubblica di Genova per la sua posizione strategica di controllo di confine da e per il Basso Piemonte. Nel periodo genovese il borgo fu inserito nella podesteria di Calizzano.\nCon la dominazione francese la municipalit\u00e0 di Massimino rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 con i nuovi ordinamenti francesi, fece parte del X Cantone, capoluogo Calizzano, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte (cantone di Ceva).\nNel 1815 Massimino fu inglobato nel Regno di Sardegna, cos\u00ec come stabil\u00ec il Congresso di Vienna del 1814, sotto la guida della provincia di Mondov\u00ec dal 1816 e della provincia di Albenga dal 1818. Dal 1859 al 1926 il territorio fu compreso nel II mandamento di Calizzano del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 Montana Alta Val Bormida.\nSimboli.\nLo stemma e il gonfalone sono stati concessi con il decreto del Presidente della Repubblica datato al 21 marzo del 1997, trascritto nel Registro Araldico dell'Archivio Centrale dello Stato l'11 aprile 1997, registrato nei registri dell'Ufficio Araldico il 9 maggio 1997. \nMonumenti e luoghi d'interesse.\nArchitetture militari.\nDel vecchio borgo medievale e dell'antico castello rimangono ad oggi soltanto i ruderi. Tale mura costituivano i confini del Marchesato di Finale.\nIn localit\u00e0 Langa, lungo il crinale del Bric dei Morti, sono ancora visibili le trincee scavate dalle truppe piemontesi durante gli scontri con l'armata francese napoleonica nel 1796.\nAree naturali.\nIn localit\u00e0 Boscogrande si trovano due cavit\u00e0 naturali ellittiche, scavate sopra un masso affiorante lungo il sentiero, che gli abitanti del borgo chiamano \"Zampe del diavolo\" per l'antica tradizione popolare che attribuisce al demonio la formazione di tale fenomeno naturale.\nTra i territori comunali di Massimino, Calizzano e Murialdo \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva del Bric Zerb\u00ec e zone adiacenti in cui insistono faggete e castagneti. Oltre ad alcune specie di orchidee, sono segnalate in questa area la calta palustre (\"Caltha palustris\") e l'aquilegia scura (\"Aquilegia atrata\"). Tra le specie animali il pesce sanguinerola (\"Phoxinus phoxinus\") e i rapaci sparviere (\"Accipiter nisus\") e falco pecchiaiolo (\"Pernis apivorus\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Massimino sono .\nGeografia antropica.\nL'ente comunale \u00e8 costituito dalle borgate storicamente riconosciute dallo statuto comunale di Cerri, Costa, Muraglia, San Pietro, San Vincenzo (Massimino centro), Selvagni e Villa per una superficie territoriale di 7,85\u00a0km2.\nConfina a nord con i comuni di Bagnasco (CN) e Perlo (CN), a sud ed ovest con Bagnasco, ad est con Perlo, Murialdo e Calizzano.\nEconomia.\nAnticamente i boschi di castagno e i suoi frutti costituivano la risorsa principale dei contadini del luogo. Oggi piccole industrie, specie nel settore del legno, contribuiscono al settore finanziario di Massimino.\nInfrastrutture e trasporti.\nStrade.\nIl centro di Massimino \u00e8 attraversato principalmente dalla strada provinciale 490 del Colle del Melogno che permette il collegamento stradale a sud con Calizzano e ad ovest con il comune piemontese di Bagnasco."}
{"id": "30240", "revid": "799504", "url": "https://it.wikipedia.org/wiki?curid=30240", "title": "Millesimo (Italia)", "text": "Millesimo (\"Mer\u00e9zu\", \"Mr\u00e9sciu\" in dialetto valbormidese, \"Mres\u00fa\" in piemontese, \"Mill\u00ebximo\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl comune \u00e8 situato nell'alta val Bormida, con l'insediamento urbano principale ubicato lungo la sponda destra del fiume Bormida che proprio in questo tratto assume la denominazione di Bormida di Millesimo. Parte del territorio comunale fa parte del Parco naturale regionale di Bric Tana.\nStoria.\nDa alcuni studi effettuati sul territorio e per la sua posizione geografica, in un incrocio viario lungo l'antica strada che dal Colle di Cadibona conduce a Ceva e tra il tracciato stradale tra Cengio, Osiglia e il Colle del Melogno, il primitivo borgo di Millesimo fu un probabile avamposto dell'Impero romano. A tale periodo storico risalirebbe l'arula votiva, datata tra il I e II secolo, ritrovata presso la chiesa di Santa Maria fuori le mura.\nNel corso del X secolo fu teatro di numerose scorribande da parte dei Saraceni, insediati anche nel territorio di Cosseria e Bagnasco, e a tale periodo storico risalirebbero i due toponimi di \"Melesino\" e \"Plebem Melosine\", quest'ultimo \u00e8 citato in un diploma imperiale del 917. Nel 967 fu compreso nella marca Aleramica.\nNel XII secolo divenne parte della Marca di Savona, di cui nel 1162 fu infeudato Enrico del Vasto, il capostipite della famiglia Del Carretto. Suo figlio Enrico II Del Carretto, marchese di Finale, cinse di mura il nuovo borgo e il castello, edificati in corrispondenza all'attraversamento della Bormida di Millesimo con il Ponte della Gaietta, posizione strategica e importante fonte di riscossione di pedaggi. Al di l\u00e0 del ponte, infatti la strada \"magistra langarum\" conduceva fino a Cortemilia, mentre di qua si poteva raggiungere lo scalo di Finale evitando le gabelle genovesi.\nLa data di costruzione delle mura, 9 novembre 1206, \u00e8 convenzionalmente la data di fondazione di Millesimo, perch\u00e9 questa iniziativa carrettesca diede l'avvio allo sviluppo economico e sociale del paese, al quale i marchesi concessero statuti e privilegi dal 1240, i pi\u00f9 antichi della val Bormida.\nNel 1268 i tre nipoti di Enrico II divisero il Marchesato di Finale in terzieri. Il terziere di Millesimo divenne feudo del marchese Corrado I e comprendeva anche Saliceto, Cengio, Rocchetta, Roccavignale, Mallare, Altare, Osiglia e Gottasecca. Corrado era anche signore pro-quota di Cosseria, Cairo, Bagnasco, Ferrania, Fornelli e Carcare.\nI domini di Corrado, per\u00f2, furono divisi nel 1345 fra i suoi nipoti: Bonifacio I ebbe Millesimo, Mallare, Altare, Roccavignale e una parte di Cosseria; Corrado divenne marchese di Saliceto, Camerana, Gottasecca, Paroldo e Cengio. Bonifacio ottenne il 27 dicembre 1358 dall'imperatore Carlo IV di Lussemburgo l'investitura ufficiale per i castelli e paesi di Osiglia, Mallare, Roccavignale e Altare nonch\u00e9 delle parti di sua spettanza di Cosseria e Millesimo.\nNel 1447 i Del Carretto della val Bormida furono coinvolti nella guerra che Genova mosse ai signori di Finale. Mentre Millesimo, Mallare, Murialdo e Cengio restarono risolutamente a fianco dei Finalesi, Marco Del Carretto, signore di Calizzano e Osiglia, e Giorgino di Saliceto appoggiarono i Genovesi.\nI signori di Millesimo erano troppo deboli per resistere a vicini potenti. Dovettero, quindi, riconoscere di volta in volta la superiorit\u00e0 di Asti (nel 1263), dei marchesi di Monferrato (con l'investitura del feudo a Giorgio Del Carretto nel 1393), degli Sforza, duchi di Milano (1470-1499), o direttamente dell'Impero (nel 1434). La presenza angioina nel Marchesato di Ceva e nell'Astigiano dopo il 1387 spinse i signori di Millesimo a riconoscersi vassalli dei marchesi di Monferrato per la maggior parte delle terre in loro possesso. Cos\u00ec il 3 giugno 1390 Bonifacio e i suoi quattro figli cedettero le parti di loro spettanza di Millesimo e Cosseria, nonch\u00e9 i luoghi di Mallare, Altare e Roccavignale a Guglielmo, fratello del marchese Teodoro II del Monferrato.\nCon l'investitura del 1536 data da Carlo V a Ottaviano II Del Carretto, Millesimo torn\u00f2 ad essere un feudo imperiale diretto, anche se dal 1577 fu sottoposto anche alla dominazione spagnola e se dal 1517 Altare, Roccavignale e Carcare erano stati staccati da Millesimo ed infeudati al poeta e storico Galeotto del Carretto e ai suoi eredi (nel 1536 per\u00f2 Carcare fu trasmessa ai Del Carretto di Finale insieme a Pallare, Osiglia, Calizzano e Massimino). Il feudo viene spesso indicato negli atlanti sei-settecenteschi col nome di \"marchesato del Carretto\", dal nome della dinastia che lo reggeva. Il feudo comprendeva allora Lodisio, Scaletta Uzzone, Brovida, Carretto, Rocchetta Cengio, Roccavignale, Cosseria, Casanova, Biestro e altri borghi.\nSegu\u00ec quindi la dominazione degli Austriaci fino alla cessione da parte di questi ultimi al Regno di Sardegna, avvenuta nel 1713 per la parte sottoposta al marchese di Monferrato e nel 1735, con la Pace di Vienna, per la parte direttamente dipendente dall'Impero.\nIl 13 aprile 1796, dopo una sanguinosa battaglia, Napoleone Bonaparte sconfisse nella celebre battaglia di Cosseria le truppe dell'esercito austro - sardo, aprendosi con la vittoria una breccia nelle terre tra Liguria e Basso Piemonte; nello scontro armato perirono pi\u00f9 di tremila soldati e altrettanti furono i feriti.\nCon la dominazione francese il territorio di Millesimo rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 con i nuovi ordinamenti francesi, rientr\u00f2 nel IX Cantone, capoluogo Bormida, della Giurisdizione delle Arene Candide e dal 1803 centro principale del VIII Cantone della Bormida Occidentale nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNella notte tra il 16 e 17 agosto del 1809 ospit\u00f2 presso il palazzo comunale il pontefice Pio VII, prigioniero del Bonaparte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel II mandamento di Millesimo del circondario di Savona facente parte della provincia di Genova; nel 1927 anche il territorio comunale millesimese pass\u00f2 sotto la neo costituita provincia di Savona.\nSub\u00ec gli ultimi aggiustamenti al territorio comunale nel 1903 quando alcune zone di territorio furono cedute al comune di Cosseria e ancora nel 1928 quando porzioni di territori da Cengio, Cosseria e Roccavignale furono aggregati al comune di Millesimo.\nDal 1973 al 30 aprile 2011 \u00e8 stata la sede amministrativa della Comunit\u00e0 montana Alta Val Bormida.\nMonumenti e luoghi d'interesse.\nAree naturali.\nNel territorio comunale di Millesimo \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva del Bric Tana e Bric Mongarda ove sono presenti anche anfratti, doline e grotte in cui sono state ritrovate testimonianze preistoriche. Tra le specie animali sono presenti tra la famiglia del pipistrello il \"Rhinolophus ferrumequinum\" e \"Rhinolophus euryale\", il geotritone (\"Speleomantes strinatii\") e invertebrati come i troglobi.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Millesimo sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune fa parte del circuito dei borghi liguri pi\u00f9 belli d'Italia.\nGeografia antropica.\nIl territorio comunale \u00e8 costituito, oltre il capoluogo comunale, dalle due frazioni di Acquafredda e Borda, che sorgono a monte di Millesimo lungo la strada per Murialdo, per una superficie territoriale di 15,96\u00a0km2. Sono altres\u00ec riconosciute dallo statuto comunale le borgate storiche di Cabroni, Melogni e santuario del Deserto.\nConfina a nord con il comune di Cengio, a sud con Murialdo e Osiglia, ad ovest con Roccavignale, ad est con Cosseria, Plodio e Pallare.\nEconomia.\nBasa la sua fonte economica principalmente sull'attivit\u00e0 agricola e su quella industriale. Nel territorio sono presenti tipiche botteghe artigiane atte alla lavorazione del ferro, del rame e produzione di statue in arenaria. Di pregio la raccolta e la vendita del tartufo.\nInfrastrutture e trasporti.\nStrade.\nIl territorio comunale di Millesimo \u00e8 attraversato principalmente dalla strada provinciale 339 di Cengio permettendogli il collegamento stradale con Cengio, a nordest, e Roccavignale ad ovest innestandosi con la strada statale 28 bis del Colle di Nava. Ulteriori arterie stradali del territorio sono la provinciale 51 per Murialdo passando i centri frazionari di Acquafredda, Melogno, Cabroni e Borda, e la provinciale 16 per Osiglia.\nIl centro di Millesimo \u00e8 raggiungibile inoltre anche grazie al proprio casello autostradale sull'autostrada A6.\nSport.\nA Millesimo fu costruita la prima piscina olimpionica d'Italia e proprio nel 1920 ospit\u00f2 gli atleti della Federazione Italiana Nuoto nelle prove di selezione olimpiche dell'11 e 12 luglio. L'impianto natatorio fu quindi smantellato negli anni cinquanta e ricostruito negli anni settanta nei pressi delle scuole cittadine e fino a pochi decenni fa fu l'unico impianto della val Bormida."}
{"id": "30241", "revid": "57872", "url": "https://it.wikipedia.org/wiki?curid=30241", "title": "Mioglia", "text": "Mioglia (\"Mieuja\" in ligure, \"Mioja\" in piemontese) \u00e8 un comune italiano di 508 abitanti della provincia di Savona in Liguria.\nGeografia fisica.\nIl territorio di Mioglia \u00e8 situato sul versante settentrionale dell'Appennino ligure, ai confini tra Liguria e Piemonte (provincia di Alessandria), in una vasta piana attraversata dal torrente omonimo, affluente destro del torrente Erro.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nLe prime testimonianze su Mioglia risalgono in un diploma del 967, quando l'imperatore Ottone I di Sassonia annesse il borgo di \"Meolia\" nella marca aleramica compresa tra i territori di Dego, Giusvalla e Sassello. Nel 1091 per eredit\u00e0 divenne possesso di Bonifacio del Vasto, passando successivamente nella met\u00e0 del XII secolo ai marchesi Del Bosco di Alessandria. Le sue terre, cos\u00ec come i possedimenti di Ponti dei Prati (l'odierno comune di Pontinvrea) furono venduti dagli stessi marchesi, nel 1218, al monastero di Santa Maria di Latronorio di Varazze.\nI marchesi nel 1223 stipularono una convenzione con i Genovesi, nella quale si inseriva Mioglia come territorio della Repubblica di Genova. Gi\u00e0 propriet\u00e0 feudale di Branca Doria e di Boarello e Luca Grimaldi (1388), venne successivamente compreso nel Marchesato del Monferrato dal 1419: una parte del feudo, appartenente ai Del Carretto, furono infatti acquisiti da Teodoro II di Monferrato.\nFu con la famiglia Scarampi di Asti - proprietaria delle terre dal 1469 - che Mioglia raggiunse la massima autorit\u00e0 storica con la richiesta da parte degli Scarampi di istituire, di fatto, un feudo imperiale autonomo (1536) sotto le dipendenze del governatore spagnolo di Milano in qualit\u00e0 di Vicario imperiale dei feudi delle Langhe.\nNella Galleria delle carte geografiche dei Musei Vaticani, affrescate tra il 1580 ed il 1585, Mioglia compare sulla mappa della Liguria.\nTuttavia, il rapporto tra i miogliesi e i feudatari astigiani fu costellato per tutto il XVI e il XVII secolo da rapporti altalenanti: periodi di benessere e pacificazione, a periodi di vere e proprie ribellioni delle principali famiglie di Mioglia (Vivaldi, Garbarino, Rolandi, Merlani) contro il potere e i presunti soprusi dei Scarampi. A questi avvenimenti si aggiunsero gli scontri \"di confine\" tra le comunit\u00e0 di Pareto e Sassello, assalti al locale castello nella guerra del Monferrato (1638) e ancora una rappresaglia sabauda nel 1664. Nel 1738 fu annesso al Regno di Sardegna, diventando feudo della famiglia Scarnafigi.\nCon la prima campagna d'Italia di Napoleone Bonaparte, sull'onda della rivoluzione francese, il territorio di Mioglia rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel X Cantone, capoluogo Sassello, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento di Dego del circondario di Savona facente parte della provincia di Genova; nel 1927 anche il territorio comunale miogliese pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana del Giovo.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Mioglia sono .\nCultura.\nIstruzione.\nMusei.\nPresso i locali della scuola primaria \u00e8 presente il museo dell'Arte e della Vita Contadine, il quale contiene circa 100 pezzi originali d'epoca riguardanti la vita contadina. I pezzi sono divisi in diverse sezioni a seconda del loro contesto di utilizzo e sono contornati da foto in bianco e nero che li mostrano durante il lavoro. Sia gli attrezzi che le foto provengono da Mioglia e sono stati donati dagli abitanti del luogo. Il museo \u00e8 organizzato in modo da ricreare un tipico ambiente conviviale del tempo ed \u00e8 visitabile su appuntamento.\nGeografia antropica.\nIl territorio comunale \u00e8 costituito, oltre al capoluogo di Mioglia, anche dai centri di Carpenaro, Casone, Dogli e Schegli, storicamente riconosciuti dalla comunit\u00e0 e dallo statuto del comune, per una superficie territoriale di 19,3\u00a0km2.\nConfina a nord con Pareto, a sud con Pontinvrea, ad ovest con Pareto e Giusvalla, ad est con Sassello.\nEconomia.\nLa principale attivit\u00e0 economica riguarda la coltivazione dei prodotti agricoli come la patata, i fagioli, la vite, i cereali, i legumi e la frutta. Sono inoltre praticati l'allevamento del bestiame, lo sfruttamento boschivo e la raccolta di castagne, funghi e tartufi. Sono numerose anche le aziende agricole dedicate all'apicoltura e alla coltivazione di lavanda. Di rilievo anche il turismo escursionistico e gastronomico.\nInfrastrutture e trasporti.\nStrade.\nIl centro di Mioglia \u00e8 attraversato principalmente dalla Strada Provinciale 50 che gli permette il collegamento, a sud, con Pontinvrea e, a nord, con il comune piemontese di Pareto.\nAl centro del paese la SP 50 si dirama nella SP 10, la quale collega Mioglia con Miogliola, frazione di Pareto, Sassello e Acqui Terme.\nSport.\nNumerose sono le attivit\u00e0 sportive, prevalentemente all'aperto, che si possono praticare a Mioglia.\nPattinaggio su rotelle.\nIl 29 aprile 1999 \u00e8 stata fondata a Mioglia la societ\u00e0 \"Pattinaggio Artistico Mioglia\". L'allenatrice, Linda Lagorio, \u00e8 una stella di prima grandezza nel panorama del pattinaggio artistico ligure, che ha lasciato le gare per dedicarsi all'insegnamento. Durante la storia della societ\u00e0 sono stati numerosi gli atleti che hanno conseguito risultati di prim'ordine a tutti i livelli.\nMountain Biking.\nLa rete MTB di Mioglia si snoda su tre percorsi principali e numerosi percorsi secondari per un totale di circa 60\u00a0km. Nel periodo primaverile - estivo vengono organizzate numerose manifestazioni a tema.\nEquitazione.\nSono molti i maneggi che permettono di effettuare escursioni a cavallo lungo i differenti percorsi escursionistici del territorio.\nEscursioni.\nIl territorio di Mioglia \u00e8 attraversato da una moltitudine di sentieri che offrono viste panoramiche e scorci incantevoli.\nGreen Volley.\nGrazie alla presenza di due campi nella zona antistante alla Chiesa di S. Andrea \u00e8 possibile praticare il \"Green Volley\", variante dell'estivo \"Beach Volley\" che si svolge per\u00f2 in erba. Durante l'estate vengono organizzati tornei di questa specialit\u00e0.\nTennis.\nIl Comune dispone di un campo da tennis regolamentare, disponibile per tornei e gare nel periodo primaverile - estivo.\nCalcio.\n\u00c8 presente sul territorio un campo regolamentare di calcio a 7, disponibile per tornei e gare."}
{"id": "30242", "revid": "57872", "url": "https://it.wikipedia.org/wiki?curid=30242", "title": "Murialdo", "text": "Murialdo (\"Moriaodo\" in ligure, \"Muri\u00e0ud in\" dialetto valbormidese) \u00e8 un comune italiano di 794 abitanti della provincia di Savona in Liguria. La sede comunale \u00e8 ubicata nella borgata di Piano.\nGeografia fisica.\nIl territorio \u00e8 dominato dal monte Camulera, alto .\nNel territorio murialdese diffuse erano le attivit\u00e0 legate all'estrazione mineraria: a Riofreddo vi era una miniera di grafite, mentre a Pastori furono le estrazioni di rame, solfuri, argento ed oro le principali attivit\u00e0, ora non pi\u00f9 attive da oltre un secolo.\nAttraverso il colle dei Giovetti (), ai confini amministrativi con Calizzano, \u00e8 possibile il collegamento con la val Tanaro e Massimino.\nStoria.\nPer le origini del nome padre Arcangelo Ferro riporta, nell'ambito delle questioni del marchesato di Ceva, l'origine del toponimo \"Murialdo\". Risalirebbe all'epoca della dominazione longobarda, con l'unione del termine latino \"mirus\", \"meraviglioso\" e del germanico \"wald\", \"selva\". La forma \"Muroaldo\" (variante di \"Miravaldo\" e \"Miroaldo\") dal quale proviene l'attuale \"Murialdo\", \u00e8 gi\u00e0 presente in un documento del 1321.\nForse gi\u00e0 presente in epoca preromana, Murialdo fu un antico possedimento dei monaci Benedettini dell'abbazia di Santa Maria di Castiglione di Parma, possedimento confermato nel 1032 con il diploma del marchese Adalberto degli Obertenghi. Propriet\u00e0 quindi degli Aleramici, questi ultimi lo compresero nella loro marca aleramica nel X secolo. Nel 1091 appartenne a Bonifacio del Vasto e, alla morte di questi, pass\u00f2 nelle mani del figlio Anselmo del Marchesato di Ceva.\nNel 1347 entr\u00f2 a far parte nei domini feudali dei Del Carretto del Marchesato di Finale, che ingrandirono il gi\u00e0 presente castello. Nel corso della guerra del Finale, nel XV secolo, gli abitanti di Murialdo ottennero benefici e privilegi dal marchese Galeotto Del Carretto per la fedelt\u00e0 prestata alla causa carrettesca. Il 21 aprile 1434 gli uomini di Murialdo furono convocati dal nunzio pubblico del luogo per concordare col marchese di Finale, Galeotto Del Carretto, un documento di convenzione che concesse loro numerosi diritti ed esenzioni.\nMurialdo nel 1445 visse uno dei suoi momenti migliori con la ricostruzione della nuova chiesa parrocchiale; di contro, si attirarono le ire del vicino borgo di Calizzano che, alleato fedele della Repubblica di Genova, lo saccheggi\u00f2 per vendetta. Il doge di Genova Giano Fregoso ricord\u00f2 in un suo scritto quanto il luogo di Murialdo sia stato ostile:\nLa diffidenza verso il marchese Marco di Calizzano, per\u00f2, prevalse e Murialdo rest\u00f2 al sicuro. Dopo un lungo peregrinare, nel 1450 giunse a Saliceto il marchese Giovanni Del Carretto. Giovanni port\u00f2 con s\u00e9 le genti di Murialdo e il 20 dicembre 1450 travolgeranno le difese genovesi. Il doge aveva visto giusto nell'indicare Murialdo quale via di intervento verso il Finale e Galeotto aveva ben operato concedendo diritti e privilegi a questa gente che aveva onorato il giuramento aiutando Giovanni a riconquistare il feudo.\nNel XVII secolo la comunit\u00e0 di Murialdo conobbe una nuova fase di prosperit\u00e0 legata all'attivit\u00e0 delle ferriere.\nTracce degli scontri delle truppe napoleoniche, avvenute in val Bormida nel 1796, sono ancora oggi visibili in alcune trincee presso la localit\u00e0 di San Giovanni.\nCon la dominazione francese il territorio di Murialdo rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del X Cantone, capoluogo Calizzano, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 Murialdo fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel II mandamento di Millesimo del circondario di Savona facente parte della provincia di Genova; nel 1927 anche il territorio comunale murialdese pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma \u00e8 stato concesso con il decreto del Presidente della Repubblica datato al 5 settembre del 1995. \nMonumenti e luoghi d'interesse.\nAree naturali.\nNel territorio comunale di Murialdo sono presenti e preservati due siti di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il primo sito - condiviso con Roccavignale - \u00e8 collocato nell'area boschiva della Croce della Tia e del rio Barchei, ai confini con il Piemonte, in cui insistono faggete (\"Fagus sylvatica\") e formazioni miste di latifoglie; tra le particolarit\u00e0 di quest'area figura l'uva ursina (\"Arctostaphylos uva-ursi\"), molto rara in Liguria.\nIl secondo - condiviso con Calizzano e Massimino - \u00e8 collocato nell'area boschiva del Bric Zerb\u00ec e zone adiacenti in cui insistono faggete e castagneti. Oltre ad alcune specie di orchidee, sono segnalate in questa area la calta palustre (\"Caltha palustris\") e l'aquilegia scura (\"Aquilegia atrata\"). Tra le specie animali il pesce sanguinerola (\"Phoxinus phoxinus\") e i rapaci sparviero (\"Accipiter nisus\") e falco pecchiaiolo (\"Pernis apivorus\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Murialdo sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nEventi.\nDopo circa 15 anni di pausa, nel 2014 \u00e8 stato riproposto il Palio delle Borgate. In questa manifestazione le varie borgate murialdesi si sfidano in tradizionali giochi, quali staffette, giochi di intelligenza, prove di forza, come la corsa con i secchi (prova in cui tre uomini e tre donne devono trasportare dei secchi pieni d'acqua appesi ad un bastone poggiato sulle spalle lungo un percorso ricco di ostacoli), gare di Pidro (gioco di carte murialdese).\nLe borgate sono otto ed ognuna \u00e8 distinta da due colori, qui vengono elencate in ordine (arrivando da Millesimo e andando verso Bardineto e Calizzano):\nGeografia antropica.\nIl comune si trova ai confini con la provincia di Cuneo e quindi con il Piemonte, e comprende le borgate di Almarossa, Altivo, Azzini, Brigneta, Conradi, Costa (dove si trova il castello), Ferriera Nuova, Grassi, Isolagrande, Isoletta, Massimina, Odelle, Pallareto, Pastori, Poggi, Piano (dove \u00e8 situato il municipio), Piani, Piavata, Poggi, Ponte (sede della parrocchia di San Lorenzo), Valle (sede della parrocchia di Sant'Antonio Abate) e Riofreddo (sede della parrocchia Madonna degli Angeli) per una superficie territoriale di .\nConfina a nord con i comuni di Millesimo, Roccavignale, Castelnuovo di Ceva (CN) e Priero (CN), a sud con Calizzano, ad ovest con Perlo (CN) e Massimino, ad est con Millesimo e Osiglia.\nEconomia.\nBasa la sua principale attivit\u00e0 economica sull'agricoltura, grazie alla coltivazione di patate, pesche e raccolta di castagne e funghi. Nella zona sono presenti piccole aziende locali dedite alla lavorazione del legno (maggiormente segherie) e cartiere costituendo le uniche risorse industriali del paese.\nInfrastrutture e trasporti.\nStrade.\nIl territorio di Murialdo \u00e8 attraversato principalmente dalla strada provinciale 51 Bormida di Millesimo che permette il collegamento stradale con Millesimo, ad est, e Calizzano a sudovest.\nAmministrazione.\nGemellaggi.\nMurialdo \u00e8 gemellata con:\nSport.\nCalcio.\nLa societ\u00e0 calcistica locale \u00e8 la Societ\u00e0 Calcio Murialdo fondata nel 1988, attualmente militante nel campionato di Seconda categoria.\nPantalera.\nA Murialdo \u00e8 inoltre presente una squadra di pantalera, formata sia da uomini murialdesi che da altri valbormidesi provenienti da comuni limitrofi, di tutte le et\u00e0. La squadra \u00e8 in C2, ma \u00e8 stata anche in C1. Il campo si trova all'interno del campo da Calcio."}
{"id": "30243", "revid": "57872", "url": "https://it.wikipedia.org/wiki?curid=30243", "title": "Nasino", "text": "Nasino (\"Naxin\" in ligure) \u00e8 un comune italiano di 190 abitanti della provincia di Savona in Liguria, con sede comunale in frazione Borgo.\nGeografia fisica.\nIl territorio comunale, al centro della valle del torrente Pennavaira, confina con le province di Imperia e Cuneo. La cima pi\u00f9 alta \u00e8 il monte Galero (1708 m) che si affaccia sul mare, per il versante ligure, mentre sul versante piemontese sovrasta Garessio (CN). Nel territorio sono presenti laghetti e pareti di roccia per scalatori.\nStoria.\nI pi\u00f9 antichi insediamenti umani erano le grotte lungo il Pennavaira, dove la dottoressa Anfossi ha trovato e catalogato reperti risalenti fino a 9000 anni fa, esposti nel museo antropologico di Albenga. Una mostra fotografica permanente \u00e8 altres\u00ec allestita a Caprauna (CN) nell'alta valle Pennavaira, considerata la culla dei Liguri.\nLa frazione pi\u00f9 antica \u00e8 Vignolo, gi\u00e0 presente quando gli antichi Romani costruirono edifici nella valle, il cui nome era \"Naticinum\".\nNel X secolo il territorio di Nasino venne compreso nella Marca Aleramica e il secolo successivo tra i feudi assoggettati ai marchesi di Clavesana. Nel corso del XIV secolo la propriet\u00e0 fu infeudata alle famiglie albenganesi Cepolla prima e ai Cepollini dopo, ma furono principalmente le due maggiori signorie dei Clavesana e dei Del Carretto di Finale a contendersi per tutto il Trecento la sovranit\u00e0 sul territorio nasiniese. Furono i marchesi carretteschi a trattare un'alleanza politica e per scambi commerciali nella valle con la Repubblica di Genova che, sotto il dogato di Antoniotto Adorno (1386), riconobbe i Del Carretto come signori di Nasino e i Cepollini di Albenga come vassalli.\nCon l'estinzione della famiglia albenganese, nel corso del XV secolo, il possesso del feudo nasiniese pervenne interamente al ramo dei Dal Carretto di Zuccarello e il secolo successivo al ramo familiare di Balestrino. Facente parte dei feudi imperiali dal XVI secolo, il territorio di Nasino fu annesso \"sulla carta\" al Regno di Sardegna nel 1735 (assieme ai feudi imperiali delle Langhe), ma effettivamente consegnato alla sovranit\u00e0 del re Carlo Emanuele III di Savoia solamente dopo l'editto datato 3 ottobre 1752 del marchese Ottaviano Tommaso Costa Del Carretto. Quest'ultimo rimase alla guida del feudo fino all'invasione dell'esercito napoleonico nel 1797.\nAnnesso al Primo Impero francese tra il 1801 e il 1802 fu sottoposto al cantone di Ceva nel Dipartimento della Stura - con capoluogo Cuneo - e dal 13 giugno 1805 al 1814 inserito nel Dipartimento di Montenotte. Nel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neocostituita provincia di Savona.\nAlla fine del XIX secolo e all'inizio del XX molti nasiniesi abbandonarono il paese e partirono, prevalentemente verso le Americhe, in cerca di fortuna. Pochi hanno fatto ritorno. Dopo la seconda guerra mondiale l'emigrazione \u00e8 avvenuta verso le citt\u00e0 del vicino Piemonte e della Lombardia.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Ponente Savonese.\nSimboli.\nLo stemma e il gonfalone sono stati concessi con il decreto del presidente della Repubblica datato al 24 luglio del 2007. \nMonumenti e luoghi d'interesse.\nAree naturali.\nVicino al Lago del ponte, in localit\u00e0 Madonna di Curagna, mulattiera per Vignolo, si trova un castagno cavo di notevoli dimensioni. Meraviglioso monumento naturale definito da un pittore contemporaneo \"signore di Nasino\". Occorre percorrere il sentiero sul lato sinistro del laghetto a circa venti metri sulla destra, in mezzo ad una piccola radura, si erge questo monumento plurisecolare che ha partecipato ai giochi dei bambini di molte epoche. Per abbracciarlo non bastano cinque uomini a braccia aperte.\nDa Vignolo parte una strada carrozzabile sterrata che porta agli alpeggi verso il monte Galero, via via che si sale i boschi di castagni lasciano il posto a boschi cedui formati prevalentemente da carpini, betulle e querce fino a trovare faggete con esemplari interessanti. Su questo percorso si trovano due rocce di notevole interesse - la roccia di Carlo - che si affaccia su Vignolo con una guglia staccata dal resto del dorso roccioso, dalla parte opposta esistono i resti di una casa in pietra edificata a strapiombo sulla valle, quasi sicuramente un posto di vedetta saraceno, nel collettivo popolare \"c\u00e0 de basure\" (casa delle streghe) - la roccia dell'Arma - parzialmente cava forma un piccolo anfiteatro che domina le valli a sud ed a nord e offre rifugio ai viandanti e agli animali.\nInteressanti sono i resti di case di pietra dirute a 1200 metri s.l.m., in localit\u00e0 Dente Pamparin dove alcuni secoli fa (1500-1600) i Ferrua, provenienti da Pamparato in Valcasotto, offrivano rifugio e cibo ai viandanti, oltre a dedicarsi alla produzione di carbone per gli abitanti della costa. L'occhio spazia lontano fino alla Corsica e farfalle azzurre si posano sulle mani. La strada prosegue fino ai prati, dove gli alberi non crescono pi\u00f9, ed oltre scendendo fino alla frazione Barchi nel territorio di Ormea.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Nasino sono .\nCultura.\nLe abitudini rituali delle antiche popolazioni, prima dell'avvento del Cristianesimo, sono simili ad alcune esistenti tuttora in alcuni paesi orientali. Due gli dei adorati, Belen e Pen. La deliziosa catena montuosa che incorona l'alta valle Pennavaire, in dialetto \"e pene\", frastagliata e con un apice paragonabile ad un vezzoso pennino, contribuisce ad alimentare la devozione e la gratitudine verso ci\u00f2 che non si vede ma che muove ogni cosa. A prova di ci\u00f2, nelle grotte, situate lungo il torrente Pennavaire, abitate dagli uomini, sono presenti opere, eseguite dai nostri antenati, raffiguranti il fallo. Le donne invocano protezione ed aiuto per poter partorire senza problemi. Gli uomini chiedono di poter godere a lungo della potenza virile necessaria per penetrare ed ingravidare le donne. Tutto mirato al futuro ed alla continuazione della vita umana.\nA poco a poco, con la diffusione della dottrina di Cristo, le cappelle e le chiese nascono nei luoghi utilizzati per le cerimonie rituali. Gli incroci dei sentieri sono i siti preferiti.\nGeografia antropica.\nFanno parte del territorio comunale le frazioni di Beo, Borgo(capoluogo del comune), Casale, Chiesa, Costa, Mulino, Perati, Vignoletto e Vignolo (tra le localit\u00e0 Madonna di Curagna) per una superficie territoriale di 22,18\u00a0km\u00b2.\nConfina a nord con il comune di Garessio (CN), a sud con Ranzo (IM) e Onzo, ad ovest con Ormea (CN), Alto (CN) ed Aquila d'Arroscia (IM), ad est con Erli e Castelbianco.\nEconomia.\nSoltanto una famiglia si dedica all'agricoltura ed alla pastorizia, unica precedente risorsa della comunit\u00e0. Altre attivit\u00e0 sono una piccola struttura artigianale, un'attivit\u00e0 commerciale per la confezione e vendita di prodotti tipici locali, un frantoio, un'azienda di produzione e trasformazione di concimi per l'agricoltura, piccola agricoltura per la produzione di prodotti locali, in particolare un fagiolo che cresce soltanto in questo luogo. Molti abitanti lavorano sulla vicina costa di Albenga - Alassio.\nInfrastrutture e trasporti.\nStrade.\nIl territorio di Nasino \u00e8 attraversato principalmente dalla strada provinciale 14 che permette il collegamento con il comune piemontese Alto, ad ovest, e con Castelbianco ad est."}
{"id": "30244", "revid": "57872", "url": "https://it.wikipedia.org/wiki?curid=30244", "title": "Noli", "text": "Noli (\"N\u00f6i\" in ligure) \u00e8 un comune italiano di abitanti della provincia di Savona in Liguria.\nDal 1192 al 1797 fu il capoluogo della repubblica omonima che, seppur legata alle sorti della Repubblica di Genova e degli altri centri di potere locali, godette a tratti di una certa autonomia formale.\nGeografia fisica.\nNoli \u00e8 situata sulla costa della Riviera di Ponente, in un'insenatura chiusa a est dall'Isola di Bergeggi e a sud-ovest dal capo omonimo alla foce del torrente Luminella.\nIl territorio comunale \u00e8 costituito, oltre che dal capoluogo, dall'unica frazione di Tosse - collocata sul versante meridionale del Bric delle Rive a 285\u00a0m s.l.m. - e dalla localit\u00e0 di Voze per una superficie territoriale di 9,67\u00a0km\u00b2.\nConfina a nord con il comune di Spotorno, a sud con Finale Ligure, ad ovest con Vezzi Portio e ad est \u00e8 bagnato dal mar Ligure.\nStoria.\nAntico centro dei Liguri, fu municipio in epoca romana. Il suo nome, citato in alcuni documenti del 1004 e 1005 con il nome di \"Naboli\", deriva probabilmente da \"Neapolis\", derivazione greco-latina di \"citt\u00e0 nuova\". Altra possibilit\u00e0 \u00e8 che il nome derivi dal toponimo romano \"Ad Navalia\".\nNel medioevo fu base bizantina e, divenuta dominio dei Longobardi, che la distrussero nel 641, fu completamente ricostruita vicino al mare. Fu dominio anche dei Franchi di Carlo Magno. Allo smembramento dell'impero carolingio fu inserita, assieme alla vicina Varigotti, nei possedimenti della Marca Aleramica e della famiglia Del Carretto del ramo di Savona.\nDivenuta in seguito un importante centro marinaro, con una cospicua e preparata flotta navale alla pari di altri grossi centri marinari della Liguria, partecip\u00f2 nel 1099 alla prima crociata ricevendo privilegi politici, ma soprattutto commerciali, dal re di Gerusalemme Baldovino I, dal signore feudatario Boemondo I d'Antiochia e da Tancredi di Sicilia.\nFu feudo di Enrico II Del Carretto fino nel 1193 quando, con atto ufficiale rogato all'interno della locale chiesa di San Paragorio, riusc\u00ec gradatamente a sottrarsi dal potere marchionale dei Del Carretto con la cessione degli antichi diritti carretteschi; recenti studi confermano che l'atto potrebbe essere avvenuto gi\u00e0 nel 1192. I privilegi acquisiti dai cittadini di Noli furono pienamente confermati nel 1196 da Enrico VI di Svevia, emancipazione popolare che porteranno il borgo a costituirsi ben presto in Comune libero (uno dei primi dopo Genova e Savona) e in libera Repubblica indipendente con equilibrati statuti e ordinamenti comunali, considerati tra i pi\u00f9 antichi della Liguria.\nL'indipendenza guelfa della repubblica nolese, stretta ad oriente dal Comune di Savona e ad occidente dal sempre pi\u00f9 crescente Marchesato di Finale, fu ancora pi\u00f9 salda con la strategica alleanza politica e commerciale, dal 1202, con la Repubblica di Genova; gli atti dell'epoca, conservati presso l'archivio storico comunale, citano chiaramente un accordo \"a pari diritti tra le parti\", ossia senza una prevaricazione l'una verso l'altra. Oramai alleata dei Genovesi, la flotta navale nolese combatt\u00e9 contro Pisa per la supremazia commerciale nel mar Tirreno e contro Venezia per i traffici marinari nel Medio Oriente. Nel corso del XIII secolo Noli si dot\u00f2 di ulteriori fortificazioni e di oltre settanta torri cittadine chiudendo il borgo in una cinta muraria. Lo schieramento politico e militare verso la causa della Lega Lombarda contro Federico II di Svevia favor\u00ec il riconoscimento da parte del pontefice Gregorio IX alla costituzione, nel 1239, della diocesi di Noli; la separazione dalla curia savonese dur\u00f2 fino al 1820 con il successivo accorpamento dell'attuale diocesi di Savona-Noli.\nL'espansione della Repubblica di Noli - che al suo massimo splendore raggiunse la dominazione nei borghi vicini di Orco, Mallare, Segno e Vado - dur\u00f2 fino al termine del XIV secolo quando il ristretto porto, che offr\u00ec rifugio e stabilit\u00e0 durante l'epoca medievale, risult\u00f2 invece oramai inadeguato per gli importanti traffici commerciali dell'epoca, portando quasi Noli ad un isolamento marittimo; gli stessi abitanti da abili e audaci marinai si trasformarono ben presto in semplici pescatori. Per tutto il Cinquecento e il Seicento Noli e la sua piccola repubblica marinara conobbero pertanto difficolt\u00e0 politiche interne, aggravate dalle sempre pi\u00f9 estenuanti lotte con il marchesato finalese e Savona, invasioni piratesche, vicine dominazioni piemontesi, lombarde e spagnole e dalle carestie ed epidemie. Nel 1673 una congiura di alcuni abitanti di Noli rischi\u00f2 di far cadere la repubblica nelle mani del ducato sabaudo; l'intervento del senatore Antonio Viale, inviato dal senato genovese su richiesta dei consoli nolesi, plac\u00f2 la breve rivolta.\nCos\u00ec come la Repubblica di Genova e il resto della Liguria fu occupata dalle truppe napoleoniche nel 1797, nonostante il pesante bombardamento navale da parte della flotta inglese nel 1795 contro i francesi.\nCon la dominazione francese il territorio di Noli rientr\u00f2 dal 2 dicembre 1797 nel Dipartimento del Letimbro, con capoluogo Savona, inglobando l'ex repubblica nolese all'interno della Repubblica Ligure. Dal 28 aprile 1798 con i nuovi ordinamenti francesi, fece parte del VII Cantone, come capoluogo, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1808, oramai considerata \"piazza forte\" della repubblica ligure francese, fu duramente bombardata, alle 16 del 1\u00ba agosto, dalla flotta della marina militare inglese.\nNel 1815 Noli fu inglobata nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento omonimo del circondario di Savona facente parte della provincia di Genova; nel 1927 anche il territorio comunale nolese pass\u00f2 sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Pollupice.\nSimboli.\nLo stemma \u00e8 stato concesso con il Reale decreto n\u00b0 651 datato al 7 giugno del 1943. \nMonumenti e luoghi d'interesse.\nCentro storico.\nIl centro storico si presenta - oggi sull'Aurelia, un tempo direttamente sulla spiaggia sul mare - con un fronte porticato. Questo era originariamente il centro del borgo marinaro, alla stessa maniera in cui il porticato di Sottoripa lo era per Genova.\nCollegato al portico \u00e8 il medioevale palazzo del Comune, con la torre civica.\nAree naturali.\nSono molti i sentieri che portano sulle alture della collina che sovrasta il paese, uno in particolare, con un percorso di circa 3 chilometri porta a \"Capo Noli vetta\", il punto pi\u00f9 alto del promontorio (276\u00a0m).\nDi pregio naturalistico \u00e8 l'altopiano delle Manie, esteso da Noli a Finale Ligure, costituito da una grande pineta e alcune zone dove \u00e8 praticata la coltivazione della vite. Adiacente alla localit\u00e0 Le Manie, all'interno di una grande formazione rocciosa naturale, simile ad una grotta, \u00e8 stato recentemente rinvenuto un sito archeologico, risalente al Neolitico.\nTra i territori comunali di Noli, Bergeggi, Quiliano, Spotorno, Vado Ligure e Vezzi Portio \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Mao, Rocca dei Corni e monte Mortou in cui insistono macchia mediterranea, aree erbose e coltivazioni agricole. Oltre ad alcune faggete, sugherete e lembi di calluneto (\"Calluna vulgaris\"), sono segnalate le presenze della campanula di Savona (\"Campanula sabatia\"), il convolvolo di Savona (\"Convolvulus sabatius\") e il fiordaliso a pigna (\"Leuzea conifera\"), quest'ultimo a rischio di estinzione allo stato spontaneo. Tra le specie animali gli anfibi pelodite (\"Pelodytes punctatus\") - molto raro - e il geotritone (\"Speleomantes strinatii\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Noli sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune \u00e8 stato recensito come uno dei borghi pi\u00f9 belli d'Italia.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2013.\nAnche negli anni successivi il conferimento \u00e8 stato assegnato alla localit\u00e0.\nCitazione Dantesca.\nNoli viene citata da Dante Alighieri nel quarto canto del Purgatorio della Divina Commedia come esempio di discesa particolarmente impervia (i ripidi pendii di Capo Noli che bisognava scendere arrivando da ponente), paragonabile alla ascesa alla Rocca di Sanleo, alla Pietra di Bismantova o alla cima di Caccume. Secondo Dante queste, per quanto faticosissime e impervie, sono non paragonabili\u00a0alla salita lungo le pareti dell'Antipurgatorio dove sarebbe meglio aver le ali per poter volare:\n\u00abVassi in Sanleo e discendesi in Noli,\nmontasi su Bismantova e 'n Cacume\ncon esso i pi\u00e8; ma qui convien ch\u2019om voli;\u00bb\n(Dante, Purgatorio, canto IV, vv.25-27).\nGeografia antropica.\nIl territorio comunale \u00e8 costituito, oltre il capoluogo, dall'unica frazione di Tosse - collocata sul versante meridionale del Bric delle Rive a 285\u00a0m s.l.m. - e dalla localit\u00e0 di Voze per una superficie territoriale di 9,67\u00a0km\u00b2.\nConfina a nord con il comune di Spotorno, a sud con Finale Ligure, ad ovest con Vezzi Portio, ad est \u00e8 bagnato dal mar Ligure.\nEconomia.\nNota stazione balneare della Riviera di Ponente, Noli si distingue per il suggestivo antico borgo marinaro, caratterizzato da strette viuzze (\"car\u00fcggi\"), molte delle quali sovrastate da archetti portanti. Il comune \u00e8 rimasto uno dei pochi borghi costieri ad avere ancora pescatori del posto che ogni notte, escono in mare con le loro piccole barche a motore e tornano la mattina con il pesce che offre il golfo.\nL'attivit\u00e0 agricola si basa soprattutto sulla produzione di vino e olio di oliva. Tra i vini pi\u00f9 pregiati il Lumassina, prodotto nelle valli tra Noli e Finale Ligure. Da notare inoltre la produzione di Cicciarelli, pietanza a base di pesce che ha ottenuto il riconoscimento di \"Presidio di Slow Food\".\nInfrastrutture e trasporti.\nStrade.\nIl territorio di Noli \u00e8 attraversato principalmente dalla strada statale 1 Via Aurelia che permette il collegamento stradale con Varigotti a Finale Ligure, ad ovest, e Spotorno ad est. Ulteriori collegamenti viari del territorio nolese sono la provinciale 54 per la localit\u00e0 di Voze e il comune di Vezzi Portio, e la provinciale 45 che sempre da Voze permette il raggiungimento di Finale Ligure via collina.\nFerrovie.\nFino al 1977 il comune era servito direttamente dalla rete ferroviaria e possedeva una propria stazione, posta a ridosso del centro urbano.\nOggi la stazione di Spotorno-Noli, ubicata nel territorio comunale di Spotorno, \u00e8 la fermata ferroviaria pi\u00f9 vicina sulla linea Genova-Ventimiglia nel tratto compreso tra Savona e Ventimiglia.\nAmministrazione.\nGemellaggi.\nNoli \u00e8 gemellata con:\nSport.\nLa squadra di calcio dilettantistico Polisportiva Nolese Resegotti Ganduglia, \u00e8 stata fondata nel 1946 e milita tutt'ora nel campionato di Seconda Categoria - Girone B. Il Campo Sportivo Carlo Mazzucco, in localit\u00e0 Voze, ospita le partite interne della squadra.\nIl Gruppo Bocciofilo Nolese fondato il lontano 16-4-1958 con lo scopo di promuovere lo sport bocciofilo, ancora oggi vede la squadra dilettantistica della Bocciofila Nolese Scaglia-Parodi impegnata in Amichevole con le societ\u00e0 limitrofi, ricordiamo proprio Nolese contro Vadese storico Gemellaggio. Il campo storico \u00e8 situato sul Lungomare Marconi (in passato erano 2), il bocciodromo inaugurato dal Sindaco Repetto nell'Agosto 2009 si trova in via XXV Aprile. \nL'attuale Presidente \u00e8 il Rag. Davide Pastorino"}
{"id": "30245", "revid": "57872", "url": "https://it.wikipedia.org/wiki?curid=30245", "title": "Onzo", "text": "Onzo (\"Unsu\" in ligure) \u00e8 un comune italiano sparso di 219 abitanti della provincia di Savona in Liguria. La sede comunale \u00e8 ubicata nell'agglomerato urbano di Capitolo.\nGeografia fisica.\nIl territorio di Onzo \u00e8 situato nell'alta valle Arroscia, a circa 410 m sul livello del mare, posto sul versante meridionale del monte Castell'Ermo, conosciuto anche come \"Peso Grande\" (1092 m). Nei pressi dell'agglomerato urbano di Menezzo \u00e8 presente un bacino artificiale, ubicato a circa 600 m di altitudine, che oltre a fungere al ruolo di importante riserva idrica per le locali coltivazioni agricole ed ortofrutticole del fondovalle \u00e8 pure un'attrattiva turistica del territorio onzese.\nStoria.\nLe prime notizie certe su Onzo risalgono all'anno 1000 quando il luogo fu denominato Onze, derivante dall'undicesimo comune del Contado dei Clavesana. Divenuto dominio di Bonifacio del Vasto nel 1091 ed ereditato dai Clavesana nel XII secolo, fu da questi ultimi ceduto alla Repubblica di Genova nel 1393.\nNel 1402 divenne feudo del Marchesato di Finale e della famiglia Del Carretto del ramo di Zuccarello.\nNel 1581 cess\u00f2 il dominio feudale per ritornare sotto la repubblica genovese che lo sottopose alla giurisdizione del capitaneato di Pieve di Teco. Il 4 settembre dello stesso anno Onzo divenne, con un proprio Statuto, libero comune affrancandosi dalla Repubblica di Genova mediante il pagamento di 5.000 scudi d'oro \u2014 analoga cifra che sbors\u00f2 Genova alla famiglia carrettesca per l'acquisto del feudo \u2014 che gli abitanti del borgo s'impegnarono a pagare con una quota annuale al senato genovese di 200 scudi d'oro.\nA questo proposito la leggenda narra che essendosi sposata una bellissima giovane il feudatario (Scipione Del Carretto) intendesse esercitare lo \"ius primae noctis\"; la popolazione, esasperata da questo affronto, attacc\u00f2 nottetempo il castello, costringendo alla fuga il signore e saccheggiando il maniero: addirittura questo venne in parte demolito per recuperare materiale da costruzione. Il feudatario vendette per paura il territorio di Onzo alla Repubblica di Genova, dalla quale la popolazione ricompr\u00f2 tutto il paese ed i terreni.\nNegli \"Statuti di Onzo\" - firmati dal cancelliere Nicol\u00f2 Zignago - si trovano, divise in quattro libri, norme di diritto amministrativo, civile e penale che, nel periodo storico denominato come il \"Tempo della Repubblica di Onzo\", governarono indipendentemente il borgo, a parte i reati penali pi\u00f9 gravi che furono gestiti dal capitano genovese di Pieve di Teco, sino alla dominazione napoleonica di fine XVIII secolo.\nCon la successiva dominazione francese il territorio di Onzo acquis\u00ec una propria autonomia amministrativa rispetto alla municipalit\u00e0 pievese rientrando dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del V cantone, con capoluogo Onzo, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nSimboli.\nLo stemma riprende i simboli della Repubblica di Genova, del Marchesato di Finale e il giallo-blu del Comune di Onzo. La raffigurazione di un ramo d'olivo \u00e8 da ricercare nella nota attivit\u00e0 principale del territorio. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Onzo sono .\nQualit\u00e0 della vita.\nIl Comune di Onzo ha conseguito la certificazione del proprio sistema di Gestione Ambientale conformemente alla norma ISO 14000.\nGeografia antropica.\nIl territorio comunale \u00e8 costituito, oltre al capoluogo di Capitolo (situato sulla dorsale tra le valli del rio Cornareo e del Paraone), dagli altri agglomerati urbani di Costa, Menezzo, Ponterotto, Varavo Inferiore e Varavo Superiore per una superficie totale di 8,23\u00a0km2.\nConfina a nord con il comune di Nasino, a sud con Casanova Lerrone e Ortovero, ad ovest con Ranzo (IM), e ad est con Castelbianco, Vendone ed Ortovero.\nEconomia.\nSi basa principalmente sull'attivit\u00e0 agricola, specie nella produzione di olio di oliva e vino. Nel territorio inoltre \u00e8 diffuso l'allevamento del bestiame, da cui si ricavano latticini e altri prodotti caseari, oltre che la raccolta di castagne.\nInfrastrutture e trasporti.\nStrade.\nIl territorio di Onzo \u00e8 attraversata principalmente dalla strada provinciale 20 che permette il collegamento del capoluogo comunale con la provinciale 35, ad est e quindi con il territorio di Vendone, e innestandosi a sud con la strada statale 453 della Valle Arroscia presso Ortovero; la provinciale 78, inoltre, permette il collegamento viario del territorio onzese con quello di Ranzo, nella provincia imperiese."}
{"id": "30246", "revid": "57872", "url": "https://it.wikipedia.org/wiki?curid=30246", "title": "Orco Feglino", "text": "Orco Feglino (\"Orco\" - \"F\u00ebin\" in ligure) \u00e8 un comune italiano di 898 abitanti della provincia di Savona in Liguria.\nGeografia fisica.\nIl comune \u00e8 situato nell'alta valle del torrente Aquila, entroterra di Finale Ligure, sul versante meridionale del monte Alto (954 m s.l.m.).\nStoria.\nSecondo alcune supposizioni il toponimo \"Feglino\" deriverebbe dal latino \"Ad figulinas\", ossia \"luogo di fabbricazione della ceramica\"\nLe prime testimonianze storiche relative al territorio sono databili al 967 con la menzione del \"Castrum Orche\" all'interno della marca Aleramica. Dal 1091 divenne possedimento di Bonifacio del Vasto e successivamente ereditato, nel 1142, da Enrico I Del Carretto, il fondatore del marchesato di Finale.\nI signori feudatari vi costruirono un castello nel borgo di Orco, racchiuso da mura difensive e di un torrione.\nCompreso nel marchesato finalese ne segu\u00ec le sorti storiche e quindi, nel 1602, territorio della Spagna fino al 1713, quando fu acquistato dalla Repubblica di Genova che assoggett\u00f2 il territorio alla podesteria di Finale.\nCon la dominazione francese napoleonica i due territori di Orco e Feglino rientrarono dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fecero parte del V cantone, capoluogo Feglino, della Giurisdizione delle Arene Candide e dal 1803 centro principale del V cantone delle Arene Candide nella Giurisdizione di Colombo. Annesso al Primo Impero francese, dal 13 giugno 1805 al 1814 vennero inseriti nel Dipartimento di Montenotte.\nNel 1815 Orco e Feglino furono inglobati nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel IV mandamento di Finalborgo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nIl 7 luglio 1869 aggrega il soppresso comune di Orco, mentre dal 26 settembre 1869 assume la denominazione di Orco Feglino.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nSimboli.\nLo stemma \u00e8 stato concesso con il Decreto del presidente della Repubblica datato al 1\u00ba luglio del 1970. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Orco Feglino sono .\nQualit\u00e0 della vita.\nNel 2005 il Comune di Orco Feglino ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito dai due borghi di Feglino (161 m s.l.m.) e Orco (377 m s.l.m.) - il primo sul fondovalle del torrente e sede comunale, il secondo su un crinale - per una superficie territoriale di 17,31\u00a0km2.\nConfina a nord con i comuni di Mallare e Quiliano, a sud con Finale Ligure, a ovest con Vezzi Portio, a est con Calice Ligure.\nEconomia.\nBasa la sua principale attivit\u00e0 economica sull'agricoltura. Tra i suoi principali prodotti la frutta - specie le pesche e le albicocche - gli ortaggi, i legumi e uva. Sul territorio sono attive alcune piccole industrie estrattive e della lavorazione del legname.\nInfrastrutture e trasporti.\nStrade.\nIl territorio di Orco Feglino \u00e8 attraversato dalla strada provinciale 27 che gli permette il collegamento stradale con Finale Ligure, a sud, e Vezzi Portio a est innestandosi con la provinciale 8.\nInoltre \u00e8 raggiungibile anche grazie al proprio casello autostradale sull'autostrada A10, ma solamente con uscita sulla carreggiata nord in direzione di Ventimiglia.\nAmministrazione.\nGemellaggi.\nOrco Feglino \u00e8 gemellata con:\nAltre informazioni amministrative.\nOrco Feglino fa parte dell'Unione dei comuni del Finalese."}
{"id": "30247", "revid": "125837289", "url": "https://it.wikipedia.org/wiki?curid=30247", "title": "Ortovero", "text": "Ortovero (\"Utu\u00ea\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio di Ortovero \u00e8 collocato nella zona pi\u00f9 ampia della valle Arroscia, a ridosso della piana di Albenga. Il capoluogo \u00e8 ubicato lungo la sponda destra dell'Arroscia, poco pi\u00f9 a monte del torrente Lerrone. Le due frazioni di Campi e Pogli - che assieme al capoluogo comunale costituiscono una superficie territoriale di - sorgono nella piana di fondovalle sulla riva sinistra del torrente Arroscia, alle pendici del monte Chiesa () e del monte Villa ().\nUna particolarit\u00e0 del territorio del luogo sono le cosiddette \"argille di Ortovero\", un tipo di terreno argilloso e sabbioso risalenti al Pliocene e che ben si presta alle varie coltivazioni agricole e vinicole.\nStoria.\nPotrebbe risalire al periodo romano la fondazione di un primo centro rurale e agricolo che, stando ad alcuni rinvenimenti dell'epoca, parrebbe identificabile nell'attuale zona del Pozzo dove qualche secolo dopo fu edificata una fortificazione. Lo stesso toponimo di Ortovero deriverebbe dal latino \"hortus vetus\" - \"orto vecchio\" - il cui nome riprenderebbe quei fondi agricoli coltivati che furono pienamente sfruttati pure in epoca longobarda.\nNel medioevo il borgo di Ortovero e il suo castello furono un importante caposaldo dei marchesi di Clavesana contro il sempre pi\u00f9 crescente potere del vicino Comune di Albenga. Tuttavia, gi\u00e0 nel 1242 gli abitanti ortoveresi, secondo quanto scritto in un documento dell'epoca, tentarono un primo distacco dalla pressione dei marchesi organizzandosi in \"Universitas\" ed in \"Comunitas\". Un risultato, per\u00f2, invano e che and\u00f2 invece ad inasprire i rapporti e gli obblighi feudali da parte della comunit\u00e0 di Ortovero verso i signori.\nAnche Albenga cerc\u00f2 di limitare un possibile dominio dei Clavesana nella piana albenganese erigendo, nel corso del 1288 e a monte di Ortovero, un nuovo borgo fortificato e in ottima posizione strategica lungo la strada della valle Arroscia: \"Polium\", l'odierna frazione ortoverese di Pogli.\nIl passaggio di propriet\u00e0 del castello, del feudo e del territorio di Ortovero dai Clavesana al Comune di Albenga avvenne nel corso del 1341 e seguendone le sorti albenganesi - e parallelamente della Repubblica di Genova - fino alla dominazione napoleonica di fine XVIII secolo. Dal 1349 \u00e8 Vescovo di Albenga \"Giovanni dei marchesi di Ceva e consignore di Priero e Sale\" quando nacquero delle dispute sulle decime tra l'arciprete e la comunit\u00e0 di Ortovero, il vescovo Giovanni con atto del 10 settembre 1360 a rogito del notaio \"Antonio Ceva\", le acquiet\u00f2.\nCon la successiva dominazione francese venne istituita la municipalit\u00e0 di Ortovero (che inglob\u00f2 anche la comunit\u00e0 di Pogli) che rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del I cantone, con capoluogo Albenga, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese.\nSimboli.\nLo stemma \u00e8 stato concesso con il decreto del Presidente della Repubblica datato al 9 maggio del 1997. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ortovero sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale, oltre al capoluogo, \u00e8 costituito dalle due frazioni di Campi e Pogli per una superficie di 9,66\u00a0km\u00b2\nConfina a nord con i comuni di Onzo, Vendone, Arnasco e Albenga, a sud con Casanova Lerrone e Villanova d'Albenga, ad ovest con Onzo e ad est con Albenga e Villanova d'Albenga.\nEconomia.\nBasa principalmente la sua economia sull'attivit\u00e0 agricola. Sul territorio vengono coltivati alberi da frutto, specie il pesco, si effettua la produzione di vini (Pigato e Vermentino) e la raccolta di funghi. Nel fiume Arroscia viene praticata la pesca dell'anguilla.\nInfrastrutture e trasporti.\nStrade.\nIl territorio di Ortovero \u00e8 attraversato principalmente dalla strada statale 453 della Valle Arroscia che permette il collegamento stradale con Villanova d'Albenga, ad est, e Ranzo ad ovest. Ulteriore arteria provinciale del territorio comunale ortoverese \u00e8 la SP 21 per Vendone.\nAmministrazione.\nAltre informazioni amministrative.\nOrtovero fa parte dell'Unione dei comuni della vite e dell'ulivo, di cui ospita la sede."}
{"id": "30248", "revid": "1154737", "url": "https://it.wikipedia.org/wiki?curid=30248", "title": "Osiglia", "text": "Os\u00ecglia (\"Oseria\" in dialetto valbormidese, ligure e piemontese) \u00e8 un comune italiano sparso di 461 abitanti della provincia di Savona in Liguria. La sede comunale \u00e8 ubicata nella localit\u00e0 di Rossi.\nGeografia fisica.\nIl territorio comunale di Osiglia \u00e8 situato in un'area collinare interna nell'alta valle del torrente Osiglietta, affluente destro della Bormida di Millesimo, sulle Alpi liguri, poco a monte dell'omonimo lago artificiale creato nel 1939.\nIl territorio presenta vaste aree di boschi di castagno con la presenza, tra gli altri, di due esemplari monumentali detti \"della Valle\" e del \"Tecchio del Gamba\" con circonferenze rispettive di tre e cinque metri. Tra le vette del territorio di Osiglia si possono ricordare il Monte Settepani (), il Ronco di Maglio (), ai confini con Bormida, e il Bric della Croce () tra questo e il colle Baltera.\nStoria.\nIl suo toponimo risalirebbe al vocabolo preromano \"ausa\" (fonte) o dalla parola in lingua latina \"aucellus\" (uccello); nel XII secolo viene citata come \"Oselega\".\nIl borgo venne compreso nella marca aleramica nel X secolo e dal 1091 possedimento di Bonifacio del Vasto. Ereditato dai vari discendenti della famiglia feudale dei Del Carretto di Millesimo (nella persona del marchese Corrado Del Carretto), il territorio di Osiglia, in origine un'unica entit\u00e0 territoriale assieme a Bormida, solamente nel XIV secolo pass\u00f2 ai Del Carretto del ramo di Finale che qui vi costruiranno un castello. Nel 1393 tutto il territorio fece parte dei domini del nuovo marchese Teodoro II del Monferrato: tuttavia l'investitura rimase nelle mani dei Del Carretto.\nDal 1417 la zona compresa tra Osiglia, Bormida, Pallare, Massimino e Calizzano fu ceduta dal marchese Manuele Del Carretto, signore di Finale, a Marco Del Carretto, quest'ultimo capostipite dei signori di Calizzano e alleato di Genova; il territorio, tuttavia, rimase alle dipendenze del marchesato del Monferrato.\nSegu\u00ec quindi le sorti storiche del marchesato monferrino e conseguentemente di quello del Finale entrando, dal 1601, come tutta la zona costiera e immediato entroterra del marchesato finalese stesso, sotto l'influenza della corona di Spagna. Assieme a Bormida fu a capo di una podesteria il cui podest\u00e0 veniva di volta in volta nominato dal governatore spagnolo di stanza a Finale.\nImportante nodo commerciale dell'alta val Bormida, il suo centro conobbe una flessione dei traffici commerciali con la costruzione nel 1666 della \"strada Beretta\" tra i centri di Pallare, Carcare e Cairo Montenotte; tuttavia il nuovo collegamento viario non compromise gli interni traffici delle sue ferriere.\nVerosimilmente come Bormida, anche Osiglia fu ceduta alla Repubblica di Genova nel 1714 - che la sottopose ad un'omonima podesteria - seguendone le sorti. Le fonti storiche non riportano scontri o battaglie napoleoniche nel territorio osigliese, eventi che si verificarono invece in altre localit\u00e0 della val Bormida.\nCon la dominazione francese il territorio di Osiglia rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del IX Cantone, capoluogo Bormida, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 Osiglia fu inglobato nel Regno di Sardegna, cos\u00ec come stabil\u00ec il Congresso di Vienna, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Cairo del circondario di Savona facente parte della provincia di Genova; nel 1927 anche il territorio comunale osigliese pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma \u00e8 stato concesso con il decreto del Presidente della Repubblica datato al 25 ottobre del 2000. \nMonumenti e luoghi d'interesse.\nAree naturali.\nNel territorio comunale di Osiglia sono presenti e preservati tre siti di interesse comunitario, proposto dalla rete Natura 2000 della Liguria, per il loro particolare interesse naturale, faunistico e geologico.\nIl primo sito - condiviso con Bormida, Mallare e Pallare -\u00e8 collocato nell'area boschiva del Ronco di Maglio e zone adiacenti in cui insistono faggete (\"Fagus sylvatica\") e boschi misti. Oltre ad alcune specie di orchidee, sono segnalate in questa area il giglio martagone (\"Lilium martagon\") e la campanula toscana (\"Campanula medium\"). Tra gli uccelli il picchio muratore (\"Sitta europaea\") e il falco pecchiaiolo (\"Pernis apivorus\"); tra gli invertebrati il \"Carabus solieri liguranus\", \"Philorhizus liguricus\" e \"Haptoderus apenninus\".\nIl secondo - condiviso con Bardineto, Boissano, Bormida, Castelvecchio di Rocca Barbena, Giustenice, Loano, Magliolo, Pietra Ligure, Rialto e Toirano - \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Barbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\")\nIl terzo sito comprende invece la zona circostante al Lago di Osiglia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Osiglia sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl comune \u00e8 costituito, oltre al capoluogo di Rossi, anche dalle borgate e frazioni di Barberis, Cavallotti, Giacchini, Monte, Orticeti, Ponzi e Ronchi, per una superficie territoriale di .\nConfina a nord con il comune di Millesimo, a sud con Calizzano, Magliolo e Rialto, ad ovest con Millesimo, Murialdo e Calizzano, ad est con Pallare e Bormida.\nEconomia.\nSul territorio, oltre alla tradizionale attivit\u00e0 agricola di sussistenza, il taglio e la raccolta della legna costituiscono ancora una delle attivit\u00e0 principali. Sono tuttora presenti ed operanti alcune botteghe dedite alla lavorazione del legno. Castagne e funghi, raccolti ed essiccati in loco, sono tra i principali prodotti tipici.\nTurismo.\nNella stagione estiva Osiglia \u00e8 molto frequentata da turisti e villeggianti grazie alla presenza del lago artificiale, dove \u00e8 possibile effettuare ogni genere di attivit\u00e0 sportive e non all'aria aperta, dalla pesca alla canoa, al kayak. \nIn autunno i folti boschi richiamano appassionati per la raccolta (regolamentata) di funghi e castagne.\nEnergie rinnovabili.\nSul crinale che separa la valle di Osiglia dalla Bormida di Pallare, tra i comuni di Osiglia e Bormida, \u00e8 stata installata in corrispondenza della Colla Baltera una centrale a energia eolica gestita da entrambi i comuni.\nInfrastrutture e trasporti.\nStrade.\nIl territorio comunale di Osiglia \u00e8 attraversato principalmente dalla strada provinciale 16 che permette il collegamento stradale con Millesimo, a nord, innestandosi con la provinciale 51 a Cabroni, e con Bormida tramite la Colla Baltera ad est, quest'ultima raggiungibile poi con la provinciale 38."}
{"id": "30250", "revid": "57872", "url": "https://it.wikipedia.org/wiki?curid=30250", "title": "Pallare", "text": "P\u00e0llare (\"Pal\u00ebre\" in ligure, \"P\u00e0ll\u00ebr\" in piemontese) \u00e8 un comune italiano di 938 abitanti della provincia di Savona in Liguria.\nGeografia fisica.\nIl comune \u00e8 situato nell'alta val Bormida, nella vallata bagnata dal ramo della Bormida di Spigno: la Bormida di Pallare. Il monte pi\u00f9 alto \u00e8 la cima la Palina (1108 m s.l.m.) sul versante del Ronco di Maglio che \u00e8 posto al confine con i comuni di Bormida e Osiglia.\nStoria.\nIl toponimo \"Pallare\" si ipotizza sia derivato da quello di un tipo di quercia, la pallera, anticamente presente in molti tratti boschivi del territorio; oggi il territorio \u00e8 composto principalmente da ampie zone forestali di castagni, abeti e faggete.\nNelle costiere pallaresi vi sono molte incisioni rupestri lasciate dagli antichi popoli Liguri in epoca pre-romana quando poi il territorio venne aggregato al municipio di Alba. Successivamente fece parte della marca aleramica e, dal XII secolo, nei domini della famiglia Del Carretto.\nLa prima citazione di Pallare, \"le Pallare\" (al plurale perch\u00e9 esistevano due quartieri, Pallare Superiore e Pallare Inferiore) risale al 1325 mentre Biestro, frazione comunale alle cui terre era unito fino al 1386, compare per la prima volta in un atto del 1111 e poi nel 1245 anche la chiesa parrocchiale biestrese intitolata a santa Margherita, l'odierno oratorio.\nIl territorio \u00e8 citato nel 1393 nella donazione delle terre che la famiglia carrettesca fecero a Teodoro II Paleologo e quindi sotto il dominio del Marchesato del Monferrato. La zona di Pallare fu quindi inglobata, nel 1519, nei confini del Marchesato di Finale mentre le terre di Biestro con Plodio furono quartieri di Cosseria e quindi feudo del Monferrato. Nel 1539 con il riconoscimento di autonomi statuti vide la nascita di Pallare Superiore con un territorio che occupava la parte alta della vallata, estendendosi dalle case di piazza Berlingeri fino al Rio Ciattone e una parte del bosco Camerale di Ronco di Maglio.\nPallare pass\u00f2 quindi sotto il dominio spagnolo dalla seconda met\u00e0 del XVI secolo (l'occupazione militare avvenne gi\u00e0 nel 1571, ma il giuramento di fedelt\u00e0 ai sovrani spagnoli si ritrova in atti del 1602), fino al 1713 quando il marchesato venne acquistato dalla Repubblica di Genova che sottopose il territorio pallarese nella podesteria di Carcare; Biestro rimase feudo del Monferrato. Nel 1599 e ancora nel 1630 sono ricordate negli annali due violente epidemie che decimarono la popolazione.\nCon la dominazione francese i territori di Pallare Superiore e di Pallare Inferiore rientrarono dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, le due borgate verranno unite in un'unica municipalit\u00e0 facente parte del VIII Cantone, capoluogo Carcare, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 Pallare fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Cairo del circondario di Savona facente parte della provincia di Genova; nel 1927 anche il territorio comunale pallarese pass\u00f2 sotto la neo costituita provincia di Savona.\nDal 31 agosto 1928 il comune di Biestro, che contava allora 530 abitanti, cess\u00f2 di esistere e fu annesso a quello di Pallare dal 1929 formandone l'attuale territorio e diventandone l'unica frazione.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nI tre abeti, assunti a simbolo del Comune, si trovavano nell'omonima localit\u00e0 alle pendici di Ronco di Maglio, che a loro deve il nome, ed erano tre esemplari di abete bianco nati sul fusto coricato in orizzontale di un quarto abete, rarit\u00e0 naturale della quale oggi rimane, purtroppo, soltanto un fusto ormai seccato.\nLa Y centrale rappresenta i due fiumi, la Bormida e la Viazza, che attraversano e bagnano il fondovalle del paese, mentre le due stelle rappresentano i due nuclei di Pallare e Biestro.\nLo stemma \u00e8 stato concesso con il decreto del Presidente della Repubblica datato all'11 maggio del 1979 e registrato dall'Ufficio Araldico il 6 ottobre 1979, n. 35. \nMonumenti e luoghi d'interesse.\nAree naturali.\nTra i territori comunali di Pallare, Osiglia, Bormida e Mallare \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva del Ronco di Maglio e zone adiacenti in cui insistono faggete (\"Fagus sylvatica\") e boschi misti. Oltre ad alcune specie di orchidee, sono segnalate in questa area il giglio martagone (\"Lilium martagon\") e la campanula toscana (\"Campanula medium\"). Tra gli uccelli il picchio muratore (\"Sitta europaea\") e il falco pecchiaiolo (\"Pernis apivorus\"); tra gli invertebrati il \"Carabus solieri liguranus\", \"Philorhizus liguricus\" e \"Haptoderus apenninus\".\nSiti archeologici.\nSulle dorsali molte sono le incisioni rupestri risalenti agli antichi Liguri (bric della Costa, bric Gazzaro, bric Rotondo) e misteriose pietre spesso erose dagli elementi, legate a leggende di tesori nascosti, cos\u00ec come il grande \"Scoglio del Marenco\" sulla costiera del bric Guardacielo.\nIn localit\u00e0 Bricco, nella frazione di Biestro, si trovano le cosiddette \"Pietre di Napoleone\". Si tratta di quattro grandi pietre (che la tradizione popolare collega al periodo Napoleonico ma potrebbero essere risalire a periodi pi\u00f9 antichi, intagliate nella roccia arenaria, facile da lavorare e sul cui utilizzo non esistono fonti n\u00e9 ipotesi se non di fantasia. Si pu\u00f2 presumere si volessero scolpire uguali e si ritrovano a diversi momenti di lavorazione, una terminata le altre due incompiute e pi\u00f9 piccola di forma diversa.\nLa loro notevole dimensione, e la presenza di una croce incisa le potrebbe collegare alle numerose incisioni rupestri risalenti alle antiche popolazioni liguri sulle costiere biestresi forse riscoperte nel periodo napoleonico per la presenza di un avamposto che da quella sommit\u00e0 controllava la sottostante strada verso Millesimo. Pietre di questo tipo di pietre di colmo sono visibili ancora oggi in alcuni ponti realizzati durante l'occupazione napoleonica, come quello sotto l'attuale sede stradale tra Altare e il casello autostradale, o quello, abbandonato e coperto dalla vegetazione, all'inizio del rio Ferranietta (Ferrania, nel comune di Cairo Montenotte), ma \u00e8 difficile pensare all'utilizzo per un ponte considerata la distanza dai fiumi, il loro peso e dimensione e la mancanza di progetti o documenti che ne facciano menzione. Non esistono per\u00f2 atti o progetti di ponti da realizzarsi a Cosseria o Millesimo, territori allora collegati direttamente a Biestro mentre dai documenti risulta che le pietre necessarie per il ponte di Carcare, rovinato dall'alluvione del 1798, provenivano da cave pi\u00f9 vicine poste in Carcare che all'epoca era un altro Stato.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pallare sono .\nCultura.\nCucina.\nUn piatto tipico della gastronomia di Pallare \u00e8 il lisotto, una \"focaccina\" di patate cotta alla piastra e condita nella sua originariet\u00e0 solamente con una salsa a base di aglio. Piatto di origine contadina, e quindi \"povero\" e \"rustico\", la sua originale preparazione era a base di farina di cereali (grano, farro e segala), acqua e sale; veniva poi cotta su una piastra o ancora su una pietra rovente. Solamente nel corso dell'Ottocento al preparato originario, secondo alcune fonti risalente all'epoca medievale, verr\u00e0 aggiunta la patata.\nGeografia antropica.\nIl territorio comunale \u00e8 costituito, oltre il capoluogo comunale, dall'unica frazione di Biestro, gi\u00e0 comune autonomo e che and\u00f2 a unirsi nel 1929 con Pallare, per una superficie territoriale di 21,33\u00a0km2.\nConfina a nord con i comuni di Plodio e Carcare, a sud con Bormida, ad ovest con Millesimo e Osiglia, ad est con Mallare.\nEconomia.\nSul territorio sono presenti alcune piccole ditte metalmeccaniche artigianali, due segherie, e una cava di ghiaia. Viene effettuata inoltre la raccolta delle castagne e dei funghi.\nInfrastrutture e trasporti.\nStrade.\nIl centro di Pallare \u00e8 attraversato principalmente dalla strada provinciale 15 che permette il collegamento stradale con Bormida, a sud, e Carcare a nord."}
{"id": "30251", "revid": "1543377", "url": "https://it.wikipedia.org/wiki?curid=30251", "title": "Piana Crixia", "text": "Piana Cr\u00ecxia (\"A Ciana\", oppure \"A Ci\u00e2na\" in ligure - \"Pi\u00e2n\", oppure \"Pi\u00f2n\" in piemontese) \u00e8 un comune italiano sparso di 799 abitanti della provincia di Savona in Liguria. La sede comunale \u00e8 ubicata nella localit\u00e0 di Molino.\n\u00c8 il comune pi\u00f9 settentrionale della provincia e l'unico comune ligure a confinare con la provincia di Asti, in Piemonte.\nGeografia fisica.\nIl comune \u00e8 situato in val Bormida, nel versante settentrionale dell'Appennino Ligure, adiacente al fiume Bormida di Spigno. Nei pressi del paese \u00e8 segnalata la presenza di una curiosa formazione rocciosa alta circa 15 metri, a forma di fungo. L'origine di tale formazione rocciosa \u00e8 probabilmente dovuta al fatto che il masso sovrastante, che costituisce il cappello del fungo, ha protetto dall'erosione, causata dalle acque della Bormida di Spigno in tempi remoti, il conglomerato oligocenico della Formazione di Molare, che costituisce lo stelo del fungo. Per la sua singolarit\u00e0 il fungo \u00e8 protagonista di parecchie leggende.\nVi ha sede il locale Parco naturale regionale di Piana Crixia.\nStoria.\nIl borgo, presente in epoca romana all'incrocio (da cui deriverebbe il toponimo \"Crixia\") lungo la via Emilia Scauri.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nAttorno al X secolo il borgo venne soggetto ad una razzia di pirati saraceni. Sotto i Franchi venne compreso dal 967 nella marca Aleramica e nel 1091 possesso di Bonifacio del Vasto.\nNel 1142 pass\u00f2 alla famiglia Del Carretto che vi costruirono un castello. Nel 1337 fu concesso, dal Marchesato di Saluzzo, agli Scarampi di Asti e nel 1419 ceduto al Marchesato del Monferrato.\nDivenuto quindi feudo imperiale del Regno di Sardegna (1735) partecip\u00f2, cos\u00ec come altre localit\u00e0 della val Bormida, a lotte e battaglie contro la dominazione francese nel 1796 a cui seguirono inevitabili rappresaglie dei soldati d'oltralpe.\nCon la dominazione napoleonica di fine Settecento il territorio pianese fu diviso, dal 1801, in due distinti dipartimenti: Piana e Cagna (l'odierna localit\u00e0 di San Massimo) nel dipartimento del Tanaro; Lodisio in quello dello Stura. Annesso dal 1802 alla Repubblica Ligure le tre comunit\u00e0 passarono, nel 1805 con il Primo Impero francese, dal circondario di Ceva al Dipartimento di Montenotte.\nInglobato nel 1815 nel Regno di Sardegna, cos\u00ec come stabil\u00ec il Congresso di Vienna del 1814, Piana, Cagna e Lodisio furono inserite nella provincia di Acqui, nel mandamento di Dego. Con il passaggio al Regno d'Italia, dal 1859 al 1927 il territorio fu compreso nel VII mandamento di Dego del circondario di Savona facente parte della provincia di Genova; nel 1927 anche il territorio comunale pianese pass\u00f2 sotto la neo costituita provincia di Savona.\nAl 1863 \u00e8 istituita l'attuale dicitura \"Piana Crixia\" in riferimento al villaggio romano di Crixia, forse situato nei pressi dell'attuale comune. Nel corso del 1880 al territorio pianese viene aggregato il comune soppresso di Cagna (l'attuale localit\u00e0 di San Massimo), mentre Lodisio (comune autonomo dal 1861) fu invece soppresso e aggregato al comune di Santa Giulia; quest'ultimo fu a sua volta soppresso nel 1929 e il suo territorio, assieme all'ex comune di Brovida, spartito tra i comuni di Cairo Montenotte, Dego e Piana Crixia.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma ufficiale \u00e8 stato approvato dal Consiglio Comunale n. 3 del \n16 marzo 2001 e concesso con l'apposito decreto del Presidente della Repubblica datato all'11 gennaio 2002.\nMonumenti e luoghi d'interesse.\nArchitetture militari.\nNell'attuale localit\u00e0 di Borgo fu edificato nel X secolo, cos\u00ec come attesterebbe la dicitura in un atto del 991, un castello che ebbe la funzione principale di difesa e controllo, ma anche di riparo e residenza per la popolazione. A seguito della guerra tra l'esercito francese e i soldati spagnoli nel XV secolo il maniero sub\u00ec pesanti danneggiamenti che furono ripristinati nel 1575. Fu per ordine spagnolo che, a met\u00e0 del XVIII secolo, ne fu decisa la demolizione lasciando ad oggi soltanto qualche rudere della cinta muraria medievale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Piana Crixia sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale comprende, oltre alla localit\u00e0 capoluogo di Molino, numerose localit\u00e0 e agglomerati urbani. Tra queste Borgo, Cheilini, Lodisio, Praie, San Massimo, Pareta, Pontevecchio, Porri e Villa per una superficie territoriale di 30,45\u00a0km\u00b2.\nConfina a nord con i comuni di Pezzolo Valle Uzzone (CN), Serole (AT) e Merana (AL), a sud con Dego, ad ovest con Castelletto Uzzone (CN), ad est con Spigno Monferrato (AL).\nEconomia.\nSi basa soprattutto sulla produzione agricola e sull'allevamento del bestiame. Nel territorio vengono coltivati maggiormente i cereali e vigneti, da cui si ricavano prodotti vinicoli, nonch\u00e9 tartufi bianchi e funghi porcini.\nInfrastrutture e trasporti.\nStrade.\nIl centro di Piana Crixia \u00e8 attraversata principalmente dalla strada provinciale 29 del Colle di Cadibona che gli permette il collegamento stradale con Dego, a sud, e Merana (AL), a nord, innestandosi con la strada statale 30 di Val Bormida.\nFerrovie.\nPiana Crixia \u00e8 dotata di una locale stazione ferroviaria posta sulla linea ferroviaria Alessandria-San Giuseppe di Cairo.\nAmministrazione.\nGemellaggi.\nPiana Crixia \u00e8 gemellata con:"}
{"id": "30252", "revid": "57872", "url": "https://it.wikipedia.org/wiki?curid=30252", "title": "Pietra Ligure", "text": "Pietra Ligure (\"A Pr\u00efa\" in ligure) \u00e8 un comune italiano di abitanti della provincia di Savona in Liguria. Fa parte della conurbazione che si estende da Borgio Verezzi a Borghetto Santo Spirito (che conta circa abitanti).\nGeografia fisica.\nTerritorio.\nIl comune rivierasco si estende sulla costa per circa sei chilometri, fra i comuni di Borgio Verezzi e Loano. Le sue coste sono basse e ghiaiose, tipiche della Riviera di Ponente. La citt\u00e0 \u00e8 attraversata dal torrente Maremola. Alle sue spalle si trova il monte Carmo di Loano (1.389\u00a0m), prima cima notevole delle Alpi Liguri dopo la Bocchetta di Altare.\nStoria.\nPietra Ligure deve il suo nome all'antico castello che si erge sullo spuntone di roccia esposto a nord-est, dominando la baia, la costa e le colline circostanti. \"Castrum et Oppidum Petrae\", il \"castello di pietra\", costruito nel VII - VIII secolo e abitato a lungo dai Vescovi di Albenga, che nel 1100 ne fecero loro dimora estiva.\nI primi insediamenti umani nella zona, risalenti al periodo neolitico, sono attestati dai vari reperti archeologici rinvenuti nelle caverne del monte Trabocchetto (Rocca delle Fene). Tra i vari reperti alcuni attrezzi per la caccia e la difesa, ma anche tracce di focolare. Altri ritrovamenti, come una tomba con carro riportabile, sono invece databili all'Et\u00e0 del ferro e al dominio imperiale romano nella zona. Furono inoltre ritrovate monete antiche del I e del II secolo, facendo supporre agli studiosi la costituzione di un centro abitato che, dopo il passaggio della via Julia Augusta verso la Costa Azzurra, acquist\u00f2 maggiore importanza economica grazie al collegamento viario con i maggiori centri romani di \"Vada Sabatia\" (Vado Ligure) e \"Albingaunum\" (Albenga).\nI Romani dovettero far fronte a una lunga resistenza da parte degli abitanti della zona (Liguri Ingauni), che arrivarono ad allearsi con i Cartaginesi nel corso della seconda guerra punica. La sottomissione all'Impero Romano fu definitiva dopo la sconfitta cartaginese del 181 a.C., nella battaglia combattuta presso Capo Caprazoppa, a Finale Ligure. Durante l'era longobarda cominci\u00f2 a svilupparsi il borgo medievale, intorno al castello gi\u00e0 presente in epoca romana, fra la foce del torrente Maremola e il colle del Trabocchetto.\nLa vicinanza del monte al mare favor\u00ec la coltivazione dei cereali e degli ortaggi, grazie alla naturale difesa dai venti. Il borgo, acquistata maggior potenza economica, divenne presto attrattiva feudale dei signori del luogo e della chiesa, come i marchesi Del Carretto (intorno all'XI secolo) e il vescovo di Albenga (fu lo stesso marchese Enrico II Del Carretto a cedere, nel 1216, il borgo al vescovo Oberto II), ma solo quest'ultimo riusc\u00ec a dominare il comune rivierasco. Il vescovo si adoper\u00f2 per la ricostruzione del castello, nel XII secolo, e del borgo medievale, di cui restano ancora alcune significative testimonianze. In questo periodo la cittadina si estese verso sud-ovest, dando origine al cosiddetto Borgo Nuovo.\nCon atto del 17 dicembre 1385, rogato a Genova, il papa Urbano VI cedette \"La Pietra\" e le sue Ville alla Repubblica di Genova in pagamento dell'aiuto dato dalle galee della repubblica che lo avevano liberato quando si trovava a Nocera, assediato dalle truppe di Carlo II d'Ungheria nuovo re di Napoli (favorevole all'antipapa Clemente VII). La comunit\u00e0 pietrese retta da uno statuto (approvato da Genova il 15 febbraio 1386) e da un podest\u00e0 inviato dalla Repubblica comprendeva le localit\u00e0 di: Toirano, Boissano, Giustenice (dal 1448), Verzi (oggi aggregata a Loano), Ranzi (oggi aggregata al comune di Pietra Ligure), Borgio e Verezzi.\nPietra rimase fedele a Genova in molte occasioni, tra cui nella guerra del 1447 contro i marchesi di Finale e in quella del 1625 contro il Ducato di Savoia per il dominio sul Marchesato di Zuccarello, cedendo i propri uomini all'esercito della repubblica. La repubblica genovese ricambi\u00f2 spesso la fedelt\u00e0 aiutando il borgo nello sviluppo economico e difendendolo dagli attacchi delle comunit\u00e0 limitrofe.\nRisale al XVII secolo la nuova espansione edilizia lungo la sponda destra del torrente Maremola, che diede vita al nuovo quartiere denominato Ajetta (dalla brezza che vi spira), successivamente distrutto durante i bombardamenti della seconda guerra mondiale e ricostruito nel dopoguerra.\nCaduta la repubblica genovese e con la dominazione di Napoleone Bonaparte il territorio della Pietra rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del III cantone, come capoluogo, della Giurisdizione delle Arene Candide e dal 1803 centro principale del VI cantone della Maremola nella Giurisdizione di Colombo. Annesso al Primo Impero francese, dal 13 giugno 1805 al 1814 fu inserito nel Dipartimento di Montenotte. Nel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861; nel 1863 assunse la denominazione di Pietra Ligure.\nDal 1859 al 1927 il territorio fu compreso nel V mandamento omonimo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona. Nell'Ottocento e nel Novecento l'attivit\u00e0 portuale, gi\u00e0 fiorente per naviglio di medio cabotaggio, venne incrementata con la costruzione di un cantiere navale, nel sito occupato oggi dall'Hotel Lido, che costru\u00ec diversi bastimenti di notevole tonnellaggio, tra cui il brigantino a palo denominato \"La Pietra\"; altri cantieri navali furono costruiti nel 1916.\nSubisce gli ultimi aggiustamenti al territorio comunale nel 1928 quando le fu unito il soppresso comune di Ranzi Pietra, gi\u00e0 legato storicamente con Giustenice e poi indipendente.\nDal 1973 al 31 dicembre 2008 ha fatto parte della Comunit\u00e0 montana Pollupice.\nDal 4 dicembre 2014 alla primavera del 2015 ha fatto parte dell'Unione dei comuni della Riviera delle Palme e degli ulivi.\nSimboli.\nLo stemma ufficiale \u00e8 stato approvato con delibera del Consiglio Comunale N. 25 del 18 aprile 2001 e N. 39 del 28 giugno 2001 e modificato con delibera del Consiglio Comunale N. 36 del 10 agosto 2004. \nMonumenti e luoghi d'interesse.\nAree naturali.\nSpiagge.\nPietra Ligure ha piccole aree di spiaggia libera, quasi tutte attrezzate con bagni pubblici, docce e alcune anche con giochi per bambini; tutte le altre sono private. Da ricordare la \"spiaggia delle barche\" dinanzi al centro storico, nel luogo dove un tempo attraccavano i pescatori.Pietra Ligure \u00e8 stata Bandiera Blu nel 1997 e nel 2014, 2015, 2016, 2017, 2018, 2019, 2020.\nAree intorno al monte Trabocchetto.\nDa via della Cornice nel tratto sopra al residence Sant'Anna, comincia una via inizialmente asfaltata, e poco dopo solo un sentiero, che sale sul monte Trabocchetto (Rocca delle Fene). Si tratta di un'antica strada di cui sono ancora in parte visibili le pietre che costituivano il fondo stradale. Salendo di costa raggiunge il margine superiore di una grande cava dismessa, quindi spiana e tra fasce di ulivi prosegue. La vista su tutto il golfo \u00e8 notevole, e gli ulivi molto antichi. La stradina giunge sino a alcune case e si divide: una stradina sulla destra va verso Ranzi mentre prendendo sulla sinistra, e girando attorno a una casa, si scende in via Paganini e da qui si torna in breve su via Ranzi e quindi in via della Cornice.\nEsiste inoltre un'ampia area verde alle pendici del monte: l'orto botanico \"Pietro Toesca\". Il parco, donato alla citt\u00e0 nel 1966 dai fratelli Martini di Genova, \u00e8 curato da giardinieri che si occupano dello sviluppo delle tante piante di specie diverse. Sono inoltre presenti: un tributo a san Francesco, amante delle piante e animali; un laghetto abitato da pesciolini e tartarughe, attraversato da un ponte, in legno; una zona riservata agli animali (volpe, galline, passeri e altri volatili).\nSic.\nTra i territori comunali di Pietra Ligure, Bardineto, Bormida, Boissano, Calizzano, Castelvecchio di Rocca Barbena, Giustenice, Loano, Osiglia, Magliolo, Rialto e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina.\nOltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pietra Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nNella parte a ponente della citt\u00e0 sorge l'ospedale \"Santa Corona\", uno dei maggiori poli ospedalieri della Riviera delle Palme e del territorio ligure. Voluto dal professor Della Vedova che acquist\u00f2 il terreno nel 1923, l'ospedale nacque come colonia climatica della citt\u00e0 di Milano, pensato per la cura dei bambini affetti da tubercolosi e patologie reumatiche.\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2014.\nCultura.\nIstruzione.\nUniversit\u00e0.\nPietra Ligure ospita il corso di laurea triennale in fisioterapia e il corso di laurea in infermieristica della Scuola di Scienze Mediche e Farmaceutiche (ex Facolt\u00e0 di Medicina) dell'Universit\u00e0 di Genova. I corsi sono tenuti in collaborazione con il locale ospedale \"Santa Corona\".\nEventi.\nTra i principali eventi cittadini, vanno ricordati:\nGeografia antropica.\nIl territorio comunale \u00e8 costituito, oltre il capoluogo, dall'unica frazione di Ranzi per una superficie territoriale di 9,88\u00a0km\u00b2. Confina a nord con i comuni di Giustenice e Tovo San Giacomo, a sud con il mar Ligure, a ovest con Bardineto, Boissano e Loano, a est con Borgio Verezzi.\nEconomia.\nIl turismo \u00e8 la principale fonte economica, soprattutto nel periodo estivo, ma di pregio \u00e8 anche il settore agricolo e la floricoltura. In certe zone \u00e8 ancora oggi praticata la coltivazione di orti, frutteti e ulivi.\nA Pietra Ligure si trovava un'importante cantiere navale attivo a partire dall'anno 1916 e dismesso nel 2000. Attraverso alterne fasi di prosperit\u00e0 e di crisi ora la struttura \u00e8 gestita dalla societ\u00e0 Rodriquez. \u00c8 tuttavia prevista una conversione a uso turistico dell'area del cantiere con la costruzione di un parco, di un residence, una piazza, un cantiere pi\u00f9 piccolo, di molti parcheggi e la spiaggia verr\u00e0 allargata. Il cantiere che insister\u00e0 su una superficie molto pi\u00f9 ridotta dell'attuale, ora inattivo e in stato di alto degrado sar\u00e0 molto probabilmente riconvertito alla manifattura di imbarcazioni da diporto.\nInfrastrutture e trasporti.\nStrade.\nIl territorio di Pietra Ligure \u00e8 attraversato principalmente dalla strada statale 1 Via Aurelia, che assicura il collegamento stradale con Borgio Verezzi e Finale Ligure a est, e con Loano e Borghetto Santo Spirito a ovest; la strada provinciale 4 collega la costa pietrese con il comune di Tovo San Giacomo, mentre la provinciale 24 raggiunge il comune di Giustenice. Pietra Ligure \u00e8 raggiungibile anche dall'uscita autostradale sull'autostrada A10.\nFerrovie.\nPietra Ligure \u00e8 dotata di una stazione ferroviaria sulla linea Genova-Ventimiglia, situata nei pressi del centro storico. \u00c8 in previsione lo spostamento della linea ferroviaria nell'entroterra.\nAmministrazione.\nGemellaggi.\nPietra Ligure \u00e8 gemellata con:\nSport.\nCiclismo.\nIl centro di Pietra Ligure \u00e8 stato l'arrivo della 13\u00aa tappa del Giro d'Italia 1974."}
{"id": "30253", "revid": "123849127", "url": "https://it.wikipedia.org/wiki?curid=30253", "title": "Plodio", "text": "Plodio (\"Ci\u00f6i\" in dialetto valbormidese, ed in ligure, \"Pioj\" in piemontese) \u00e8 un comune italiano di 632 abitanti della provincia di Savona in Liguria.\nGeografia fisica.\nIl comune \u00e8 situato in val Bormida tra i comuni di Millesimo e Carcare, adiacente al colle di Cadibona, costituito da borgate sparse al centro della dorsale collinare affacciata fra i due rami della Bormida di Millesimo e Bormida di Pallare.\nStoria.\nRecenti ritrovamenti, relativi a gruppi di incisioni rupestri protostoriche in una fascia territoriale tra Plodio e Biestro, attestano l'antica frequentazione del territorio gi\u00e0 in epoca preistorica, forse in un'epoca risalente all'Et\u00e0 del Ferro.\nTra il XII e il XIII secolo appartenne ai marchesi Del Carretto del feudo di Millesimo seguendone le sorti.\nIntorno al 1639 fu momentaneamente occupato dalla casata reale Savoia, fino alla costituzione in comune autonomo; in precedenza era un \"quartiere\" - assieme a Biestro - di Cosseria. Fu dunque annesso al Regno di Sardegna nel 1735 e, per la sua posizione geografica, fu coinvolto, cos\u00ec come altri centri della val Bormida, nelle operazioni militari dell'esercito francese di Napoleone Bonaparte nel 1796.\nCon la dominazione francese il territorio di Plodio rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel VIII Cantone, capoluogo Carcare, della Giurisdizione delle Arene Candide e dal 1803 centro principale del VIII Cantone della Bormida Occidentale nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel II mandamento di Millesimo del circondario di Savona facente parte della provincia di Genova; nel 1927 anche il territorio comunale plodiese pass\u00f2 sotto la neo costituita provincia di Savona.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\nLo stemma e il gonfalone sono stati approvati con l'apposito decreto del Presidente della Repubblica datato al 10 luglio 2000 e registrato nei registri dell'Ufficio Araldico il 25 luglio dello stesso anno. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Plodio sono .\nGeografia antropica.\nIl territorio comunale \u00e8 costituito dall'unica frazione di Piani per una superficie territoriale di 8,65\u00a0km\u00b2.\nConfina a nord con il comune di Cosseria, a sud con Pallare, ad ovest con Millesimo, ad est con Carcare.\nEconomia.\nLa produzione economica \u00e8 rivolta soprattutto all'attivit\u00e0 agricola con un'ampia coltivazione e produzione di cereali, patate e foraggio.\nInfrastrutture e trasporti.\nStrade.\nIl centro di Plodio \u00e8 attraversato principalmente dalla strada provinciale 11 la quale gli permette il collegamento stradale con Carcare, ad est, e Cosseria a nord.\nSport.\nLa squadra di calcio, l'UP Plodio, milita in seconda categoria ligure e gioca le sue partite allo stadio Comunale di Plodio."}
{"id": "30254", "revid": "1543377", "url": "https://it.wikipedia.org/wiki?curid=30254", "title": "Pontinvrea", "text": "Pontinvrea (\"O Ponte\" in ligure) \u00e8 un comune italiano di 813 abitanti della provincia di Savona in Liguria.\nGeografia fisica.\nIl comune \u00e8 situato sul versante settentrionale dell'Appennino ligure. Circondato da boschi ed attraversato dal torrente Erro, \u00e8 meta di villeggiatura estiva per il suo clima fresco in estate (temperatura media di luglio +20,1\u00a0\u00b0C). Gli inverni sono piuttosto freddi e nevosi (temperatura media giornaliera di gennaio +1,5\u00a0\u00b0C). In primavera ed autunno i boschi pontesini sono percorsi da raccoglitori di funghi in quanto ne sono particolarmente ricchi. La loro raccolta \u00e8 per\u00f2 severamente regolamentata.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nCitata in antichi documenti con il nome di \"Astoraria\", la sua storia antica \u00e8 legata al feudo di Pareto che fu il proprietario delle terre a partire dall'XI secolo.\nNelle terre di Pontinvrea venne edificato, nel corso del 1192, un convento di monache cistercensi alle dipendenze del monastero di Santa Maria di Latronorio di Varazze; in seguito saranno soggette alla badia di Tiglieto (1217).\nDiventato quindi possedimento del Marchesato di Pareto ne segu\u00ec le sorti fino al 1223 quando il marchese Enrico del Bosco cedette alla Repubblica di Genova - per la somma di 3.000 lire genovesi - la propriet\u00e0 su Pareto, sul castello locale, sui terreni dell'odierno comune di Mioglia e localit\u00e0 vicine, ma non di quell'area denominata Astoraria, quindi l'attuale Pontinvrea, che rimase alla comunit\u00e0 o curia di Pareto.\nLe sempre pi\u00f9 frequenti dominazioni straniere nella repubblica porteranno nel 1419 al cedimento delle terre di Pareto al Marchesato del Monferrato. La localit\u00e0 di Ponte dei Prati, termine che soppiant\u00f2 l'antica denominazione di Astoraria, rimase anch'essa assoggettata al marchesato monferrino. Fu con atto ufficiale del 7 giugno 1606, con l'approvazione del duca Vincenzo I Gonzaga (questi ultimi marchesi del Monferrato), che i diritti feudali su Ponte dei Prati verranno ceduti per 10.500 crosoni dalla comunit\u00e0 di Pareto al nobile genovese Giovan Battista Invrea. L'ufficiale investitura avvenne nel 1607 a Casale Monferrato, nella persona del figlio Carlo Invrea, con la clausola di elevare la nuova localit\u00e0 di Ponte di Invrea al titolo di marchesato.\nCon la nuova dominazione degli Invrea si diede vita all'odierno centro abitato di Pontinvrea con l'edificazione del palazzo marchesale (l'attuale municipio), la parrocchiale di San Lorenzo e la chiesa della Madonna del Carmine. Nel 1713 a seguito della guerra di successione spagnola il territorio dello Stato monferrino viene annesso al Ducato di Savoia dal 1720. A causa della morte senza eredi maschi dell'ultimo marchese-feudatario Antoniotto II Invrea la propriet\u00e0 venne acquisita dal nipote Gio Battista Imperiale nel 1730 e annessa al Regno di Sardegna.\nCon la prima campagna d'Italia di Napoleone Bonaparte, sull'onda della rivoluzione francese, il territorio di Pontinvrea rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel X Cantone, capoluogo Sassello, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VII mandamento di Dego del circondario di Savona facente parte della provincia di Genova; nel 1927 anche il territorio comunale pontesino pass\u00f2 sotto la neo costituita provincia di Savona.\nSubisce gli ultimi aggiustamenti al territorio comunale nel 1967 quando la borgata di Giovo Ligure viene distaccata dal comune di Stella e aggregata al territorio di Pontinvrea e ancora nel 1970 con la cessione di alcune zone di territorio dal comune di Sassello.\nDal 1973 al 30 aprile 2011 ha fatto parte della Comunit\u00e0 montana del Giovo.\nNel 2012 Pontinvrea \u00e8 balzata alle cronache nazionali per la decisione del suo sindaco Matteo Camiciottoli di non far pagare la tassa IMU ai suoi residenti.\nMonumenti e luoghi d'interesse.\nAree naturali.\nNel territorio comunale di Pontinvrea \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 condiviso tra i comuni di Pontinvrea e Sassello, tra la piana del torrente Erro e la foresta di pino nero della Deiva. Tra la flora sono segnalate la presenza delle orchidee, dell'ontano nero e la felce di Maranta; tra le specie animali l'uccello biancone e, tra i pesci, lo scazzone, la lasca, il vairone e il barbo.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Pontinvrea sono .\nGeografia antropica.\nIl territorio comunale \u00e8 costituito, oltre al capoluogo, anche dall'unica frazione di Giovo Ligure e dalle localit\u00e0 di Carmine, Ferriera, Pianbottello e Repiano per una superficie territoriale di 24,95\u00a0km\u00b2.\nConfina a nord con il comune di Mioglia, a sud con Albisola Superiore, ad ovest con Giusvalla e Cairo Montenotte, ad est con Sassello e Stella.\nEconomia.\nLe principali risorse economiche del comune sono l'attivit\u00e0 agricola e il turismo vacanziero. L'agricoltura \u00e8 sviluppata in pianura e nelle colline circostanti. La maggiore produzione \u00e8 legata alla frutta e agli ortaggi. Nel territorio viene inoltre praticata l'allevamento del bestiame, maggiormente i bovini, e il commercio di essi.\nFiorente e produttivo \u00e8 il commercio del legname, impiegato soprattutto nei cantieri navali della costa.\nInfrastrutture e trasporti.\nStrade.\nIl centro di Pontinvrea \u00e8 attraversato principalmente dalla strada provinciale 542 di Pontinvrea che gli permette il collegamento stradale con la provinciale 334 del Sassello, a sud nei pressi della frazione di Giovo Ligure, e con Giusvalla a nord."}
{"id": "30256", "revid": "57872", "url": "https://it.wikipedia.org/wiki?curid=30256", "title": "Rialto (Italia)", "text": "Rialto (\"Ri\u00e4tu\" in ligure) \u00e8 un comune italiano sparso di 563 abitanti della provincia di Savona in Liguria.\nGeografia fisica.\nIl comune \u00e8 situato nell'entroterra di Finale Ligure, nell'alta valle del torrente Pora. Le borgate di mezzacosta sono disposte sul versante orografico sinistro, circondate da una campagna prevalentemente coltivata a uliveto e a vigneto. A quote superiori il territorio di Rialto \u00e8 ricoperto da ampie zone boschive, che raggiungono e superano il crinale. Tra le vette della zona il Bric Gettina (1.025\u00a0m s.l.m.) ove anticamente si aprivano le miniere (ora abbandonate) di galena argentifera: le miniere del Porrino (\"Purin\" nel dialetto locale), gi\u00e0 sfruttate nel periodo feudale dai marchesi Del Carretto per ricavarne l'argento.\nSempre nell'area rialtese, a Pian dei Corsi, \u00e8 presente un vivaio forestale regionale inizialmente gestito dall'ex comunit\u00e0 montana Pollupice. Esteso per circa 5 ettari, ubicato presso la vetta omonima a 855\u00a0m s.l.m., \u00e8 gestito provvisoriamente dall'ente comunale.\nStoria.\nSecondo alcuni studi il toponimo deriverebbe dal nome \"Riatu\" o ancora da \"Rialtus\", ossia torrente che nasce dall'alto, forse in riferimento al torrente Pora che qui scorre.\nIl paese appartenne a Bonifacio del Vasto nel 1091 e venne successivamente ereditato dalla famiglia feudale Del Carretto, divenendo territorio del marchesato di Finale.\nNe segu\u00ec quindi le vicende storiche del marchesato finalese e quindi fu sotto il dominio della Spagna dal 1601 al 1707 e, dopo una breve parentesi come feudo del Sacro Romano Impero, dal 1713 territorio della Repubblica di Genova sotto giurisdizione della podesteria finalese.\nCon la dominazione francese di Napoleone Bonaparte il territorio di Rialto rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fece parte del I Cantone, capoluogo Finale, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel IV mandamento di Finalborgo del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nSettantadue furono i soldati rialtesi partiti per il fronte nella prima guerra mondiale, mentre nelle fasi conclusive del secondo conflitto bellico anche questo piccolo comune montano dovette subire rastrellamenti (il primo \u00e8 datato al 13 luglio 1944) da parte dei soldati tedeschi e fascisti per i sempre pi\u00f9 numerosi movimenti partigiani in loco (Distaccamento \"Rabagliati\" al comando di Genesio Rosolino, un pescatore di Oneglia) e nella valle. Un fatto relativo di nota e tragico accadde il 2 febbraio del 1945 quando due colonne della controbanda fascista, favoriti dalla neve, piombarono in piena notte nell'accampamento partigiano di Pian dei Corsi sparando all'impazzata tra le tende: si contarono 11 vittime, uno degli episodi pi\u00f9 gravi dell'intera valle.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese.\nSimboli.\nLo stemma e il gonfalone sono stati concessi con il reale decreto n\u00ba 652 datato al 1934. \nMonumenti e luoghi d'interesse.\nAree naturali.\nTra i territori comunali di Rialto, Bardineto, Bormida, Boissano, Calizzano, Castelvecchio di Rocca Barbena, Giustenice, Loano, Magliolo, Osiglia, Pietra Ligure e Toirano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Carmo di Loano e il monte Settepani in cui insistono foreste, praterie, versanti rupestri, cavit\u00e0 di interesse speleologico e formazioni carsiche; nella stessa area \u00e8 presente la Foresta regionale della Borbottina. Oltre alle zone boschive comprensivi di faggi, pini silvestri e abeti bianchi, sono segnalate le presenze del rododendro, del ginepro nano del Bric dell'Agnellino, la campanula di Savona (\"Campanula sabatia\"), la genziana ligure (\"Gentiana ligustica\"), le orchidee, la primula marginata (\"Primula marginata\"), lo zafferano ligure (\"Crocus ligusticus\") e l'arnica montana (\"Arnica montana\"). Tra le specie animali il pesce sanguinerola (\"Phoxinus phoxinus\") e il gambero di fiume (\"Austropotamobius pallipes\"); tra i mammiferi il gatto selvatico (\"Felis silvestris\") e alcuni rinolofi della specie dei chirotteri (\"Rhinolophus ferrumequinum\", \"Rhinolophus euryale\", \"Rhinolophus hipposideros\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Rialto sono .\nQualit\u00e0 della vita.\nIl Comune di Rialto ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio \u00e8 costituito da un insieme di nuclei abitati quali Annunziata, Berea, Bianchi, Calvi, Cheirano, Chiazzari, Mulino,Pian D'Arena, Piazza Vecchia, Vene e Villa per una superficie territoriale di 19,60\u00a0km\u00b2.\nConfina a nord con i comuni di Bormida e Calice Ligure, a sud con Magliolo, Tovo San Giacomo e Calice Ligure, ad ovest con Bormida e Magliolo, ad est con Calice Ligure.\nEconomia.\nIl comune basa la sua principale risorsa economica sull'attivit\u00e0 agricola, specie nella produzione di olio di oliva e vino. Altre attivit\u00e0 sono la vendita di legname e la pastorizia.\nPresso la localit\u00e0 di Pian dei Corsi - gi\u00e0 sede di un vivaio forestale regionale - \u00e8 stato inaugurato il 30 ottobre 2010 un parco eolico (intitolato ad Andrea Quaglia, sindaco di Rialto scomparso nel 2007 e primo promotore dell'iniziativa ambientale) costituito da tre aerogeneratori da 800\u00a0kW ciascuno, montati su torri di 60\u00a0m, con pale del diametro di 52\u00a0m, per una produzione media annua stimata di 5304\u00a0MWh, pari al consumo di circa 1650 famiglie.\nInfrastrutture e trasporti.\nStrade.\nIl territorio comunale di Rialto \u00e8 raggiungibile dalla strada provinciale 17 che permette il collegamento viario con Calice Ligure; la stessa localit\u00e0 diparte la provinciale 23 che, dopo aver attraversato a nord il comune rialtese, si innesta con la strada provinciale 490 del Colle del Melogno nell'omonima localit\u00e0.\nMobilit\u00e0 urbana.\nIl comune di Rialto \u00e8 servito dalla TPL che con i suoi autobus effettua un percorso ad anello nel paese.\nAmministrazione.\nGemellaggi.\nRialto \u00e8 gemellata con:"}
{"id": "30257", "revid": "57872", "url": "https://it.wikipedia.org/wiki?curid=30257", "title": "Roccavignale", "text": "Roccavignale (\"Roccavign\u00e2\", \"Roccavign\u00e2le\" o \"A R\u00f3cca\" in ligure, \"Rocavign\u00e2l\" o \"La R\u00f4ca\" in piemontese) \u00e8 un comune italiano sparso di 757 abitanti della provincia di Savona in Liguria. La sede comunale \u00e8 situata nella frazione di Valzemola.\nGeografia fisica.\nIl comune \u00e8 situato nell'alta val Bormida in una piccola valle del torrente Zemola chiusa dal rilievo del Bric San Bernardino (760 metri), al confine con la provincia di Cuneo in Piemonte.\nStoria.\nIl toponimo Roccavignale deriverebbe, secondo le fonti locali, da Rocca Vineale per l'abbondanza dei vigneti sul territorio comunale.\nIl territorio era gi\u00e0 abitato in epoca neolitica, come testimonia il tumulo funerario - dolmen - rinvenuto nella localit\u00e0 di Curino.\nLa prima citazione ufficiale del comune risale al 998 dove, con il solo nome di Vineale, viene inserito in un diploma imperiale. In seguito fu possesso dei marchesi Del Carretto che qui costruirono un locale castello per la difesa del borgo; dopo tale edificazione il borgo venne identificato con il toponimo di Rochae Vinealis. Nel 1268, alla divisione dei territori tra i figli di Enrico II Del Carretto, il borgo fu ereditato da Corrado Del Carretto che, ricevuta l'ufficiale investitura nel 1269 e gi\u00e0 signore del feudo di Millesimo, lo sottopose alla signoria di Asti.\nNel 1393 gli stessi marchesi cedettero il paese al Marchesato del Monferrato, conservandone per\u00f2 l'investitura ufficiale e mantenendone direttamente il possesso scongiurando, tra l'altro, i devastanti assedi nei borghi vicini di Millesimo e Cosseria della met\u00e0 del XVI secolo.\nDal 1686 feudo del duca di Aarschot, Leopoldo Filippo d'Arenberg, assieme a Millesimo, divenne dal 1713 al 1738 possedimento del Regno di Sardegna. Nel 1799 sub\u00ec, come altri borghi vicini della val Bormida, il saccheggio e la demolizione del castello dei Del Carretto ad opera delle truppe francesi di Napoleone Bonaparte.\nCon la dominazione francese il territorio di Roccavignale rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel I Cantone, capoluogo Savona, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel II mandamento di Millesimo del circondario di Savona facente parte della provincia di Genova; nel 1927 anche il territorio comunale roccavignalese pass\u00f2 sotto la neo costituita provincia di Savona.\nSubisce gli ultimi aggiustamenti al territorio comunale nel 1928 con la cessione di alcune zone di territorio in favore del comune di Millesimo.\nDal 1973 al 30 aprile 2011 ha fatto parte della Comunit\u00e0 montana Alta Val Bormida.\nSimboli.\n \nMonumenti e luoghi d'interesse.\nAree naturali.\nTra i territori comunali di Roccavignale e Murialdo \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva della Croce della Tia e del rio Barchei, ai confini con il Piemonte, in cui insistono faggete (\"Fagus sylvatica\") e formazioni miste di latifoglie; tra le particolarit\u00e0 di quest'area figura l'uva ursina (\"Arctostaphylos uva-ursi\"), molto rara in Liguria.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Roccavignale sono .\nDialetto.\nNella frazione di Strada si parla ancora un antico gergo locale, parlato esclusivamente dai soli abitanti della zona. Tale gergo, ormai molto semplificato, era utilizzato dagli antichi commercianti ambulanti della frazione (che si definivano \"Picap\u00f2rte\") per riconoscersi tra di loro.\nCultura.\nEventi.\nOgni anno il 22, 23 e 24 dicembre la Pro Loco di Roccavignale, dal 1981, realizza la rappresentazione del presepe vivente all'interno del borgo medievale della frazione Strada. La manifestazione impegna oltre 250 persone tra figuranti e organizzatori.\nLa sacra rappresentazione si basa su personaggi tipici evocati nei presepi tradizionali, cio\u00e8 le figure dell'Annunciazione a Maria, l'incontro con Elisabetta, il censimento, il rifiuto dell'ospitalit\u00e0, la reggia di Erode e la Nativit\u00e0.\nTutto ci\u00f2 avviene nell'interno del borgo, per l'occasione illuminato da torce a vento che contribuiscono a rendere ancora pi\u00f9 suggestivo l'ambiente. Nelle piazze e nei vicoli si d\u00e0 origine alle botteghe degli artigiani, alle esibizioni degli artisti, ai bazar di vendita, alla compravendita degli schiavi, ai balletti di corte ecc.; l'unica moneta corrente \u00e8 il \"Talento\" coniato apposta per la manifestazione.\nGeografia antropica.\nIl territorio comunale \u00e8 costituito dalle quattro frazioni di Camponuovo, Pianissolo, Strada e Valzemola (sede comunale) per una superficie territoriale di 17,71\u00a0km\u00b2. Sono altres\u00ec riconosciute dallo statuto comunale le borgate storiche di Case Facelli, Case Rosse e Martinetto.\nConfina a nord con il comune di Cengio, a sud con Murialdo, ad ovest con Montezemolo (CN) e Castelnuovo di Ceva (CN), ad est con Millesimo.\nEconomia.\nLa principale risorsa economica del paese \u00e8 l'attivit\u00e0 agricola, specie nella produzione e coltivazione della frutta, cereali e patate.\nInfrastrutture e trasporti.\nStrade.\nIl centro di Roccavignale \u00e8 attraversato principalmente dalla strada provinciale 28 bis che gli permette il collegamento stradale con Millesimo, ad est, e Montezemolo ad ovest."}
{"id": "30258", "revid": "57872", "url": "https://it.wikipedia.org/wiki?curid=30258", "title": "Spotorno", "text": "Spot\u00f3rno (\"Sp\u00f6turno\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio comunale \u00e8 situato sulla costa della Riviera delle Palme, disposto ad arco in un'insenatura tra punta del Maiolo e punta del Vescovado. Il nucleo storico di Spotorno conserva l'antico impianto del tipico borgo marinaro ligure, con uno sviluppo lineare ai margini del percorso della costa, nonostante alcune sue parti siano state modificate per lo sfruttamento turistico, come la passeggiata a mare comprensiva di giardini pubblici e stabilimenti balneari disposti lungo i due chilometri del litorale sabbioso.\nAltro fattore legato allo sfruttamento del turismo vacanziero \u00e8 stata la costruzione, negli ultimi decenni del XX secolo, di nuovi edifici a grandi volumetrie con la conseguente nuova espansione del centro urbano nella piana dell'insenatura e nelle colline adiacenti.\nIl territorio \u00e8 percorso da una rete di sentieri per passeggiate, mantenuti dall'A.I.B. locale.\nStoria.\nAttestato nel XII secolo come \"Spelturnum\" e \"Spolturnum\", il nome deriverebbe dal latino \"spelta\" con il suffisso \"-urnum\" che forma i nomi di associazioni vegetali; il significato \u00e8 quello di \"luogo dove si coltiva la spelta\".\nNel XII secolo il borgo era sotto il dominio dei marchesi Del Carretto - nella persona del marchese Ottone Del Carretto - e pass\u00f2 quindi sotto il vescovo di Savona che, gi\u00e0 nel 1180, del locale castello ne era il proprietario.\nUn'alleanza militare tra i soldati di Noli, di Segno (ora frazione di Vado Ligure) e di Genova riusc\u00ec a portare a termine un attacco al borgo vescovile di Spotorno e al suo castello, legato al Comune di Savona. Tuttavia, nonostante Spotorno venne dopo questo episodio storico assoggettato \"religiosamente\" alla neo istituita diocesi di Noli, il borgo marinaro rimase saldamente nelle mani del vescovo savonese tra atti e conferme imperiali.\nFu poi papa Urbano VI a vendere alla Repubblica di Genova - nel 1385 - il feudo di Spotorno (e la vicina Pietra Ligure) per la somma di 60.000 fiorini. Ora sotto la dominazione genovese, il territorio venne inglobato nella podesteria di Capo di Vado assieme ai centri principali di Vado, Bergeggi e Noli. Sede di un podest\u00e0 locale - soggetto al governatore genovese di Savona - nel 1582 ottenne un proprio statuto (\"Capitoli della Magnifica Comunit\u00e0 di Spotorno\").\nL'economia del paese si basava principalmente sul commercio marittimo - effettuato con proprie imbarcazioni dette \"lembi\" in grado di spingersi verso la Francia, Sardegna e Sicilia -, sulla costruzioni di navi (brigantini soprattutto) e sulla produzione di calce, di cui si conservano i resti delle antiche fornaci.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, il territorio di Spotorno rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, rientr\u00f2 nel II Cantone, come capoluogo, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento di Noli del circondario di Savona facente parte della provincia di Genova; nel 1927 anche il territorio comunale spotornese pass\u00f2 sotto la neo costituita provincia di Savona.\nNel 1872 il territorio comunale fu attraversato dalla nuova linea ferroviaria tra Genova e Nizza (ferrovia Genova-Ventimiglia) e all'inizio del XX secolo si svilupp\u00f2 il turismo, con la costruzione di alberghi e stabilimenti balneari.\nDal 1973 al 31 dicembre 2008 ha fatto parte della Comunit\u00e0 montana Pollupice.\nMonumenti e luoghi d'interesse.\nArchitetture militari.\nIl borgo di Spotorno era dotato, cos\u00ec come altri borghi vicini, di un buon sistema difensivo grazie alla presenza sul territorio di un locale castello - il cui primo impianto risalirebbe al XII secolo, mentre l'odierna struttura quadrangolare risalirebbe al XVI secolo - e di alcune torri di avvistamento.\nLe postazioni di avvistamento furono invece edificate dalla Repubblica di Genova nel corso del XVI secolo, tra cui quelle di Sant'Antonio (a levante) e di Coreallo (a ponente), per un maggior controllo del territorio montano e soprattutto del litorale per scongiurare le sempre pi\u00f9 frequenti incursioni dei pirati saraceni.\nAree naturali.\nTra i territori comunali di Spotorno, Bergeggi, Noli, Quiliano, Vado Ligure e Vezzi Portio \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Mao, Rocca dei Corni e monte Mortou in cui insistono macchia mediterranea, aree erbose e coltivazioni agricole. Oltre ad alcune faggete, sugherete e lembi di calluneto (\"Calluna vulgaris\"), sono segnalate le presenze della campanula di Savona (\"Campanula sabatia\"), il convolvolo di Savona (\"Convolvulus sabatius\") e il fiordaliso a pigna (\"Leuzea conifera\"), quest'ultimo a rischio di estinzione allo stato spontaneo. Tra le specie animali gli anfibi pelodite (\"Pelodytes punctatus\") - molto raro - e il geotritone (\"Speleomantes strinatii\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Spotorno sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 delle sue spiagge nel 2016.\nCultura.\nIl cuore del centro storico di Spotorno ruota attorno a piazza Aonzo e all'adiacente via De Maestri lungo l'asse longitudinale tra via Mazzini e via Garibaldi. Ricco di piccoli caruggi trasversali (i tipici vicoli di Liguria) con archi e piazzette che costituiscono spazi di rara suggestione ed un esempio di architettura naturale rimasta allo stato originario.\nCinema.\nA Spotorno (e nella vicina Finale Ligure) sono stati girati alcuni \"esterni\" di una famosa pellicola, \"La spiaggia\" di Alberto Lattuada (riprese effettuate nell'estate 1953; film distribuito nel 1954). Nel film \u00e8 visibile l'Hotel Palace, il ristorante-dancing Sirio e la spiaggia vera e propria con relativo panorama della vicina Isola di Bergeggi.\nGeografia antropica.\nIl territorio comunale \u00e8 costituito solamente dal capoluogo - storicamente riconosciuto dallo statuto comunale - per una superficie territoriale di 8,02\u00a0km\u00b2.\nConfina a nord con i comuni di Vado Ligure e Bergeggi, a sud con Vezzi Portio e Noli, ad ovest con Vezzi Portio, ad est con il mar Ligure.\nEconomia.\nLa localit\u00e0 \u00e8 oggi un importante centro di villeggiatura estivo della Riviera delle Palme, ma furono nei secoli la pesca e il commercio le principali attivit\u00e0 di sostentamento, cos\u00ec come l'importante attivit\u00e0 artigianale delle botteghe del centro storico e i cantieri navali lungo il litorale spotornese con la conosciuta costruzione di brigantini.\nDal Quattrocento, anche grazie alla costruzione di numerose fornaci, fu di importanza commerciale anche la produzione di calce che rimase in attivo fino al termine della seconda guerra mondiale. Con un massimo ciclo produttivo tra il XIX e il XX secolo, alcune stime e fonti storiche di fine Novecento attestano la presenza a Spotorno di otto fornaci con una produzione annuale di 50.000 tonnellate di calce e con l'occupazione attiva di ottanta persone. L'ultima fornace presente nel territorio spotornese \u00e8 stata abbattuta nel 2003.\nInfrastrutture e trasporti.\nStrade.\nIl territorio di Spotorno \u00e8 attraversato principalmente dalla strada statale 1 Via Aurelia che permette il collegamento stradale con Bergeggi, a nord, e Noli a sud; un'ulteriore arteria stradale \u00e8 la provinciale 8 per Vezzi Portio. Inoltre \u00e8 raggiungibile anche grazie al proprio casello autostradale sull'autostrada A10.\nFerrovie.\nSpotorno \u00e8 dotata di una stazione ferroviaria in comune con il comune di Noli sulla linea Genova-Ventimiglia.\nAmministrazione.\nGemellaggi.\nSpotorno \u00e8 gemellata con:"}
{"id": "30259", "revid": "114115772", "url": "https://it.wikipedia.org/wiki?curid=30259", "title": "Nematomorpha", "text": "Il \"phylum\" Nematomorpha (dal greco: \"\u03bd\u1fc6\u03bc\u03b1\", nema = filo e \"\u03bc\u03bf\u03c1\u03c6\u03ae\", morph\u00e9 = forma) \u00e8 costituito da oltre 300 specie note di animali pseudocelomati a corpo filamentoso e non segmentato, dimensioni che possono superare il metro in lunghezza con diametro di 1-3 mm. I vermi adulti vivono liberi in ambienti d'acqua dolce (laghi, stagni, fiumi, pozzi etc.); le larve sono invece parassiti.\nTassonomia.\nI Nematomorfi comprendono due classi di vermi (\"Nectonematoidei\" e \"Gordioidei\") a corpo filamentoso non segmentato, somiglianti morfologicamente ai Nematodi. Sebbene i rapporti all'interno del \"phylum\" non siano del tutto chiari, si ammette che la classe dei \"Nectonematoidei\" sia effettivamente pi\u00f9 affine ai Nematodi, soprattutto all'ordine \"Mermithida\", mentre la classe dei Gordioidei sia forse pi\u00f9 vicina ai \"Chinorinchi\" e ai \"Priapulidi\".\nA differenza dei \"Mermithida\" i Nematomorfi hanno una cloaca terminale, mentre gli adulti maschi dei \"Mermithida\" sono di colore marrone chiaro, hanno una o due spicole poco prima dell'estremit\u00e0 caudale, una cuticola pi\u00f9 liscia e pi\u00f9 sottile, e sono privi di areole.\nDescrizione.\nLe larve dei Nematomorfi sono parassiti di Artropodi ed Irudinei e sono dotate di una \"proboscide\" retrattile, armata di spine e stiletti per penetrare nella cuticola dell'organismo parassitato. Le larve sono prive di apparato digerente e si nutrono delle sostanze organiche dell'ospite assimilandole attraverso la parete del corpo. In seguito subiscono varie mute fino a quando non metamorfosano in adulti emergendo dalla cute dell'ospite quando questo si trova in un ambiente acquatico o nelle sue vicinanze.\nI Nematomorfi adulti conducono vita libera, possono raggiungere la lunghezza di 50\u00a0cm ma il loro diametro non supera mai i 2\u20133\u00a0mm (somigliando cos\u00ec a dei lunghi capelli in movimento).\nCome i Nematodi, anche i Nematomorfi sono privi di muscolatura circolare nella parete del corpo e la sola muscolatura longitudinale gli permette dei semplici movimenti di flessione ed ondulazione. Gli adulti sono privi di apparato digerente e non si alimentano, hanno vita breve rispetto alle larve e il loro compito principale \u00e8 quello di riprodursi.\nRiproduzione e sviluppo.\nSono animali dioici a fecondazione interna. I maschi sono in genere di dimensioni pi\u00f9 piccole delle femmine e si distinguono per la coda che mostra una ramificazione nella zona terminale. Dopo l'accoppiamento, le femmine depongono le uova che, dopo 2-4 settimane, si schiudono liberando le larve.\nQueste penetrano subito all'interno di artropodi al cui interno rimangono per tutto lo sviluppo, al termine del quale l'adulto fuoriesce di solito dall'apertura anale.\nEvoluzione.\nI nematomorfi sembrano essere apparsi molto presto, addirittura nel Cambriano inferiore (circa 520 milioni di anni fa). I pi\u00f9 antichi resti fossili di questi animali si rinvengono nel giacimento di Maotianshan, in Cina: numerosi sono gli esemplari di \"Maotianshania\", \"Cricocosmia\" e \"Paleoscolex\". Da allora non sembrano aver modificato molto la loro struttura corporea, anche se le prime specie probabilmente non erano parassitiche."}
{"id": "30261", "revid": "322321", "url": "https://it.wikipedia.org/wiki?curid=30261", "title": "Maenza", "text": "Maenza \u00e8 un comune italiano di abitanti della provincia di Latina nel sud del Lazio.\nGeografia fisica.\nTerritorio.\nIl territorio di Maenza, in gran parte collinare, si trova a 360 metri di altezza sul livello del mare e si estende per 42,57\u00a0km\u00b2. Offre una posizione incantevole su un vasto fondale di monti come il Monte Gemma, il Monte Sentinella, il Monte Calvello, il Monte Mattarese e il Monte Ravola Scrima con ampie zone coperte da boschi di castagno, faggi, lecci, querce. Tra gli alberi da frutto troviamo l'ulivo, il ciliegio, il pero, la vite, alberi da prugne bianche o rosse e il fico.\n\u00c8 l'ultimo paese della provincia di Latina, prima di quelle di Roma e Frosinone, confinando con queste attraverso i comuni di Carpineto Romano a nord e con Supino ad est.\nIl centro abitato \u00e8 posto su una collina che si distacca dall'estremit\u00e0 orientale dei Lepini, da qui la vista si perde verso valle fino al mare: nelle giornate serene si possono scorgere le isole di Ponza, Zannone e Palmarola.\nLa fauna presente sul territorio, vede, tra i mammiferi pi\u00f9 diffusi, il cinghiale e l'istrice, insieme alla donnola, la volpe, la faina, il riccio, il tasso, branchi di equini e bovini dalle larghe corna, sono molto presenti animali da cortile come le galline, polli, galli, quaglie, fagiani, animali da allevamento come le pecore, capre e maiali.\nNelle zone pi\u00f9 basse, le passeggiate nei boschi non saranno prive di piacevoli sorprese: non sar\u00e0 difficile incontrare, infatti, l'usignolo, la cinciallegra, il pettirosso e al calar del sole il tipico \"soffio\" annuncer\u00e0 l'uscita dei barbagianni.\nClima.\nIl clima \u00e8 di tipo prevalentemente mediterraneo, con inverni freddi con possibili nevicate, soprattutto nel periodo che va da dicembre a febbraio ed estati fresche o semi-calde, con alternanza di giorni caldi e giorni freschi grazie al vento che arriva direttamente dalle montagne alle spalle del paese, e ai temporali estivi che durano in media 1 ora.\nOrigini del nome.\nSull'origine del nome \"Maenza\" sono state avanzate diverse ipotesi. Secondo alcuni esso deriva da quello dell'eroe Magenzio, il Mazentius di origine etrusca, costretto ad allontanarsi dalla patria Cere, e ricordato nel libro X dell'Eneide come alleato di Turno contro Enea.\nUna diversa ipotesi sul nome e sulla fondazione del paese potrebbe essere legata all'invasione dal Nord Europa da parte di popolazioni germaniche, che dopo la conquista del territorio edificarono qui una fortificazione, richiamandosi nella denominazione alla citt\u00e0 di Magonza (\"Mainz\").\nSecondo altri, infine, \"Magentia\" potrebbe trarsi dalla radice \"mag\" (crescere) che insieme a \"gens\" (gente) vuole significare \"gente che cresce\".\nStoria.\nLa storia del popolo maentino appartiene alle antichissime popolazioni delle civilt\u00e0 pastorali italiche, le cui origini appartengono all'XI secolo, infatti proprio durante questo periodo la citt\u00e0 vicina di Priverno era stata rasa al suolo e sottomessa dai Romani, quindi gli abitanti di Priverno costretti a fuggire, fondarono Maenza, che dovette resistere alla dominazione da parte dei popoli germanici. In realt\u00e0 Maenza presentava gi\u00e0 dei nuclei abitativi prima della distruzione di Priverno, ancora pi\u00f9 antichi, risalenti all'et\u00e0 romana grazie alla testimonianza di una lastra che omaggiava una casa in campagna risalente ad un certo Lucio (oggi la lastra \u00e8 custodita nel castello e la casa \u00e8 divenuta la Chiesetta del Patrono Sant'Eleuterio.\nLa storia di Maenza, come quella di innumerevoli borghi medioevali, si intreccia strettamente con le vicende dei feudatari dominanti. Numerose casate ebbero in feudo Maenza e tra esse figurano gli Annibaldi, i Caetani, i Borgia, gli Aldobrandini, i Doria Pamphili, i Borghese, i De Cabanis e i Pecci. Ma quella cui pi\u00f9 strettamente si ricollegano le sorti di Maenza fu senza dubbio la casata dei Conti di Ceccano, della quale lo stesso Gregorovius scrive: \u00abNei Monti Volsci primeggia dinastia antichissima della contrada la casa dei Conti di Ceccano che, per ricchezza e dignit\u00e0, era nella Chiesa tenuta in gran conto. Quei signori si erano fatti potenti prima ancora che sorgessero in fiore i Colonna; gi\u00e0 fin dal tempo di Enrico IV si teneva nota che Gregorio, uno dei loro antenati, aveva ivi officio di Conte. La morte di lui (1104) \u00e8 la prima volta che si faccia menzione di questa casa di Conti.\u00bb\nTra i personaggi pi\u00f9 significativi della casata troviamo Giovanni da Ceccano, autore della celebre \"Cronaca di Fossanova\" che si spinge fino al 1217, e ben quattro cardinali: Annibaldo, Giordano, Stefano e Teobaldo, domenicano, che insegn\u00f2 teologia a Parigi e fu in stretti rapporti con san Tommaso d'Aquino di cui contribu\u00ec a diffondere la dottrina.\nDei Conti di Ceccano ricordiamo Berardo I (1204-1254) che tra i suoi numerosi feudi scelse come residenza abituale proprio Maenza e vi fece costruire lo splendido Palazzo Baronale, palazzo che ospit\u00f2 anche Tommaso d'Aquino, il quale, come risulta dai verbali del procedimento di canonizzazione, comp\u00ec a Maenza il suo primo miracolo. Altro importante personaggio della casata fu Giacomo I (1299-1363) che prese parte attiva alle travagliate vicende che sconvolsero lo Stato della Chiesa nel periodo in cui la sede pontificia era trasferita ad Avignone: Giacomo I dispose che le sue spoglie fossero tumulate in una cappella del duomo di Maenza.\nTra gli avvenimenti che portarono Maenza alla ribalta della storia, un fosco episodio avvenuto nel settembre del 1123. Un familiare pontificio di nome Crescenzio, forse incaricato dal Papa di riscuotere i tributi dei feudatari della zona fu assassinato nel territorio di Maenza e rapinato di tutto quanto portava con s\u00e9. Papa Callisto II ritenne responsabile del fatto il Signore di Maenza, contro il quale fece muovere immediatamente le truppe pontificie; il paese fu occupato e il feudatario, dopo un processo sommario, decapitato sulla piazza del castello. L'episodio \u00e8 sintomatico della situazione di costante conflittualit\u00e0 esistente all'epoca tra la Santa Sede, che andava progressivamente consolidando il controllo politico-amministrativo sul proprio territorio, e i feudatari, che, gelosi della loro autonomia, tentavano di resistere all'opera accentratrice dei Papi.\nAnche successivamente, a seguito di altre ribellioni dei feudatari della zona, Maenza con altri centri limitrofi fu di nuovo occupata dalle truppe pontificie inviate da papa Onorio III (1216-1227).\nSempre nell'ambito delle contese territoriali, e in particolare della secolare rivalit\u00e0 tra Orsini e Colonna, rientra un significativo evento della storia di Maenza: con una bolla del 28 maggio 1300 papa Bonifacio VIII, sostenuto dagli Orsini, confisc\u00f2 il feudo dei Conti di Ceccano, che erano schierati dalla parte dei Colonna, e lo pass\u00f2 direttamente sotto il dominio del cardinale Matteo Orsini.\nMaenza torn\u00f2 ai conti di Ceccano nel 1304 per volere di papa Benedetto XI, che pretese per\u00f2 da loro formale atto di sottomissione.\nFra i rappresentanti della casata dei conti di Ceccano l'ultimo Signore di Maenza fu Raimondello, che la ebbe in feudo dalla madre Margherita, figlia di Giacomo I; Raimondello rinnov\u00f2 il castello e fece costruire una nuova cinta muraria.\nDal 1346 Maenza pass\u00f2 ai Caetani e successivamente, come gi\u00e0 detto, a varie altre casate che, per\u00f2, le attribuirono scarsa importanza e la trascurarono lasciandola lentamente decadere; il colpo di grazia Maenza lo ricevette nel 1520, quando fu saccheggiata e distrutta da Giovanni dalle Bande Nere, inviato da papa Leone X.\nUn altro papa Leone, dopo quasi quattro secoli, si interess\u00f2 di Maenza in termini positivi: si tratta di Leone XIII (1878-1903), nativo della vicina Carpineto. Il feudo pass\u00f2 infatti alla famiglia dei conti Pecci di Carpineto, che diede i natali a Gioacchino Pecci, e l'allora papa Leone XIII, amava trascorrere lunghe giornate di caccia nel ricco territorio maentino ed in paese, dove i Pecci possedevano una bellissima abitazione con giardino posta all'ingresso del paese (Palazzo Pecci, attualmente sede del Municipio). Notevole fu l'impulso che il Papa diede alle attivit\u00e0 di carattere religioso: fu ricostruita la chiesa collegiata di Santa Maria Assunta in Cielo e fu istituito un \"Educandato per le fanciulle di civil condizione\" diretto dalle suore Adoratrici del Preziosissimo Sangue fondato da santa Maria De Mattias.\nI tempi cambiano, e avanzano le forze borghesi: nel 1930 gli eredi Pecci alienano a favore del comm. Ercole Micozzi quasi tutti i loro beni siti nei comuni di Priverno e Maenza.\nFra gli avvenimenti di maggior rilievo ricordiamo la rivolta del marzo 1911, l'influenza spagnola del 1918 e la distruzione di una parte dell'abitato a causa di un bombardamento aereo nel 1944. Nel 1928 il Comune fu soppresso e Maenza fu collegata a Priverno; \u00e8 tornata sede comunale nel 1947 (per le sofferenze patite dalla popolazione durante questo ventennio \u00e8 stata proposta la medaglia d'argento al merito civile).\nMonumenti e luoghi d'interesse.\nArchitettura religiosa.\nLa chiesa di Santa Maria Assunta di Maenza, sorge in Piazza del Duomo, accanto al fianco sinistro del Castello Baronale. L'edificio di culto \u00e8 stato restaurato per volere di papa Leone XIII. Oggi si presenta con linee neoclassiche. La facciata principale \u00e8 caratterizzata da un ampio pronao, formato da quattro colonne con capitello ionico, e da un frontone dentellato con al centro lo stemma dei Pecci. La facciata si caratterizza anche per i suoi campanili visibili anche a distanza.\nL'interno, invece, si presenta a tre navate e la zona presbiterale absidata, preceduta da un arco trionfale, presenta una grande cupola sostenuta da colonne con capitelli ionici. Sulla parete si impone la tela dell\u2019\"Assunzione di Maria\" dipinta da Vincenzo Pasqualoni nel 1874.\nAltri dipinti di pregio decorano le navate laterali. Tra questi, nella navata sinistra, oltre alla tela con \"San Tommaso d\u2019Aquino\", di Paolo Tadolini (1899), \u00e8 l\u2019affresco staccato con la \"Madonna delle cerase\" del XV secolo, rinvenuto nella chiesa di S. Giacomo nel 1975. L\u2019opera, di autore ignoto, riprende i canonici modelli della Vergine in trono col Bambino: Maria indossa un ampio manto rosso e poggia i piedi su di un cuscino, il Figlio \u00e8 seduto sulle sue gambe e prende dalle mani della Madre alcune rosse ciliegie, tipiche prelibatezze del territorio maentino che, in questo particolare contesto, rimandano a simbolo del sangue di Cristo versato sulla croce e ne prefigurano la Passione. Nella navata destra si conservano due tele di notevoli dimensioni di Giovanni Cingolani, dipinte dall\u2019artista maceratese su commissione di papa Pio X all\u2019inizio del Novecento: \"San Rocco\" \u00e8 una tela di grandi dimensioni dove la figura giganteggia nello scenario paesistico, che sulla sinistra mostra un ampio scorcio con la citt\u00e0 di Maenza; \"San\" \"Leone Magno\" (1905) \u00e8 opera di ispirazione neo rinascimentale nella scelta della statuaria figura isolata, in posa solenne e monumentale. numerose sono invece le statue che raffigurano i Santi a cui sono devoti i Maentini come la statua di Sant'Eleuterio (Patrono di Maenza), di Santa Rita, Santa Maria Madre di Ges\u00f9, San Giuseppe, il Sacro Cuore, il Santissimo Corpo di Ges\u00f9 e la Madonna Addolorata.\nNella Chiesa vi sono anche un Fonte Battesimale e un Tabernacolo dell\u2019Olio Santo, realizzato in pietra e databile al del XVI secolo. Vi sono rappresentati quattro angeli, due dei quali sollevano la cortina del baldacchino ove \u00e8 conservato il Corpo di Cristo.\nDal 2016, la Chiesa, nella parte destra del Crocifisso ospita un mattone della Porta Santa del Giubileo Della Misericordia A.D. 2016.\nCollocata nella omonima piazza al cui centro \u00e8 una fontana in pietra, la chiesa di S. Reparata \u00e8 una costruzione le cui origini si fanno risalire al XV secolo. Nei secoli ha subito numerosi rimaneggiamenti e oggi presenta una semplice facciata intonacata, con unico portale, scandita da quattro lesene, sormontata da un timpano triangolare al di sotto del quale \u00e8 una finestra rettangolare. Sulla sinistra vi \u00e8 l\u2019antico convento francescano, attualmente sede della biblioteca comunale.\nLa Chiesa ospita diverse statue a cui sono devoti i maentini quali quella della compatrona di Maenza, Santa Reparata, quella di Sant'Antonio da Padova, San Rocco e Santa Maria di Lourdes.\nLa chiesa, attesta l'esistenza di piccoli nuclei famigliari gi\u00e0 dall'et\u00e0 romana grazie ad un'iscrizione su pietra calcarea che rimanda la Chiesa ad un ex sepolcro romano appartenuto a Lucio Asinio Cudia, figlio di Lucio, della trib\u00f9 Ufentina che ancora in vita costru\u00ec il sepolcro per s\u00e9 e per Suestidia, figlia di Marco.\nGli elementi paleografici, la mancanza della dedica agli dei Manni, il gentilizio Asinio e il rarissimo cognome Cudia orientano per l'iscrizione tra la tarda et\u00e0 repubblicana e l'inizio del I sec. d.C.\nLa piccola Chiesa nel corso degli anni ha subito vari restauri ed attualmente ospita la statua del Santo Patrono, la statua di Maria e del Sacro Cuore di Ges\u00f9. Nelle pareti della Chiesa, stanno riaffiorando antiche pitture e forse antichi affreschi.\nArchitetture civili.\nPrende il nome dall'omonima famiglia che governava il feudo di Maenza e si trova a pochi metri dalla \"Loggia dei Mercanti\". Il palazzo, ristrutturato nel corso del tempo, oggi un'ala ospita gli uffici del Comune e della Biblioteca comunale, mentre l'altra parte \u00e8 di propriet\u00e0 privata. Qui dimor\u00f2 per qualche estate il giovane Gioacchino Pecci, successivamente eletto al soglio pontifico con il nome di Leone XIII, come testimonia una lapide all'interno dell'abitazione privata.\nArchitettura militare.\nll Castello Baronale di Maenza assume l'aspetto attuale solo nel 1500 per volont\u00e0 dei Conti di Ceccano. Inizialmente, infatti, venne eretto come torre di avvistamento intorno al 1100-1200. Successivamente la torre venne abitata dalle famiglie feudatarie che nel corso del tempo, si sono susseguite alla guida di Maenza, ognuna delle quali ha apportato alcuni miglioramenti alla struttura. Ma le modifiche pi\u00f9 importanti sono avvenute grazie all'insediamento dei Conti di Ceccano. Bernardo I, infatti, la scelse come residenza e questo port\u00f2 all'ampliamento di quella che era una semplice torre di avvistamento nell'attuale Palazzo Baronale. Il corpo centrale, a pianta quadrangolare, costituito da quattro piani e il terrazzo, venne ampliato con l'aggiunta di due torri di rinforzo e con l'allargamento dello spessore delle mura per resistere alle armi da fuoco.\nAl terzo piano del corpo centrale del castello si trovava il piano nobile ed \u00e8 proprio in queste stanze che nel 1274 soggiorn\u00f2 san Tommaso d'Aquino. Il santo fece sosta al castello di Maenza mentre si stava recando a Lione per il Concilio Ecumenico indetto da papa Gregorio X. Oggi \u00e8 ancora possibile visitare la stanza del castello dove soggiorn\u00f2 e che apparteneva alla nipote Francesca d'Aquino. \u00c8 proprio qui che avvenne il miracolo delle aringhe fresche, prima che il Santo, compreso che i suoi giorni stavano per finire, decidesse di trasferirsi nell'abbazia di Fossanova. La stanza con volta a crociera era interamente affrescata.\nNel 1986 il maniero venne ristrutturato e oggi, visitabile gratuitamente, \u00e8 utilizzato per iniziative culturali. Inoltre \u00e8 possibile visitare le sue 25 stanze distribuite su quattro piani e la mostra didattica permanente sulla storia del castello.\nUna serie di pannelli permettono di conoscere la storia di questo maniero e l'evoluzione che ha avuto nel corso del tempo. Lungo il percorso \u00e8 possibile ammirare anche i costumi di foggia medievale e rinascimentale utilizzati dall'Associazione del Venerd\u00ec Santo in occasione delle diverse rappresentazioni.\nOggi il Castello ospita concerti di musica sacra e classica, oltre che rassegne, mostre, spettacoli, matrimoni sacri e civili.\nAltro.\nLa piazza coperta, di origini medievali, sorge in prossimit\u00e0 della Porta Maggiore, uno degli accessi al borgo medievale di Maenza. La tradizione narra che la Loggia dei Mercanti fosse stata costruita per tutte quelle persone che, giunte a Maenza a tarda sera e impossibilitate ad accedere al borgo perch\u00e9 le porte erano chiuse, potessero trovare riparo dalle intemperie proprio in questo luogo.\nNel tempo la loggia \u00e8 stata utilizzata anche come mercato, da qui il suo nome. Oggi ristrutturata \u00e8 utilizzata per incontri e manifestazioni. Inoltre, su una parete, l'Amministrazione Comunale ha posto una lapide che ricorda le vittime del primo conflitto mondiale. Dalle sue finestre \u00e8 possibile ammirare il panorama sottostante.\nLa piazza dedicata alla cittadina francese di Bouff\u00e9mont, con la quale Maenza \u00e8 gemellata dal 1991, sorge all'interno del borgo medievale. La piazza \u00e8 utilizzata, di sovente, per eventi culturali e musicali che animano il calendario di appuntamenti nei mesi estivi.\nSociet\u00e0.\nLingue e dialetti.\nIl dialetto di Maenza rientra tra i dialetti caratteristici dei Monti Lepini. La zona in questione, in parte compresa nella provincia di Latina, e in parte in quelle di Frosinone e Roma, \u00e8 sempre appartenuta allo stato Pontificio e, dal 1870, al Lazio. Il dialetto appartiene quindi ai cosiddetti \"Dialetti mediani\", quindi affine ai dialetti dell'Umbria, delle Marche centrali, della parte dell'Abruzzo negli immediati dintorni dell'Aquila e del Lazio \"Pontificio\". \u00c8 a tutti gli effetti un dialetto mediano e specificatamente \"laziale centro-settentrionale\" (spesso impropriamente definito \"ciociaro\"). In esso quindi vi \u00e8 la metafonesi sabina per ci\u00f2 che concerne le vocali all'interno della parola, e termini del lessico chiaramente di quella tipologia dialettale (che per\u00f2 \u00e8 possibile ritrovare anche in vari comuni del Lazio sud borbonico). Ad es abbiamo \"a\u00e9cco\" (qui), \"\"ng\u00ecma\" (sopra), \"\u00f9tteri\" (ragazzi) \"bocchi\" (soldi) ed espressioni verbali particolari tipiche anche del dialetto sabino, come ad esempio \"\"M'ao ditto\" (mi hanno detto) oppure \"\"f\u00e0o\" (fanno) o delle parlate laziali centro-settentrionali a nord di Frosinone, come \"\"leggimo\" (leggiamo\") \"arrivimo\" (arriviamo). Queste coniugazioni in -\"imo\" della prima persona plurale si rilevano, curiosamente, anche nei dialetti di Formia e Gaeta (paesi pi\u00f9 a Sud, sempre in provincia di Latina, ma storicamente appartenuti al Regno di Napoli)..\nReligione.\nSant'Eleuterio.\nA Maenza \u00e8 venerato Sant'Eleuterio Vescovo e Martire, il quale fu ordinato vescovo e inviato per la missione nell'Illiria, in Puglia e in Sicilia. Sub\u00ec le persecuzioni dell'imperatore Adriano e dopo essere stato rinchiuso in prigione venne condannato a giacere sopra un letto di ferro infuocato, poi su una graticola rovente, cos\u00ec come nella vasca bollente di olio, pece e resina, infine esposto ai leoni per essere divorato. Egli, per\u00f2 sopportando tutto, trionfa e resta fermo nella fede. L'imperatore allora decise di condannarlo a morte e fu sgozzato insieme alla sua Santa madre Anzia.\nNella Chiesa dedicata in suo onore, c'\u00e8 un rilievo in marmo bianco che raffigura Sant'Eleuterio nel giorno della sua ordinazione di Vescovo, insieme a sua Madre Anzia. il rilievo \u00e8 posto nell'entrata principale in asse con la porta d'entrata e a distanza non \u00e8 possibile vedere la scena, ma l'occhio deve esser molto attento a notare i vari personaggi che compongono la scena, si vede infatti Sant'Eleuterio prostrato mentre sta ricevendo l'ordine vescovile dal Vescovo Aniceto e di fianco la madre del Santo, Anzia, prostrata davanti ai suoi piedi.\nSant'Eleuterio, per la sua grande missione svolta in Sicilia, \u00e8 molto venerato in quella regione, ma sotto il nome latino \"San Liberale\". Nel territorio sottostante Maenza sono state trovate ceramiche risalenti alla Sicilia dell'et\u00e0 preistorica; questo testimonia un antico legame tra Maenza e la Sicilia, tanto che proprio in questa regione c'\u00e8 un feudo che porta il nome di Maenza. Forse per questo motivo veneriamo questo Santo, un collegamento Antico tra Maenza e la Sicilia.\nA Maenza sono presenti due statue del Santo, una che risiede nella parte sinistra della Parrocchia Santa Maria Assunta in Cielo e un'altra nella Chiesa di Santa Reparata. Dal 2015, nella chiesetta dedicata al Martire, c'\u00e8 un quadro che lo raffigura.\nNella Parrocchia di Santa Maria Assunta in Cielo \u00e8 custodita una reliquia del Santo, un osso del braccio destro, racchiuso in una struttura in oro e argento raffigurante il braccio e la mano che impugna un ramoscello di ulivo simbolo di Pace.\nSempre nella Parrocchia sono custoditi gli stendardi che vengono portati in processione, cuciti a mano dalle Suore del Preziosissimo Sangue di Ges\u00f9.\nLa festa inizia con la novena il 20 maggio, dove per nove giorni vengono ripercorse le tappe pi\u00f9 importanti della vita del martire, dopodich\u00e9 il 28 maggio viene celebrata la processione che parte dal paese e raggiunge la campagna nel luogo della chiesetta dedicata al santo; la chiesetta per quel giorno di festa \u00e8 addobbata con un arco trionfale nella porta centrale con mortella (tipica pianta verde) e fiori rossi (la chiesa viene lasciata addobbata per un mese); qui viene celebrata la Santa Messa, dopodich\u00e9 parte una fiaccolata che raggiunge di nuovo il paese per concludersi nella parrocchia. Il 29 maggio vengono celebrate le Sante Messe sia nella Parrocchia che nella Chiesa di Santa Reparata, per poi continuare con la Santa Messa Solenne e concludere con la Processione che percorre tutte le vie del paese.\nLa ragione per cui viene festeggiato qui a Maenza, il 29 maggio \u00e8 del tutto sconosciuta, infatti nel Martirologio Romani, il nome di Sant\u2019Eleuterio, compare il 18 aprile per quanto riguarda gli atti Latini, compare invece il 15 dicembre per quanto riguarda gli Atti Greci.\nSecondo alcuni storici che in anni indietro hanno tentato di ricostruire il perch\u00e9 a Maenza viene festeggiato il 29 maggio, si sono sviluppate diverse teorie che provengono tutte da fonti orali:\no C\u2019\u00e8 chi sostiene che venga festeggiato in questo giorno perch\u00e9 la venerazione si faceva pi\u00f9 forte nei periodi di gran caldo e allora tutti i paesani pregavano affinch\u00e9 arrivasse un po' di pioggia per salvare l\u2019agricoltura;\no C\u2019\u00e8 chi sostiene che proprio il 29 maggio arriv\u00f2 a Maenza la reliquia del Santo che abbiamo qui in Parrocchia;\no Altri ancora sostengono che la data coincida con la fine di qualche guerra o carestia grave.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 139 imprese operanti nel territorio comunale, che rappresentavano lo 0,35% del totale provinciale (39.304 imprese attive), hanno occupato 295 addetti, lo 0,24% del dato provinciale (122.198 addetti); in media, ogni impresa nel 2015 ha occupato due persone (2,12)."}
{"id": "30263", "revid": "1652635", "url": "https://it.wikipedia.org/wiki?curid=30263", "title": "Monte San Biagio", "text": "Monte San Biagio \u00e8 un comune italiano di abitanti della provincia di Latina nel Lazio meridionale.\nGeografia fisica.\nTerritorio.\nIl nucleo pi\u00f9 antico del paese sorge sul crinale di una propaggine del Monte Calvo, nella catena dei Monti Ausoni, che si protende verso la Piana e il Lago di Fondi. Il territorio comunale \u00e8 per gran parte montuoso e culmina nei m 1090 s.l.m. del Monte delle Fate (anticamente detto \"Tifata\"). La zona pianeggiante si estende tra i Monti Ausoni e il Lago di Fondi, comprendendo le valli di San Vito e di Valle Marina (in origine Valmarino).\nClima.\nClassificazione climatica: zona C, 1319 GR/G\nStoria.\nLa prima citazione del \"castellum\" \"Monticelli\" risale all'anno 1099 quando il nobile Crescenzo, abitante nella rocca di Monticelli, vende un appezzamento di terreno. \nQuesto \"castrum\" fece parte del ducato di Fondi fino al 1140; da allora fu incluso nella contea normanna di Fondiconte, inquadrata nel Regno di Sicilia e concessa in feudo alla famiglia Dell'Aquila. Successivamente pass\u00f2 sotto il dominio delle famiglie Caetani (1299), Colonna (1494), Gonzaga (1570), Carafa (1591), Mansfeld (1690) e Di Sangro (1721).\nFece parte fino al 1818 della diocesi di Fondi e quindi della diocesi di Gaeta, che nel 1848 divenne arcidiocesi. Fece parte inoltre per secoli e fino al 1927 della provincia di Terra di Lavoro. Nel territorio di Monte San Biagio \u00e8 inglobato il comprensorio della scomparsa Villa San Vito (\"Villa Sancti Viti\"), piccolo centro abitato sorto nel medioevo nella valle di San Vito, detta cos\u00ec per l'esistenza di una cappella dedicata a quel santo; questo centro, feudo dei vescovi di Fondi che vi avevano un palazzo, fu fatto distruggere agli inizi del Cinquecento da Isabella Colonna, contessa di Fondi. \nDopo l'Unit\u00e0 d'Italia, il comune di Monticelli (o Monticello di Fondi) dovette assumere un nuovo nome per evitare confusione con altri comuni ugualmente denominati. Il consiglio comunale nel 1862 decise di mutare il nome in Monte San Vito ma, a causa di altre omonimie, deliber\u00f2 nello stesso anno di assumere la denominazione di Monte San Biagio, in onore del santo patrono.\nFino all'Unit\u00e0 d'Italia Monticelli fu il primo centro abitato del Regno delle Due Sicilie in cui si imbattevano i viaggiatori che da Roma raggiungevano Napoli mediante la Via Appia. Infatti il confine tra lo Stato della Chiesa e il Regno di Napoli (diventato nel 1815 Regno delle Due Sicilie) correva sulle creste dei Monti Ausoni, passando per il Monte delle Fate (anticamente Tifata): sulla Via Appia, alla Torre dell'Epitaffio (detta cos\u00ec da un'iscrizione del 1568 tuttora esistente), avveniva l'attraversamento del confine. Il posto doganale, in cui i doganieri del Regno controllavano i viaggiatori e le merci, si trovava nella localit\u00e0 Portella dove sono ancora visibili le torri e la porta sotto cui passava la Via Appia. \nMonte San Biagio tra il XVI e il XVII secolo fu afflitta da una grave crisi dovuta tra l'altro alla recrudescenza delle febbri malariche che affliggevano la Piana di Fondi invasa dalle paludi. Nel 1637 era quasi completamente disabitata; tuttavia, grazie ad una forte immigrazione dalle retrostanti zone montane e per effetto della bonifica compiuta dalla principessa Anna Carafa nel 1639, la popolazione ricominci\u00f2 a crescere fino a raggiungere le 1429 anime nel 1697.\nPer la sua posizione alla frontiera tra due stati, Monte San Biagio fu interessata dal fenomeno del cosiddetto Brigantaggio postunitario, soprattutto nel periodo tra il 1861 e il 1870, cio\u00e8 prima che anche il Lazio e Roma fossero annessi al Regno d'Italia.\nSimboli.\nLo stemma del Comune di Monte San Biagio \u00e8 stato concesso con il decreto del Presidente della Repubblica del 28 luglio 2005.\nMonumenti e luoghi d'interesse.\nArchitettura religiosa.\n\"Chiesa di S. Giovanni Battista\": vi si conserva il trittico dello \"Sposalizio mistico di santa Caterina\" (1500), commissionato dal canonico Evangelista Scacco di Monticello al pittore Cristoforo Scacco di Verona.\n\"Ex chiesa di S. Antonio Abate.\"\n\"Ex chiesa di S. Rocco\".\n\"Ex chiesa della Madonna della Ripa\". \n\"Ex chiesa della Madonna delle Spiagge\".\n\"Resti dell'ex chiesa di S. Biagio\".\nArchitettura militare e civile.\n\"Castello\" (sec. XIV)\n\"Casa del pittore Cristoforo Scacco di Verona\" (sec. XV)\n\"Porta San Rocco\"\nAltro.\n\"Epitaffio\", monumento con epigrafe fatto erigere nel 1568 dal vicer\u00e9 di Napoli Perafan de Ribera davanti al posto di confine per segnalare ai viaggiatori l'ingresso dallo Stato Pontificio nel Regno di Napoli.\n\"Amanti\", sotto l'arco del Vernone, rilievo su pietra di Peppino Quinto (2002).\n\"Fontana delle Rocce\", in via Roma, opera dello scultore lenolese Peppino Quinto (2003). \nCultura.\nCucina.\nNotevole la tradizione gastronomica che la identifica e la differenzia dalle altre localit\u00e0 della zona, anche sotto il profilo della ristorazione, sempre di buon livello. Ottime le salsicce di Monte San Biagio, i gamberi del lago di Fondi, gli asparagi selvatici.\nImportante anche la presenza della quercia da sughero che trova nella sughereta di San Vito, una delle rarissime zone di produzione al di fuori della Sardegna e che rende il paesaggio simile a un bosco della Gallura. Purtroppo l'assenza di un progetto ambientale di tutela e di salvaguardia dall'abuso edilizio rischia di far perdere per sempre un cos\u00ec straordinario territorio.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 281 imprese operanti nel territorio comunale, che rappresentavano lo 0,71% del totale provinciale (39.304 imprese attive), hanno occupato 653 addetti, lo 0,53% del dato provinciale (122.198 addetti); in media, ogni impresa nel 2015 ha occupato due persone (2,32).\nInfrastrutture e trasporti.\nStrade.\nIl comune \u00e8 attraversato dalla Strada Statale 7 Via Appia che collega Monte San Biagio a Latina e Roma.\nFerrovie.\nMonte S. Biagio ha una stazione ferroviaria, ubicata lungo la Ferrovia Roma-Formia-Napoli. La stazione gode di un buon flusso passeggeri, infatti in essa fermano circa 25 treni al giorno, verso Roma Termini, Napoli Centrale e Formia.\nMobilit\u00e0 urbana ed extraurbana.\nLa rete di trasporto comunale \u00e8 gestita da Europa Viaggi, con corse che interessano tutte le frazioni e la Stazione di Monte San Biagio-Terracina Mare.\nIl trasporto extraurbano \u00e8 gestito da Cotral che effettua corse per tutta la provincia, fino a Latina, Formia e Cassino.\nAmministrazione.\nNel 1927 passa dalla provincia di Caserta in Campania alla provincia di Roma nel Lazio, e nel 1934 alla nuova provincia di Littoria, costituita dal governo fascista dell'epoca.\nBibliografia.\nInnocenzo Angeloni, \"Un trittico del 1500 e la patria del suo autore\", Fondi, Tip. Pansera, 1931.\nDario Lo Sordo (a cura di), \"Cristoforo Scacco\", Fondi, Confrontografic, 1981.\nDario Lo Sordo, Carlo Macaro, Giovanni Pesiri, (a cura di), \"Sacra visitatio totius Fundanae dioecesis ab ill.mo et r.mo episcopo Joanne Bap.ta Comparini peracta, anno 1599\",vol. II, Marina di Minturno, Caramanica, 1983.\nDario Lo Sordo, \"Monte San Biagio\", Monte San Biagio, Associazione Pro Loco, 1988.\nGiovanni Pesiri, \"Una caduta senza rumore: Pietro di Leone ultimo duca di Fondi (1140)\", in \"Scritti in onore di Girolamo Arnaldi offerti dalla Scuola nazionale di studi medioevali\", cur. A. Degrandi, O. Gori, G. Pesiri, A. Piazza, R. Rinaldi, Roma, ISIME, 2001, pp. 393-423._\nGiovanni Pesiri, Bruna Angeloni, \"Una fonte inedita per la storia di Monte San Biagio (LT): le pergamene dell\u2019archivio parrocchiale di S. Giovanni Battista (1686-1703)\", in \"Annali del Lazio Meridionale\", 5/1 (2005), pp. 63-96._\nBruna Angeloni, Giovanni Pesiri (a cura di), \"Apprezzo dello Stato di Fondi fatto dalla Regia Camera nell\u2019anno 1690\", edizione con note di commento, Firenze, Il Valico, 2008.\nGiovanni Pesiri (a cura di), \"Pergamene nell'archivio del capitolo cattedrale di San Pietro in Fondi (1140-1494)\", Roma 2015 (Fonti per la storia dell'Italia medievale. Regesta chartarum, 59). _"}
{"id": "30264", "revid": "2056951", "url": "https://it.wikipedia.org/wiki?curid=30264", "title": "Norma", "text": ""}
{"id": "30268", "revid": "228587", "url": "https://it.wikipedia.org/wiki?curid=30268", "title": "Stellanello", "text": "Stellan\u00e8llo (\"\u0160tellan\u00e9llu\", \"Stalan\u00e9llu, Stananelu\" o \"Stenanelo\" in ligure) \u00e8 un comune italiano sparso di 823 abitanti della provincia di Savona in Liguria. La sede comunale \u00e8 ubicata nella frazione di San Gregorio, in borgata Rossi.\nGeografia fisica.\nIl territorio di Stellanello \u00e8 situato nell'alta valle del torrente Merula, non lontano dal crinale che la divide dalla valle del torrente Lerrone.\nStoria.\nIl nome del paese sarebbe legato ad una tradizione popolare, un racconto che narra la triste storia di Andalora. La leggenda vuole che il principe saraceno Al Kadir, durante una razzia lungo le coste liguri, vide la bella Andalora (che significa landa d'oro) e la volle rapire, legandola all'albero maestro della propria nave. Il promesso sposo di lei, Stefanello, la raggiunse nottetempo, mentre la nave era ormeggiata presso Capo Mele, ma nel vano tentativo di liberarla venne scoperto e ucciso. Andalora, per il dolore, e per non restare in mano dei saraceni, si gett\u00f2 in mare. Il sacrificio dei due giovani, sempre secondo la leggenda, spinse il principe Al Kadir a convertirsi alla fede cristiana. Da allora i due paesi limitrofi di Andora e Stellanello portano questi nomi in memoria dei due giovani.\nIl primo documento attestante il nome di Stellanello risale al 1170 quando la Valle era compresa nel vasto dominio dei marchesi di Clavesana; furono probabilmente questi ad edificare sul poggio sottostante la frazione di San Gregorio un castello di cui oggi rimangono solo i ruderi. Nel terzo decennio del XIV secolo il feudo di Stellanello pass\u00f2 per acquisizione dotale ai Del Carretto marchesi di Savona e signori del Finale; all'inizio del Seicento pervenne per successione ereditaria ai Doria, principi di Melfi e signori di Loano.\nNel 1303 la valle di Stellanello si dot\u00f2 di un proprio statuto, uno dei pi\u00f9 antichi della Liguria: venivano eletti quattro consoli, uno per ogni quartiere o \"cappella\", e sedici consiglieri, quattro per quartiere, con il compito di gestire l'amministrazione pubblica e, in comunione col luogotenente del signore feudale, la giustizia.\nNel 1462, messer Francesco Divizia, ricco signore di Perugia, si rifugi\u00f2 a Stellanello in seguito alle lotte tra guelfi e ghibellini che imperversavano nella citt\u00e0 perugina. Fra i suoi discendenti ci furono vari personaggi illustri, tra i quali Marco Ambrogio Divizia, che nel Cinquecento fu allo stesso tempo capitano dei Corazzieri e comandante delle galere del principe Andrea Doria, e il prete Marco Antonio Divizia, che con lascito testamentario del 23 luglio 1707 istitu\u00ec l'Opera Pia Divizia, preposta all'istruzione dei giovani del luogo.\nCon i preliminari di Vienna del 1735 il feudo di Stellanello fu assoggettato al Regno di Sardegna. Annesso alla Repubblica Ligure dal 1801, la municipalit\u00e0 stellanellese fece parte dal 1803 del V cantone del Capo Mele nella Giurisdizione degli Ulivi; nel 1804 furono inglobati nell'unica municipalit\u00e0 stellanellese gli ex comuni di Testico, Cappella Soprana, San Damiano, San Gregorio, San Vincenzo e Villarelli. Dal 13 giugno 1805 al 1814 venne compresa nel Dipartimento di Montenotte del Primo Impero francese.\nRicostituito nel 1815 il comune di Testico, al quale Stellanello cedette la frazione di Poggio Bottaro (1818), fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel III mandamento di Andora del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana Ponente Savonese. Dal 2014 al 2019 ha fatto parte dell'Unione dei comuni della Val Merula e di Montarosio.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 13 maggio del 2003. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Stellanello sono .\nGeografia antropica.\nIl territorio comunale \u00e8 costituito, oltre che dalla borgata capoluogo di Rossi, da numerose altre borgate storiche gravitanti attorno alle cinque frazioni di San Damiano, San Gregorio, San Lorenzo, San Vincenzo e Santa Maria, per una superficie territoriale di 17,81\u00a0km\u00b2.\nStoricamente le borgate fanno riferimento alle frazioni secondo il seguente schema riprodotto nello statuto comunale:\nConfina a nord con i comuni di Testico, Casanova Lerrone e Garlenda, a sud con Diano Arentino (IM), Diano San Pietro (IM) e Villa Faraldi (IM), ad ovest con Chiusanico (IM) e ad est con Andora.\nEconomia.\nLa principale risorsa economica del paese \u00e8 l'attivit\u00e0 agricola con produzioni soprattutto di ortaggi e frutta, specie le pesche. Nelle colline circostanti avviene, grazie alla nutrita presenza di frantoi, la lavorazione delle olive trasformando il raccolto in pregiato olio di oliva locale.\nInfrastrutture e trasporti.\nStrade.\nIl territorio di Stellanello \u00e8 attraversato principalmente dalla strada provinciale 13 di val Merula che permette il collegamento del capoluogo comunale con Andora, ad est, e con Testico verso ovest. Sempre dal territorio testicese la provinciale 18 consente di raggiungere Andora attraversando, verso la parte pi\u00f9 settentrionale del comune stellanellese, il territorio frazionario di San Damiano."}
{"id": "30269", "revid": "327773", "url": "https://it.wikipedia.org/wiki?curid=30269", "title": "Ossimoro", "text": "L'ossimoro (dal greco , composto da , \u00abacuto\u00bb e , \u00abottuso\u00bb) \u00e8 una figura retorica che consiste nell'accostamento di due termini di senso contrario o comunque in forte antitesi tra loro.\nEsempi: \"disgustoso piacere, illustre sconosciuta, silenzio assordante, lucida follia.\" Data l'etimologia del termine, anche la stessa parola \"ossimoro\" \u00e8 a sua volta un ossimoro.\nCaratteristiche.\nA differenza della figura retorica dell'antitesi, i due termini sono spesso incompatibili e uno di essi ha sempre una funzione determinante nei confronti dell'altro: si tratta quindi di una combinazione scelta deliberatamente da chi scrive o comunque stilisticamente mai casuale, tale da creare un originale contrasto, ottenendo spesso sorprendenti effetti stilistici. \nL'ossimoro \u00e8 privo di senso logico quando vi sono predicati contraddittori (\"merito immeritato\", \"movimento fermo\" = moto immoto) o contrari (\"oscura chiarezza\", \"velocit\u00e0 lenta\"), ma acquista senso se la predicazione si riferisce ad aspetti diversi della locuzione o se vi \u00e8 un senso traslato: un \"merito immeritato\" segnala la differenza tra il riconoscimento collettivo del merito e il giudizio personale del locutore, il \"movimento fermo\" indica una mossa decisa, l\"'oscura chiarezza\" del pensiero (per esempio) di Eraclito distingue la sostanza del pensiero e la sua forma espressiva, la \"velocit\u00e0 lenta\" introduce una nozione comparativa di velocit\u00e0.\nSe alcuni ossimori sono stati immaginati per attirare l'attenzione del lettore o dell'interlocutore, altri nascono per indicare una realt\u00e0 che non possiede nome. Questo pu\u00f2 accadere perch\u00e9 una parola non \u00e8 mai stata creata, oppure perch\u00e9 il codice della lingua, in virt\u00f9 di alcuni limiti formali, deve contraddire se stesso per poter indicare alcuni concetti particolarmente profondi. Ci\u00f2 accade spesso in poesia; si riportano qui dei versi di \"S'amor non \u00e8\", un sonetto di Petrarca:\ne dell\"'Infinito\" di Giacomo Leopardi, classico esempio che illustra come il rapporto di antitesi non debba necessariamente essere perfetto:\nO dal coro per la morte di Ermengarda nell'Adelchi di Manzoni, dove all'ossimoro si accosta l'enjambement:\nLa notevole incisivit\u00e0 e forza delle espressioni basate su ossimori \u00e8 stata ampiamente sfruttata nella lingua di tutti i giorni e anche in tutta una serie di forme di arte per produrre titoli di opere:\n\u00c8 questo il caso soprattutto a partire dal ventesimo secolo."}
{"id": "30270", "revid": "57872", "url": "https://it.wikipedia.org/wiki?curid=30270", "title": "Testico", "text": "T\u00e8stico (\"T\u00e9\u0161tegu\", \"T\u00e9stegu\" o \"T\u00e9stego\" in ligure) \u00e8 un comune italiano di 185 abitanti della provincia di Savona in Liguria.\nGeografia fisica.\nIl territorio di Testico \u00e8 situato nei pressi della dorsale che divide le due valli dei torrenti Merula e Lerrone.\nStoria.\nL'origine del toponimo Testico deriverebbe dal nome \"Testagus\" che gli stessi Romani diedero al colle dove successivamente si svilupper\u00e0 il primo \"castrum Testagi\", un insediamento considerato strategico e prettamente ad uso militare - difensivo lungo il crinale tra le valli Merula e Lerrone. Alla dominazione romana segu\u00ec l'opera di evangelizzazione intrapresa dai monaci benedettini, che ribattezzeranno il luogo con il toponimo di San Pietro del Testico.\nParte del Contado di Albenga, cos\u00ec come riportato nella carta di re Ludovico II, datata all'869, il territorio di San Pietro del Testico rientr\u00f2 in un periodo tra il XII e il XIII secolo tra i possedimenti della Castellania di Montarosio, quindi unito ad altri paesi e \"castelli\" della valle di Oneglia, ma soggetto alla giurisdizione civile e criminale della diocesi di Albenga quale \"feudo ecclesiastico\".\nFu dal 30 gennaio 1298 che questa zona del ponente savonese, dopo il benestare di una bolla papale di Bonifacio VIII, venne venduta dal vescovo albenganese Nicol\u00f2 Vascone alla famiglia Doria, nel particolare nelle dirette mani di Nicol\u00f2 e Federico Doria.\nLuogo di rifugio collinare durante le periodiche incursioni dei pirati per tutto il medioevo, la diretta propriet\u00e0 delle valli superiori ed inferiori di Oneglia passarono dal 30 aprile 1576 alle dipendenze del duca Emanuele Filiberto di Savoia; tuttavia, i feudi di Cesio e Testico rimasero tra i possedimenti personali del signore Gian Gerolamo Doria del principato onegliese.\nCirca due secoli dopo - nel 1738 - un decreto reale di Carlo Emanuele III di Savoia aggreg\u00f2 infine i restanti due territori al Regno di Sardegna, sotto la temporanea giurisdizione del marchese Doria di Ciri\u00e9.\nPat\u00ec negli anni delle campagne napoleoniche in Italia il passaggio delle truppe d'oltralpe che, nel 1796, valicato il passo del Ginestro, giunsero a Testico dove spogliarono di ogni bene prezioso la locale parrocchiale dei Santi Pietro e Paolo, razzie nel paese e la sfigurazione dell'antico stemma nobiliare doriesco presso il portale della chiesa.\nAnnessa alla Repubblica Ligure dal 1801, la municipalit\u00e0 di Testico fece parte dal 1803 del V cantone del Capo Mele nella Giurisdizione degli Ulivi, salvo poi essere soppressa dal 1804 in favore dell'unica municipalit\u00e0 di Stellanello, inserita dal 13 giugno 1805 al 1814 nel Dipartimento di Montenotte del Primo Impero francese.\nRicostituito nel 1815 il comune di Testico e ceduta da Stellanello la frazione di Poggio Bottaro (1818), fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel III mandamento di Andora del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nCon il Regio Decreto n. 774 del 28 marzo 1929 a Testico fu aggregata la frazione di Ginestro dal soppresso comune di Vellego che, in parte, conflu\u00ec sotto la municipalit\u00e0 di Casanova Lerrone.\nDurante le fasi conclusive della seconda guerra mondiale il territorio testicese fu teatro dell'omonimo eccidio che, il 15 aprile 1945, e per mano dei soldati tedeschi della Wehrmacht, port\u00f2 all'uccisione di 29 civili di Testico e frazioni.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Ponente Savonese. Dal 2014 al 2019 ha fatto parte dell'Unione dei comuni della Val Merula e di Montarosio.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 29 ottobre del 1949. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Testico sono .\nQualit\u00e0 della vita.\nIl 13 ottobre 2005 il Comune di Testico ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre al capoluogo, dalle frazioni di Ginestro e Poggio Bottaro per una superficie territoriale di . Fanno altres\u00ec parte del capoluogo comunale le borgate storiche di C\u00e0 del Rosso, Caselle, Dani e Roggio e le localit\u00e0 di Pezzuolo, Praello e San Sebastiano; a Ginestro, le borgate di Poggio, Case e Costa.\nConfina a nord con il comune di Casanova Lerrone, a sud con Stellanello, ad ovest con Cesio (IM) e Chiusanico (IM) e ad est con Casanova Lerrone e Stellanello.\nEconomia.\nBasa principalmente la sua attivit\u00e0 economica sull'allevamento del bestiame, grazie ai vasti pascoli di ovini e bovini, seppur ad oggi molto limitato.\nInfrastrutture e trasporti.\nStrade.\nIl territorio di Testico \u00e8 attraversato principalmente dalla strada provinciale 18 che permette il collegamento stradale con Stellanello, ad est. Altra arteria del territorio testicese \u00e8 la SP 13 collegante i comuni di Stellanello, a sud, e Casanova Lerrone e Cesio verso nord-ovest."}
{"id": "30271", "revid": "169529", "url": "https://it.wikipedia.org/wiki?curid=30271", "title": "Eufemismo", "text": "L'eufemismo (dal verbo greco \"\u03b5\u03c5\u03c6\u03b7\u03bc\u03ad\u03c9\" (euphem\u00e8o), \u00abrisuonare bene\u00bb, oppure dal verbo greco \"\u03b5\u03c5\u03c6\u03b7\u03bc\u03af\" (euphem\u00ec), \u00abparlar bene, dir bene\u00bb) \u00e8 una figura retorica che consiste nell'uso di una parola o di una perifrasi al fine di attenuare il carico espressivo di ci\u00f2 che si intende dire, perch\u00e9 ritenuto o troppo banale, o troppo offensivo, osceno o troppo crudo. \nEsemplificazioni.\nAd esempio:\nDifferenze e opposti.\nIl suo opposto \u00e8 il disfemismo, in cui si usa volutamente, ma in senso scherzoso o affettuoso, una parola sgradevole o volgare al posto di una normale o positiva (ad esempio: \"il vecchio\" per \"il padre\")."}
{"id": "30273", "revid": "322321", "url": "https://it.wikipedia.org/wiki?curid=30273", "title": "Norma (Italia)", "text": "Norma \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nSorge sui Monti Lepini (e fa parte dell comunit\u00e0 montana omonima), praticamente sopra una parete rocciosa scoscesa da cui \u00e8 possibile ammirare l'Agro pontino e soprattutto l'Oasi di Ninfa.\nClima.\nClassificazione climatica: zona D, 1828 GR/G\nStoria.\nCome dimostrano gli scavi archeologici di Norba, la citt\u00e0 di Norba distrutta dalle truppe di Silla, venne abbandonata e mai pi\u00f9 ricostruita. I pochissimi abitanti superstiti si spostarono sull'attuale sito, e nel corso dei secoli venne a costituirsi l'abitato di Norma. Il nucleo primario fu scelto proprio nella parte maggiormente difendibile, l'attuale rupe, la cosiddetta \"rave\". Nel Medioevo fu verosimilmente dipendenza della vicina Abbazia di Valvisciolo o del Castello Caetani di Sermoneta divenendo marchesato sotto i Borghese.\nCultura.\nIstruzione.\nI. Don Mauro Cassoni, Via Salvo d'Acquisto 1\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 162 imprese operanti nel territorio comunale, che rappresentavano lo 0,41% del totale provinciale (39.304 imprese attive), hanno occupato 299 addetti, lo 0,24% del dato provinciale (122.198 addetti); in media, ogni impresa nel 2015 ha occupato poco meno di due persone (1,85).\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Norma 1959\" che milita nel girone I laziale di 2\u00aa Categoria. \u00c8 nata nel 1959."}
{"id": "30274", "revid": "54253", "url": "https://it.wikipedia.org/wiki?curid=30274", "title": "Asindeto", "text": "Lasindeto \u00e8 una figura retorica che consiste in un'elencazione di termini o in una coordinazione di pi\u00f9 proposizioni, senza l'uso di congiunzioni, con l'ausilio di pi\u00f9 segni di punteggiatura debole. Il termine deriva , cio\u00e8 \u00abgiustapposto senza legami\u00bb.\nL'asindeto pu\u00f2 rendere il testo incalzante ma anche lento e pacatissimo. Non va confuso con il polisindeto.\nEsempi.\n\u00c8 possibile rintracciarlo anche in frasi di uso comune, quotidiano come \"detto fatto\"; \"mi piace, lo prendo\"; \"non vengo: non ho tempo\"."}
{"id": "30275", "revid": "322321", "url": "https://it.wikipedia.org/wiki?curid=30275", "title": "Pontinia", "text": "Pontinia \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nLa cittadina sorge nel cuore dell'Agro pontino e il suo territorio ricade interamente nell'area pianeggiante che fu bonificata nel XX secolo. Il centro sorge fra il fiume Sisto e la statale Appia. \nSi trova a circa fra Latina e Sabaudia, ai margini del Parco Nazionale del Circeo in un'area a forte vocazione agricola. \nStoria.\nPontinia \u00e8 delle cinque \"citt\u00e0 di fondazione\" realizzate dal regime fascista nell'Agro pontino e romano. \u00c8 la terza citt\u00e0 a nascere in ordine cronologico dopo Latina e Sabaudia.\nLa denominazione \u00e8 rimasta quella originaria, nonostante la necessit\u00e0 di rimuovere i toponimi fascisti delle citt\u00e0 che erano state fondate e che terminavano quasi tutti in \"-inia\".\nCos\u00ec mentre\u00a0 il capoluogo\u00a0assunse nel 1944 la denominazione di Latinia e, successivamente, quella attuale di Latina (il 7 giugno 1945 a seguito della pubblicazione del decreto luogotenenziale del 9 aprile 1945, n. 270), non \u00e8\u00a0ancora avvenuta tale variante per Pontinia,\u00a0 che andrebbe corretto in Pontina, e Sabaudia,\u00a0che andrebbe corretto in Sabauda.\nSorse su progetto dell'ingegnere \"Alfredo Pappalardo\", con la consulenza artistica di Oriolo Frezzotti, e venne concepita come centro di servizi per i coloni delle campagne circostanti. \nIl progetto originario prevedeva una citt\u00e0 a pianta ortogonale che ruotava intorno a due grandi piazze. Risalgono a questo periodo il Palazzo Comunale, la chiesa di Sant'Anna, la casa del Fascio (ora casa della cultura), la scuola, l'ufficio postale, il cinema-teatro, la torre dell'acquedotto. I primi abitanti provenivano prevalentemente dalla province di Mantova e Ferrara. \nUn progetto per la costruzione di Pontinia fu offerto al fascismo dall'architetto francese Le Courbiser ma fu respinto.\nI lavori per la costruzione della cittadina iniziarono il 19 dicembre 1934 e Pontinia fu ufficialmente inaugurata il 18 dicembre 1935. \nIl territorio fu ricavato dai comuni di Sezze, Terracina e Priverno.\nSociet\u00e0.\nIstituzioni, enti e associazioni.\nL'Associazione Sant'Anna 2.0 \u00e8 sorta nel 2018 per gestire la parte \"ludica\" della Festa Patronale della citt\u00e0.\nCultura.\nIstruzione.\nMusei.\nIl 18 dicembre 2011 viene inaugurato il Museo Agro Pontino.\nMedia.\nStampa.\nIl Chinino - Pontinia Magazine era un periodico di attualit\u00e0, informazione e cultura interamente dedicato alla citt\u00e0 pontina. \u00c8 nato nel giugno 2010 ed \u00e8 bimestrale. Le pubblicazioni sono cessate nel 2016.\nTelevisione.\nSL 48 \u00e8 l'unica emittente radiotelevisiva presente sul territorio comunale. Trasmette il proprio palinsesto sul digitale terrestre DVB-T sulla posizione 91 con due canali: SL48 1 e SL48 2.\nInternet.\nA.Re.Ci. STUDIO Network, nata nel novembre 2004 \u00e8 una web-tv che si occupa di cinematografia, informazione, tecnologia ed editoria in generale.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 841 imprese operanti nel territorio comunale, che rappresentavano il 2,14% del totale provinciale (39.304 imprese attive), hanno occupato 2.546 addetti, il 2,08% del dato provinciale (122.198 addetti); in media, ogni impresa nel 2015 ha occupato tre persone (3,03).\nAmministrazione.\nAltre informazioni amministrative.\nPontinia \u00e8 anche sede di un Consiglio Comunale dei Giovani, eletto per la prima volta il 13 dicembre 2009."}
{"id": "30277", "revid": "1652635", "url": "https://it.wikipedia.org/wiki?curid=30277", "title": "Priverno", "text": "Priverno \u00e8 un comune italiano di abitanti della provincia di Latina nel Lazio. Fino al 1927 ebbe il nome di Piperno.\nGeografia fisica.\nTerritorio.\nLa citt\u00e0 di Priverno, al centro della valle dell'Amaseno, sorge su un'area di modeste alture, facente parte del sistema collinare dei Monti Seiani pur risultando isolata rispetto a questi per la presenza, a Sud-ovest dell'abitato, di una profonda e incassata vallata chiamata \"Valle Cagnana\" che divide l'area urbana vera e propria dal Monte San Davino, il colle dei Seiani pi\u00f9 prossimo alla citt\u00e0. \nNonostante ci si trovi al cospetto dei due imponenti massicci calcarei dei Monti Lepini (Monte Semprevisa m 1536; Monte Gemma m 1457; Monte Malaina m 1480; Monte Salerio m 1439; Monte Acuto m 827; Monte Sentinella m 1110) e di quelli Ausoni (Altopiano Le Serre m 700; Monte Alto m 821 e il gruppo del Monte delle Fate m 1090) che con due anfiteatri contrappostil'uno a Nord/NordOvest, l'altro a Sud/SudEstcingono la media e bassa valle dell'Amaseno, quella privernate \u00e8 un'area prevalentemente composta da colline in cui affiorano rocce sedimentarie organogene, composte da carbonato di calcio formatesi in un ambiente marino, prima della formazione delle colline appenniniche, a causa dello spostamento della Sardegna e Corsica verso la posizione che oggi occupano, e in seguito all'assottigliamento della crosta marina del Mar Tirreno, tra Sardegna e attuale Italia, che ha portato alla formazione delle isole pontine per effetto della risalita di magma.\nSono rocce ricche di fossili, in particolare rudiste, echinodermi, foraminiferi, gasteropodi e altre specie di bivalvi oltre le rudiste. Inoltre la piana a Nord-Nord-est della citt\u00e0, rappresentata da \"Mezzagosto\" e quella a Nord-ovest, da \"Ceriara\", presentano sedimenti di natura alluvionale, mentre nella zona collinare a Ovest-Sud-ovest c'\u00e8 una fascia di conglomerati, tufi e sabbie gialle, testimonianti un antico cordone litoraneo fra le paludi pontine e il mare.\nIdrografia.\nDa anni \u00e8 in corso il recupero del fiume Amaseno, che offre opportunit\u00e0 di pesca e passeggiate lungo le sue rive, con presenza di carpe, gobbi, pesci gatto, trote, alborelle, scardole, triotti e tinche.\nIn localit\u00e0 Gricilli si trovano i laghi del Vescovo: sono laghetti termali di origine vulcanica, famosi per le loro acque sulfuree di cui i visitatori possono dissetarsi beneficiando delle caratteristiche chimico-fisiche di tali acque, che sgorgano da varie sorgenti del sottosuolo. La credenza popolare vuole che il lago maggiore non abbia fondo.\nClima.\nPer la sua ubicazione nel settore centrale del versante tirrenico italiano, l\u2019area privernate \u00e8 compresa in quella che Edmondo Bernacca classific\u00f2 come \u201cFascia temperata - senza eccessi - con caratteri di oceanicit\u00e0\u201d, le cui connotazioni principali si traducono in piogge abbastanza ben distribuite durante l\u2019anno e temperature relativamente contenute in ogni stagione. La mancanza di eccessi si evidenzia in loco soprattutto riguardo alla buona resistenza del territorio agli agenti atmosferici che, per conformazione geomorfologica, raramente \u00e8 stato interessato da eventi disastrosi.\nA tali classificazioni generali si aggiungono tuttavia alcune caratteristiche topografiche locali che influenzano decisamente le condizioni climatiche differenziandole sensibilmente rispetto alle zone adiacenti.\nA met\u00e0 strada tra il mar Tirreno e l'Appennino, il territorio comunale \u00e8 interamente compreso tra le due catene pre-appenniniche dei monti Lepini e degli Ausoni, mentre l'area urbana vera e propria si distende su alcuni arrotondati dorsali di modesta altitudine, al centro della Valle del fiume Amaseno e a ridosso del versante nordorientale del sistema collinare Seiano, il quale raccorda i suddetti Lepini e Ausoni e separa il catino vallivo dalla Pianura Pontina. L'insieme di tali elementi ne fa un clima di vallata pi\u00f9 che di collina, riparato, soprattutto a quote basse, dalle dirette influenze marittime, soggetto ad inversioni termiche invernali e a forte umidit\u00e0 in tutte le stagioni. Quello dell'Amaseno, inoltre, \u00e8 un bacino che costituisce un vero e proprio corridoio naturale ed \u00e8 sede privilegiata per gli scambi d\u2019aria mare - continente, in tal modo il suo clima ne risulta spiccatamente di transizione tra il sublitoraneo e il continentale. Come suddetto, La posizione essenzialmente di vallata (pur se distesa su modeste elevazioni collinari) dell\u2019area urbana privernate, circondata da ogni parte da rilievi pi\u00f9 elevati, favorisce il verificarsi del ristagno nelle bassure di aria umida calda in estate e molto fredda in inverno, tanto che nelle aree meno elevate del fondovalle, ma anche nelle periferie occidentali e settentrionali dell\u2019abitato stesso, si sono verificate nel tempo punte degne dei pi\u00f9 puri climi continentali: (04/07/94 +37,4\u00a0\u00b0C; 02/07./98 +38,2\u00a0\u00b0C; 03/08/03 + 38,6\u00a0\u00b0C; 01/08/2017 +40.1\u00a0\u00b0C; 02/08/2017 +39.9\u00a0\u00b0C ------ 12/01/85 -15,6\u00a0\u00b0C; 26/12/86 -7,4\u00a0\u00b0C; 28/12/96 -8,7\u00a0\u00b0C; 18/12/01 -9,6\u00a0\u00b0C; 17/12/2010 -8.8\u00a0\u00b0C; 08/01/2017 -8.5; 27/02/2018 -7.7\u00a0\u00b0C; 05/01/2019 -7.4\u00a0\u00b0C ).\nUna caratteristica peculiare \u00e8 il vivace regime di venti e brezze del tutto locale, spesso totalmente opposto ai venti sinottici presenti nel resto della regione, in particolare la brezza da Nord/Nord-Est (localmente denominata \"Strina\") che domina specialmente in inverno su tutte le altre direzioni e costituisce un vero e proprio drenaggio di aria fredda continentale, incanalata da Nord attraverso la valle Carpinetana e da Nord-Est dalla limitrofa Valle del Sacco in Provincia di Frosinone. Tale vento di Greco-Tramontana pu\u00f2 assumere carattere d'intensit\u00e0 forte o addirittura burrascosa in caso di profonde basse pressioni nell'Italia meridionale, oppure durante le invasioni di aria gelida dai balcani o dal nord europa. In generale, anche nei periodi di bel tempo, risulta vivace in tutti i vicoli e le piazzette del centro storico, divenendo impetuoso nelle aree aperte e in tutti gli sbocchi esposti a Nord ed Est. Seguono le direzioni da Sud (provenienti dalla bassa valle dell'Amaseno), da Sud-Ovest (che spirano dai Colli Seiani verso l'area urbana) e da Ovest (attraverso il ramo occidentale della vallata denominato piana di Ceriara). Le correnti occidentali e meridionali si fanno sentire pi\u00f9 direttamente nei periodi di cattivo tempo, particolarmente in autunno e primavera oppure, sotto forma di sostenute brezze di valle, nelle ore diurne del periodo estivo, non di rado mitigandone notevolmente la calura. Pi\u00f9 rare le provenienze da Nord-Ovest e da Sud-Est per le protezioni offerte dalle catene Lepina e Ausona incombenti in quelle direzioni.\nPer quanto riguarda il regime pluviometrico, esso \u00e8 tipicamente sublitoraneo con i due massimi nelle mezze stagioni: il principale in autunno e il secondario in primavera. Il massimo autunnale si prolunga spesso anche in inverno, principalmente in dicembre, mentre abbastanza marcata \u00e8 la siccit\u00e0 estiva la quale dura in ogni caso poche settimane e pu\u00f2 essere spesso interrotta da temporali di calore. I quantitativi di precipitazione nel territorio comunale subiscono significative variazioni a causa della complessa orografia del luogo (a seconda della diversa esposizione alle correnti umide e piovose) e sono compresi tra 1100 e 1500\u00a0mm annui. Entrando pi\u00f9 nel dettaglio, campagne di misura effettuate in vari gruppi di anni tra il 1990 e il 2015 in tale zona di pertinenza, hanno rilevato unl'area di maggiore piovosit\u00e0 sui Colli Seiani - media attorno ai 1500\u00a0mm annui - per la loro favorevole posizione lungo la traiettoria dei pi\u00f9 frequenti sistemi perturbati, i quali nel loro moto verso Est/Sud-Est, impattano inizialmente sulle suddette alture prima di proseguire incanalandosi tra i rilevi della valle dell'Amaseno. Altre aree ad elevata piovosit\u00e0 sono ancora una volta quelle pi\u00f9 prossime ai Seiani, soprattutto nel versante interno ove rientra totalmente anche l'area urbana in cui, dalle medie calcolate sulle osservazioni effettuate nel periodo 1954-1995 e 2000-2016, risultano valori medi annui prossimi a 1400\u00a0mm. L'area centrale del bacino dell'Amaseno privernate, pi\u00f9 aperta e ventilata \u00e8 in proporzione la meno piovosa: le medie annue registrate presso ll locale Istituto Agrario (al centro del fondovalle) confermano infatti quanto detto in precedenza, aggirandosi attorno ai 1100\u00a0mm.\nStoria.\nPriverno durante la Roma repubblicana.\nLe origini di Priverno risalgono al periodo protostorico laziale. Bench\u00e9 vi siano testimonianze che fanno risalire la fondazione dell'antica \"Privernum\" ad almeno quattro secoli prima di Roma, quindi al XII secolo a.C. (restano alcuni ruderi di tale centro), le prime notizie storiche certe sono opera di Tito Livio.\nEgli descrive Priverno come un potente centro Volsco del IV secolo a.C. che, a seguito di lunghe lotte, venne sottomesso da Roma per opera di Lucio Emilio Mamercino Privernate e Gaio Plauzio Deciano, che grazie a questa vittoria furono eletti entrambi consoli. Nel 329 a.C. il centro venne completamente distrutto, e la ricostruzione del nuovo abitato avvenne per opera dei Romani nella piana di Mezzagosto, dando origine alla \"Privernum\" romana.\nCome colonia romana, \"Privernum\" divenne una citt\u00e0 ricca e molto sviluppata, nel periodo che va dalla Repubblica al primo secolo dell'impero; ricchezza testimoniata dai numerosi reperti archeologici ritrovati, coma la Villa di Seiano e il Castel Valentino. Nel 312 a.C. Roma iniziava la costruzione della via Appia, grazie al censore Appio Claudio Cieco, il che diede a \"Privernum\" un'importanza strategica per il commercio, visto che sulla via Appia si svolgeva quasi tutto il traffico tra Roma, la Magna Grecia e l'Oriente. \"Privernum\" divenne una colonia militare romana con accampamento fortificato, che dominava sul territorio.\nIntorno al 161 a.C. iniziarono i lavori per la costruzione delle mura della \"Privernum\" romana ancora oggi visibili, insieme all'acquedotto, e le fognature, e sempre in questo periodo fu costruita la diga sul fiume Amaseno, per irrigare i campi e a uso civile. Nel 140 a.C. venne realizzata la villa del senatore romano Marco Giunio Bruto, notizia che ci arriva grazie a Cicerone, nel 133 a.C. il tempio Tholos, di cui sono visibili i resti, e il Castel Valentino, in contemporanea al Capitolium.\nNel 58 a.C., mentre a Roma governava il Primo triumvirato formato da Cesare, Pompeo e Crasso, venne coniato un denario d'argento in memoria della presa di \"Privernum\" da parte di Lucio Emilio Marmecino Privernate II e Gaio Plauzio Deciano.\nNel 48 a.C. \"Privernum\" diventa \"municipium\". In questo periodo, che precede di poco la fine della Repubblica, \"Privernum\" contava circa 3000 cittadini e 4000 schiavi.\nPriverno durante l'Impero romano.\nIntorno al 15 d.C. veniva costruito il teatro romano. Gran parte dei reperti rinvenuti di questo periodo si trovano nei Musei Vaticani.\nSotto l'imperatore Adriano l'Italia venne divisa in quattro distretti, governati da un ex console; \"Privernum\" entr\u00f2 a far parte del distretto di Roma. Il magistrato curatore del municipio privernate venne premiato da Adriano con la \"corona aurea\" per essersi distinto in combattimento.\nLa citt\u00e0 di \"Privernum\" continu\u00f2 a crescere anche sotto Lucio Vero e Marco Aurelio. Nel 189 d.C. arriv\u00f2 la peste bubbonica; in tre mesi di contagio si stima che morirono circa 1200 persone.\nCon la caduta dell'Impero romano tutto il resto delle colonie attravers\u00f2 periodi di crisi. Nel 455 d.C. Roma venne saccheggiata; in questo periodo cessarono le opere di manutenzione della via Appia, che torn\u00f2 in buona parte allagata e impraticabile, cos\u00ec il traffico commerciale si trasfer\u00ec sulla strada \"pedemontana\". \"Privernum\" divenne un punto di sosta, in cui si poteva ritirare e spedire la posta, e ristorarsi prima di proseguire il cammino.\nDal medioevo all'epoca moderna.\nIniziava cos\u00ec il regno di Odoacre. In Italia, dopo la caduta di Roma, i cittadini perdevano solo i diritti politici, conservando tutti i diritti civili. La vita di \"Privernum\" fu interrotta nel IX secolo, si ritiene a causa delle invasioni barbariche, ma alcune testimonianze lasciano supporre che la citt\u00e0 venne distrutta nel IX secolo per opera dei Saraceni. A seguito di queste invasioni i cittadini abbandonarono il sito dell'antica \"Privernum\" e, secondo la tradizione, fondarono nuovi centri sui colli e monti circostanti, tra le quali l'attuale Priverno sul Colle Rosso, e i centri di Sonnino, Roccasecca, Maenza e Roccagorga.\nPriverno \u00e8 storicamente appartenuta allo Stato Pontificio fino alla presa di Roma e successivamente dal 1870 fece parte del circondario di Frosinone fino alla sua abolizione nel 1927. Dalla fondazione di Latina (fino al 1946 Littoria), appartiene alla provincia omonima.\nMonumenti e luoghi d'interesse.\nLa citt\u00e0 offre una quantit\u00e0 di opere di interesse artistico tale da essere stata insignita del titolo di Citt\u00e0 d'arte, con Deliberazione Giunta Regionale n. 288 del 8.3.2002, ai sensi della L.R. 18.11.1999, n. 33.\nArchitetture religiose.\nAbbazia di Fossanova.\nNel territorio \u00e8 presente la celebre abbazia di Fossanova (1187-1208), secondo alcuni studiosi primo esempio in Italia di stile gotico cistercense, che accoglie la tomba (vuota, perch\u00e9 il corpo fu traslato a Tolosa) del Dottore della Chiesa san Tommaso d'Aquino, morto nell'abbazia nel 1274. Si possono ancora oggi visitare le stanze che ospitarono il santo patrono di Priverno.\nChiesa di San Benedetto.\n\u00c8 stato il primo edificio a essere costruito nella nuova Priverno, opera dei Benedettini, che forse iniziarono la sua costruzione a met\u00e0 del VII secolo. All'interno si possono trovare affreschi del XIII secolo e altri come l'Annunciazione di Pietro Colberti da Piperno (XV secolo) e gli affreschi dell'abside (XVI secolo). Il campanile originario, distrutto da un fulmine nel 1785, fu ricostruito l'anno successivo. nel 1971-74 sono stati eseguiti consistenti lavori di restauro che hanno permesso di salvare degli affreschi del 1200.\nChiesa di San Giovanni Evangelista.\nAnch'essa molto antica (forse IX secolo), fu ricostruita intorno al XIII secolo. Fra gli affreschi del XIII e XV secolo spicca il ciclo di Santa Caterina d'Alessandria (XIV secolo) e Madonna con Bambino e santo Vescovo (XV secolo). Dell'antica decorazione scultorea resta solo la cosiddetta \"crocetta\", piccola stele eretta davanti alla chiesa, con i resti del pulpito romanico.\nConcattedrale di Santa Maria Annunziata.\nPosta vicino al Palazzo comunale, fu consacrata da papa Lucio III nel 1183. Conserva interessanti opere d'arte, tra cui una tavola raffigurante la \"Madonna d'Agosto\", ritrovata prodigiosamente nel 1143, e in una delle cappelle laterali \u00e8 conservato il cranio di san Tommaso d'Aquino, patrono della citt\u00e0 e della diocesi di Priverno. L'edificio nel corso del tempo \u00e8 stato pi\u00f9 volte rimaneggiato, tanto che adesso la sua architettura \u00e8 \"baroccheggiante\".\nAltri edifici religiosi.\nSituata subito fuori del centro storico, era un convento appartenente ai monaci antoniani, i quali nelle sue dipendenze gestivano un ospedale per i pellegrini (in particolare legati ai grandi spostamenti in occasione dei Giubilei). Dopo anni di decadenza, la chiesa \u00e8 stata riaperta al culto nel 1956, dopo un restauro generale. Nel 1975 \u00e8 divenuta p9arrocchia. Dal XIX secolo \u00e8 Monumento nazionale.\nArchitetture civili.\nVilla Gallio.\nResidenza del cardinale Bartolomeo Gallio, eletto poi segretario di stato da Gregorio XIII, viene comunemente chiamata Castello di San Martino, perch\u00e9 venne eretta sull'antica chiesa di San Martino. Nella Villa, che oggi ospita il Giardino di Archimede (Museo della Matematica), convegni e manifestazioni nel suo grande parco, \u00e8 scolpita una scritta che ricorda il soggiorno di papa Sisto V, durante il suo viaggio per verificare i lavori di bonifica.\nPalazzi.\nTra i palazzi pi\u00f9 importanti si possono elencare: \nArchi e Porte.\nQuando la popolazione fu costretta ad abbandonare la pianura e a rifugiarsi sulla collina, il nuovo paese venne circoscritto con grandi mura in pietra per difendersi dagli attacchi nemici. Delle sette porte che permettevano l'accesso al paese restano solo l'Arco di Porta San Marco e l'Arco di Porta Posterola (Napoletana).\nSiti archeologici.\nL'area archeologica \"Antica Privernum\", ubicata nella piana di Mezzagosto lungo la Strada statale 156 dei Monti Lepini, corrisponde a una parte dell'antica \"Privernum\" e conserva un tratto della cinta muraria di epoca romana, tre case patrizie di epoca repubblicana, un grande edificio termale e i resti di un tempio da alcuni identificato come il Capitolium. Gli scavi hanno portato alla luce raffinatissimi mosaici di et\u00e0 ellenistica che ornavano i pavimenti.\nNegli scavi di fine Settecento furono rinvenute la colossale statua di Tiberio seduto (ora esposta nei Musei Vaticani) e una testa in marmo dell'imperatore Claudio, un busto sempre di Claudio, e un altro del generale Germanico (Musei Vaticani).\nAree naturali.\nNel comune di Priverno \u00e8 presente un laboratorio naturale dedicato all'educazione ambientale; i programmi si avvalgono della supervisione da parte del Dipartimento di Scienze della Terra di Pavia. Il territorio circostante il paese offre alcuni percorsi segnalati, con escursioni fra boschi rimasti allo stato naturale, con un'altitudine che varia dai 3 ai 595 metri.\nSociet\u00e0.\nLingue e dialetti.\nIl dialetto rientra fra i caratteristici dialetti dei Monti Lepini. Le caratteristiche segnatamente \"mediane\" della parlata (e delle altre dei Comuni Lepini) si evincono dalla presenza nel dialetto in questione di un vocalismo sia atono sia tonico di tipo \"sabino\", cio\u00e8 con pronuncia e intonazione estremamente segnata delle vocali, presente in quasi tutta l'area \"pontificia\" del Basso Lazio e in misura minore in alcuni comuni dell'area \"borbonica\".\nTradizioni e folclore.\nIl \"Palio\" del Tributo, istituito a Priverno nel 1993, \u00e8 la rievocazione storica di avvenimenti documentati dal XVI al XIX secolo.\nLe origini della festa sono antichissime: si pensa risalgano alla formazione delle comunit\u00e0 partecipanti, intorno al IX-X secolo, in seguito all'abbandono dell'antico sito della pianura di Mezzagosto (dove sorgeva l'antica \"Privernum\" romana).\nIl tributo veniva versato al comune di Priverno dai paesi circostanti; si sa con sicurezza che i Castelli di Sonnino, Maenza e Prossedi pagavano il tributo annuale, poco si sa nei riguardi di Roccagorga e Roccasecca dei Volsci. Per gli stessi tre comuni esiste poi una seria documentazione che attesta la consegna del tributo dal XVI secolo all'Unit\u00e0 d'Italia,quando decaddero le consuetudini di origine medievale.\nL'antica \"Privernum\" possedeva un territorio vastissimo, che arrivava fino all'Appia, confinante con il territorio di Fondi. Una descrizione accurata di tale territorio si pu\u00f2 trovare in una bolla di Papa Alessandro III (1175), quando il comune si sottomise allo Stato Pontificio, da cui si evince che i siti dove sorsero i paesi limitrofi appartenevano a Priverno, e forse era questo il motivo di tale tributo. Un documento del 15 luglio 1828 descrive l'assegnazione di parte del territorio di Priverno al comune di Sonnino, con la riserva dell'annuo tributo in denaro e una torcia di cera \"zaura\", da pagarsi il giorno della festa di San Pietro apostolo (29 giugno).\nQuesti castelli,dunque,nel corso dei secoli versarono,pi\u00f9 o meno regolarmente,il loro tributo in moneta e in maniera solenne il giorno di S.Pietro,che prima di S.Tommaso era stato il protettore della citt\u00e0 di Priverno,e quindi molto venerato e festeggiato. La consegna del tributo avveniva con una certa solennit\u00e0, era prevista una parata militare e una corsa di cavalli, da Porta Posterola a Porta Caetana.\nLa rievocazione storica si svolge in tre tempi: corteo storico per e vie di Priverno con evidente riferimento all'antica parata militare; offerta del vino agli armigeri e consegna del tributo nella gradinata della piazza del comune e infine la corsa all'anello che si corre con cavallo sellato e lancia militare senza ferro.\nLa manifestazione si svolge a partire dal mese di giugno con le feste delle quattro \"Porte\": Porta Campanina, Porta Posterola, Porta Romana e Porta Paolina e si conclude la prima domenica di luglio con la rievocazione storica e la corsa all'anello nella quale le porte (rioni), con due cavalli ciascuno, si contendono l'antico palio.\nIl termine \"Palio\" - \"Drappo ricamato o dipinto che in epoca medievale si dava come premio al vincitore di una gara in occasione di grandi feste pubbliche\"- \u00e8 usato nei documenti e nella letteratura locale del XVII secolo (mancano documenti specifici per i secoli precedenti) e,in effetti,al vincitore di queste gare privernati veniva offerto un pezzo di tessuto di colore e formato diverso,secondo le occasioni.\n\"Questo,alla spicciola,\u00e8 quanto storicamente si pu\u00f2 affermare a proposito del Palio di Priverno e si pu\u00f2 aggiungere che corse e parate militari dovettero decadere sul finire del XVII secolo\".\nIl progetto e manifestazione \"Palio del Tributo\",dunque, vuole essere la rievocazione storica del giorno commemorativo di S.Pietro,con le sue varie attivit\u00e0 socio-politiche, religiose, militari e sportive, ambientata sul tramonto del XVI secolo, quando Priverno conobbe un particolare risveglio culturale e sociale e quando tutto avveniva come brevemente esposto. Rappresenta ad oggi un'occasione di aggregazione importante per il paese e per tutti i cittadini che annualmente vi prendono parte.\nGeografia antropica.\nUrbanistica.\nIl centro storico, il cui nucleo pi\u00f9 antico risale a un periodo approssimativo tra il X e il XII secolo, si inerpica con un tipico impianto urbanistico medioevale attorno al Colle Rosso, mentre, a partire dal secondo dopoguerra, l'urbanizzazione estesasi fuori le mura, ha avuto un'espansione dapprima lungo il versante occidentale del medesimo colle, fino ad allora disabitato poich\u00e9 ben pi\u00f9 ripido e impervio rispetto al resto dell'area collinare, poi, a partire dal 1960, interessando completamente il colle gemello di San Lorenzo, quindi il sottostante colle del Montanino fino alle pendici (localit\u00e0 Caciara) e, particolarmente dopo il 1980, raggiungendo persino i fondivalle: verso est/sud-est il falsopiano dell'Ostaria: (urbanizzazione che \u00e8 poi proseguita ad Est nel quartiere di \"Via Mole Comuni\" a poca distanza dal fiume Amaseno e a Sud nella zona residenziale di San Martino alle pendici sudorientali Seiane, a balcone sulla bassa val d'Amaseno e il Borgo di Fossanova); a sud-ovest invece, sempre pi\u00f9 abitazioni (attualmente senza soluzione di continuit\u00e0) sono sorte nell'area della sopra citata \"Valle Cagnana\" attraversata dalla \"S.P. Madonna delle Grazie\" (oggi Via Prof. Antonio Caradonna che raccorda la SR 156 dei Monti Lepini con la Via cosiddetta \"Marittima\"); infine verso Ovest, pi\u00f9 recentemente, la zona \"Pretara\" i cui nuovi quartieri hanno abbordato i pendii dirimpettai lungo la strada che sale verso l'altopiano del \"Boschetto\" ampia area boschiva di interesse naturalistico.\nEconomia.\nInoltre vi sono presenti un piccolo turismo locale presso l'Abbazia di Fossanova e una rinomata attivit\u00e0 artigianale, incentrata soprattutto nell'arte della ceramica, della terracotta e del rame.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 901 imprese operanti nel territorio comunale, che rappresentavano il 2,29% del totale provinciale (39.304 imprese attive), hanno occupato 2.173 addetti, l'1,78% del dato provinciale (122.198 addetti); in media, ogni impresa nel 2015 ha occupato due persone (2,41).\nInfrastrutture e trasporti.\nFerrovie.\nSi trova lungo la ferrovia Roma-Formia-Napoli (stazione di Priverno-Fossanova); da questa stazione parte anche una diramazione per Terracina\nStrade.\nPriverno si trova a circa 25 km dall'uscita di Frosinone dell'Autostrada A1, e a circa 20\u00a0km dall'Appia, all'altezza della strada Migliara 47.\nAmministrazione.\nNel 1928 \"Piperno\" cambia denominazione in Priverno, e nel 1934 passa dalla provincia di Roma, alla nuova provincia di Littoria, costituita dal governo fascista dell'epoca."}
{"id": "30278", "revid": "122711985", "url": "https://it.wikipedia.org/wiki?curid=30278", "title": "Polisindeto", "text": "Il polisindeto \u00e8 l'elencazione di termini nella stessa frase o la coordinazione di pi\u00f9 proposizioni con la ripetizione della congiunzione. Il termine deriva .\nNel polisindeto possono essere presenti anche le proposizioni coordinate.\nIl polisindeto produce un effetto di rallentamento e dilatazione, a differenza dell'asindeto che, invece, rende il testo veloce e incalzante.\nEsempi.\nItaliano:\nVolgare italiano:\nLatino:\nItaliano: \nInglese:"}
{"id": "30279", "revid": "2039709", "url": "https://it.wikipedia.org/wiki?curid=30279", "title": "Prossedi", "text": "Prossedi (\"Pr\u00f9ssedi\" in dialetto locale) \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl paese sorge sopra una ripida collina ubicata sui Monti Lepini ed \u00e8 ben visibile dalla Statale 156, a met\u00e0 strada fra Priverno e Frosinone.\n\u00c8 attraversato dall'Amaseno (fiume) e dal suo principale affluente, il fiume Monteacuto.\nTra le cime che si elevano \u00e8 presente il Monte Alto.\nClima.\nClassificazione climatica: zona D, 1453 GR/G\nStoria.\nGi\u00e0 nel periodo pre-romano vennero riscontrate tracce di insediamenti umani, nel territorio di Prossedi. Tali tracce, purtroppo, non sono testimoniate da fonti scritte ma da una escursione effettuata sull'altopiano del Borgo si \u00e8 rivelata l'esistenza di antichi muri, realizzati con pietre di piccole dimensioni che dovevano costituire primitive abitazioni oppure un muro in difesa di un \"pagus\". Una struttura residenziale sorse probabilmente nel territorio prossedano, dove sono stati ritrovati una cospicua quantit\u00e0 di oggetti in terracotta e resti di colonne, forse di un tempio votivo.\nSecondo la leggenda, Prossedi sarebbe sorto a seguito della distruzione di \"Privernum\" avvenuta per opera dei Romani nel 341 a.C. allorch\u00e9 vi si rifugiarono alcuni fuggiaschi. Pi\u00f9 accreditata \u00e8 l'ipotesi secondo la quale Prossedi \u00e8 stato fondato da sei famiglie della \"Privernum antica\" che si rifugiarono nel VII secolo d.C. su una collina non molto lontana dal paese natio, dalla quale si poteva controllare l'intera valle dell'Amaseno, attraversata molto spesso da nemici ed eserciti stranieri. Questi fuggiaschi costituirono un piccolo villaggio, primo nucleo abitati di Prossedi, chiamato prima semplicemente \"Castrum\" e successivamente \"Persei\" (dalle sei famiglie privernate che lo fondarono). Di questo fatto si trova testimonianza scritta nel libro \"La regia et antica Piperno\" di fra Teodoro Valle da Piperno del 1673 dove si legge che a seguito della distruzione della citt\u00e0, che si trovava in pianura, i suoi abitanti si divisero formando nuovi nuclei abitativi e cos\u00ec nacquero in collina i paesi di Maenza, Sonnino, Roccagorga . Nel corso dei secoli il nome \"Persei\" venne sostituito da \"Proxeudi\" con probabile riferimento al verbo greco \"pros\u00e9idon\", \"guardare verso\", con riferimento alla posizione strategica del paese, dalla cui altura si gode, ancora oggi, della veduta di tutta la valle dell'Amaseno.\nLa prima fonte storica relativa a Prossedi risale al 1125, anno in cui il paese fu dato alle fiamme dalle truppe del pontefice Onorio II.\nLa storia del paese \u00e8 stata segnata da continui passaggi di propriet\u00e0 tra le famiglie nobiliari. L'ultima famiglia alla quale appartenne Prossedi fu la famiglia Gabrielli che lo acquist\u00f2 dalla famiglia Altieri nel 1758. Con chirografo del 1\u00ba ottobre 1762, Angelo Gabrielli ottenne da papa Clemente XIII il titolo di principe, riunendo i feudi di Prossedi, Pisterzo e Roccasecca dei Volsci in un unico principato. Placido Gabrielli fu il quarto e ultimo principe di Prossedi; il quale, il 2 gennaio 1856 a Parigi, si unisce in matrimonio con Augusta Bonaparte, sua cugina. La madre di Placido ed il padre di Augusta sono fratello e sorella ed entrambi figli di Luciano il fratello di Napoleone I. Dal loro matrimonio non nacquero figli e quando Placido mor\u00ec il 3 settembre 1911 il patrimonio pass\u00f2 alla famiglia Del Gallo di Roccagiovine.\nIl centro storico, nonch\u00e9 nucleo originario del paese, si estende con una forma a ferro di cavallo. Il primo nucleo medievale, con un impianto stradale curvilineo e irregolare si sarebbe formato intorno alla chiesa di San Nicola del XIV secolo e al primitivo castello. Il paese \u00e8 cinto da mura castellane in buono stato e difeso da sei torri. Nelle epoche passate all'interno delle mura si trovavano anche appezzamenti di terra utilizzati per le attivit\u00e0 agricole che successivamente, con l'incremento demografico, vennero trasformati in nuovi spazi edificabili. Lo sviluppo edilizio si concluse quando il tessuto urbano assorb\u00ec tutti gli spazi edificabili, arrivando con le ultime case ad inglobare le stesse mura ad eccezione di una stretta fascia a sud-est del paese. L'ingresso al paese veniva garantito da due porte: la porta Principale e la porta Nuova. La porta principale si affaccia sul lato sud-est del paese in corrispondenza di piazza Umberto I. Da essa si accede a piazza Plebiscito, caratteristica piazzetta che presenta sul lato destro due archi uno dei quali successivamente chiuso, che formavano un grazioso portico probabilmente sede del dazio in epoca medievale. La porta fu inserita negli edifici circostanti inglobando in parte il suddetto portico. Il territorio di Prossedi \u00e8 appartenuto storicamente allo Stato Pontificio, sotto la Delegazione apostolica di Frosinone fino al 1870 quando, con la Presa di Roma, venne annesso al Regno d'Italia e confluito sempre nel Circondario di Frosinone.\nCon l'istituzione delle province, Prossedi entr\u00f2 a far parte della novantatreesima provincia italiana, la provincia di Littoria poi divenuta di Latina.\nLa storia del paese \u00e8 stata segnata da continui passaggi di propriet\u00e0 tra famiglie nobiliari.\nSimboli.\nLo stemma del Comune di Prossedi \u00e8 stato concesso con decreto del presidente della Repubblica del 22 giugno 2005.\nMonumenti e luoghi d'interesse.\nArchitetture religiose.\nLa chiesa di Sant'Agata si erge sull'altura pi\u00f9 alta di Prossedi e domina dall'alto l'intero nucleo abitativo. La sua costruzione \u00e8 cominciata presumibilmente nel 1788 come ampliamento della chiesa precedente edificata nel 1655. Nel corso degli anni \u00e8 stata sottoposta a diversi restauri, l'ultimo avvenuto nel 2005.\nNel centro storico, lungo Via Roma troviamo la Chiesa di San Nicola, di stile Romanico. Ubicata entro le mura castellane dell'antico borgo di Prossedi, \u00e8 stata costruita nel secolo XIII in onore di San Nicola ed \u00e8 la chiesa pi\u00f9 antica nel territorio comunale. In data 31 maggio 1964 papa Paolo VI concedeva la facolt\u00e0 di poter incoronare con corona d\u2019oro l\u2019immagine di Maria Santissima Avvocata Nostra venerata nella chiesa di San Nicola.\nLungo la Via Principessa Augusta si trova la graziosa chiesetta di Santa Maria extra moenia, meglio conosciuta come \u201cChiesa della Strammetta\u201d. Essa \u00e8 realizzata in posizione sopraelevata rispetto al piano stradale e per accedervi occorre salire una piccola ma scenografica scala a due rampe contrapposte, fornite di una elegante balaustra in mattoncini di laterizio. La facciata \u00e8 del tipo a capanna semplice, con la presenza di un archivolto aggettante, di un modesto oculus e sotto la grondaia di una decorazione aggettante realizzata con mattoncini.\nLa chiesetta viene costruita nei primi anni del XIX secolo da Pietro Gabrielli come cappella di famiglia e cenotafio dei principi Gabrielli. Infatti nel suo interno si trovano alcune sepolture tra cui quella di Augusta Bonaparte e Placido Gabrielli. La facciata della chiesa \u00e8 impreziosita dalla presenza di un bellissimo e raffinato mosaico policromo in cui \u00e8 raffigurata la Madonna con il Bambino tra tralci di rose e di gigli - lilium. Tale mosaico \u00e8 stato realizzato tra il 1902 e 1905 dal noto mosaicista Adolfo De Carolis su disegno del pittore Napoleone Parisani, uno tra i componenti di spicco tra gli artisti che componevano il gruppo conosciuto con il nome \u201cI XXV della Campagna Romana\u201d. L\u2019interno della chiesa (si trova in cattivo stato di conservazione) \u00e8 un vero gioiello artistico per la ricchezza e per l\u2019alta qualit\u00e0 degli affreschi alle pareti, in cui sono raffigurati elementi geometrici movimentati da scodelle maiolicate, pentacoli e foglie di edera.\nPredominano i colori: azzurro, rosa, verde e giallo. Un vero gioiello artistico \u00e8 il piccolo altare di marmo, arricchito da minuscoli e raffinati mosaici policromi. Le pitture, i mosaici, l\u2019intero arredo sono opera di Napoleone Parisani, che nell'eseguire gli affreschi e i mosaici ha volutamente lasciato chiari simboli della Massoneria, quali la croce del tipo templare. Sopra l'altare era posto un trittico realizzato dal Parisani, che ora si trova conservato nel castello di Prossedi, raffigurante la Madonna con il Bambino con ai lati Sant'Agostino e San Placido. Il trittico \u00e8 realizzato ad olio su tavola ed \u00e8 abbastanza grande. Il Parisani nel realizzare quest\u2019opera si ispir\u00f2 all'iconografia classica del Rinascimento italiano.\nArchitetture civili.\nIl Palazzo Gabrielli di Prossedi domina con la sua grandiosit\u00e0 Piazza Umberto I. Sulla sua storia si hanno poche notizie. Il fabbricato \u00e8 stato innalzato su quello di modeste dimensioni appartenuto alla famiglia Massimo e precedentemente ai conti di Ceccano. Una volta acquistato dai Gabrielli, questi lo ampliarono conferendogli dignit\u00e0 principesca secondo lo stile barocco-rococ\u00f2 in voga nel XVIII secolo.\nIl palazzo, immediatamente all'interno della cinta muraria del centro storico cittadino di fronte alla porta Principale, fu costruito nel 1807 su commissione del principe Pietro Gabrielli, e deve il nome ai locali sotterranei, un tempo utilizzati come carcere.\nIn un sito poco distante dall'ingresso del paese, lungo la vecchia strada Marittima si trova la monumentale Fontana dei Papi. La fonatan fu edificata nel 1727 dal marchese Livio De Carolis, che l'anno precedente aveva acquistato il feudo di Prossedi dalla famiglia Altieri.\nAltro.\nI prossedani nella Grande Guerra pagarono il loro tributo di sangue lasciando sul campo di battaglia giovani vite ricordate sull\u2019artistico Monumento ai caduti. Nel 1919 la giunta comunale di Prossedi deliber\u00f2 l\u2019erezione di una memoria marmorea ai caduti e dopo la sottoscrizione pubblica, ne integr\u00f2 i fondi. Il monumento fu inaugurato nel terzo anniversario della Vittoria, il 4 novembre 1922. L\u2019autore, Corrado Betta, progett\u00f2 un\u2019imponente stele decorata a rilievo sormontata da un\u2019aquila bronzea ad ali spiegate, con gli artigli poggiati su una base semicircolare su cui \u00e8 inciso il motto \u201cfrangar non flectar\u201d (mi spezzer\u00f2 ma non mi piegher\u00f2).\nAlla sommit\u00e0 della stele in travertino vennero scolpite all\u2019interno di medaglioni in rilievo le parole: \u201cAmore\u201d, \u201cFede\u201d, \u201cPatria\u201d, \u201cLavoro\u201d. Il rigore compositivo del bronzo e della stele che lo sorregge sono un capolavoro di armonia e sobriet\u00e0. Di gusto decisamente dec\u00f2 il monumento denuncia la provenienza torinese dell\u2019artista, che studi\u00f2 all\u2019accademia Albertina di Torino con Leonardo Bistolfi. Dopo la seconda guerra mondiale vennero aggiunte due lapidi commemorative alla base della stele e in data 6 dicembre 2003 \u00e8 stata posta una terza lapide a ricordo dei Carabinieri caduti durante l\u2019attentato di Nassiriya\nElemento caratteristico del borgo prossedano \u00e8 la Porta Principale di accesso al centro storico sovrastato dal grande orologio pubblico. L\u2019attuale struttura della Porta risale al periodo nel quale Prossedi era tra i possedimenti dei Gabrielli. Essa si affaccia sul lato sud-est del paese in corrispondenza di Piazza Umberto I.\nL'arco di accesso, in pietra bugnata \u00e8 inquadrato da quattro lesene e sovrastato da una cornice sulla quale s'imposta un elemento di raccordo in cui \u00e8 inserita una scritta (S.P.Q.P), chiusa lateralmente dal proseguimento delle lesene, tale elemento fa da base ad un altro corpo in muratura, di ampiezza minore, dove \u00e8 inserito l'orologio; a concludere la struttura \u00e8 posta una di coronamento. Sin dall'antichit\u00e0, la sua funzione era quella di regolare la vita dei cittadini. L'attuale struttura dell'orologio risale al 1899.\nFu costruito dalla ditta Federico Uccelli di Milano e cost\u00f2 880 Lire. La compera del nuovo orologio \u00e8 andata a sostituire quello bisecolare che non era pi\u00f9 in grado di funzionare e che meritava di essere rimpiazzato anche perch\u00e9 essendo esposto sulla piazza pubblica era diventato il mito dei viaggiatori forestieri che passano sull'adiacente via. Oggi l'orologio \u00e8 funzionante grazie ad un sistema computerizzato acquistato nel 1987. Nei tempi antichi, quando era l'orologio pubblico a regolare la vita cittadina, esisteva la figura del regolatore dell'orologio incaricato del suo corretto funzionamento. Nella parte retrostante l'orologio, quella verso piazza del Plebiscito, \u00e8 presente il quadrante di un vecchio orologio meccanico.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 64 imprese operanti nel territorio comunale, che rappresentavano lo 0,16% del totale provinciale (39.304 imprese attive), hanno occupato 191 addetti, lo 0,16% del dato provinciale (122.198 addetti); in media, ogni impresa nel 2015 ha occupato poco meno di tre persone (2,98).\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca."}
{"id": "30280", "revid": "135224", "url": "https://it.wikipedia.org/wiki?curid=30280", "title": "Epiteto", "text": "Lepiteto (, \"aggiunto\") \u00e8 l'accostamento, generalmente al sostantivo, di un elemento che lo caratterizza. Si distinguono due tipologie di epiteti: formulari, nei quali ricorre una formula descrittiva ricorrente, e attributivi, pi\u00f9 variegati che invece hanno una pura funzione oggettivistica.\nGli epiteti servono al lettore per riconoscere e ricordarsi meglio di quale personaggio si parla, oppure possono essere usati come soprannomi glorificati. Sono molto frequenti nell'epica omerica. L'epiteto pu\u00f2 essere completamente scollegato dal contesto in cui viene menzionato.\nUn esempio di epiteto \u00e8 Achille \"\"pi\u00e8 veloce\" o \"Pelide\"\" (in riferimento al suo patronimico) oppure Lorenzo \"il Magnifico\". Inoltre l'epiteto (detto anche \"epiteto fisso\") viene utilizzato in molte formule religiose praticamente in tutte le lingue. Da non trascurare il significato \nvolgare del termine, che assume talvolta il senso di insulto, in senso esteso, o ingiuria associata a nome o riferimento personale."}
{"id": "30281", "revid": "57872", "url": "https://it.wikipedia.org/wiki?curid=30281", "title": "Tovo San Giacomo", "text": "Tovo San Giacomo (\"U Tu\" in ligure) \u00e8 un comune italiano di abitanti della provincia di Savona in Liguria. Con Magliolo, Giustenice, Rialto, Calice Ligure, Finale Ligure, Pietra Ligure e Borgio Verezzi sostanzialmente costituisce l'entroterra della conurbazione costiera che si estende da Borgio Verezzi a Borghetto Santo Spirito.\nGeografia fisica.\nIl comune \u00e8 situato in val Maremola, sulla sponda sinistra del torrente omonimo, sulle pendici meridionali del colle dei Folchi a 321\u00a0m s.l.m..\nSpecie nella parte alta del Maremola sono conservati ancora scorci panoramici ed ambientali molto interessanti. Partendo dal vecchio mulino \"du Piu\" si percorre l'antica via del Ferro (le odierne via Teso e via Ferro) verso l'entroterra e si pu\u00f2 giungere fino alle sorgenti del torrente in localit\u00e0 Isorella nel comune di Magliolo, attraversando le tipiche fasce coltivate ad alberi di frutta e verde ornamentale.\nOrigini del nome.\nIl toponimo \"Tovo\" deriverebbe dalla parola \"Tuvu\" (tradotto in italiano tufo), uno strapiombo tufaceo nella contrada Bronati.\nStoria.\nIl territorio dell'odierno comune tovese, gi\u00e0 antico possesso dei vescovi di Albenga, fu compreso nella Marca Aleramica dal X secolo e successivamente pass\u00f2 a Bonifacio del Vasto nel 1091. Fu quindi dominio dei marchesi Del Carretto, signori di Savona e di Finale Ligure, nel XII secolo.\nCos\u00ec come l'intero territorio feudale del carrettesco Marchesato di Finale pass\u00f2 sotto l'influenza della Spagna nel 1598 e, seguendone le sorti storiche finalesi, dal 1713 come territorio della Repubblica di Genova. Gi\u00e0 diviso nelle due principali comunit\u00e0 di Tovo e di Bardino, il territorio tovese-bardinese fu ulteriormente scorporato nelle tre municipalit\u00e0 distinte quali Tovo, Bardino Vecchio e Bardino Nuovo, frazionamento riconosciuto nel 1797 con le fasi iniziali della dominazione napoleonica nei territori dell'ex repubblica genovese.\nCon la dominazione di Napoleone Bonaparte i territori rientrarono dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 con i nuovi ordinamenti francesi, fecero parte del IV Cantone, con capoluogo Bardino, della Giurisdizione delle Arene Candide e dal 1803 centro principale del VI Cantone della Maremola nella Giurisdizione di Colombo. Annessi al Primo Impero francese dal 13 giugno 1805 al 1814 furono inseriti nel Dipartimento di Montenotte.\nNel 1815 furono inglobati nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861; con deliberazione del Consiglio Comunale del 2 agosto 1862, approvata con il Regio Decreto n.1234 dell'8 aprile 1863 e pubblicato nella Gazzetta Ufficiale del 16 maggio 1863, la municipalit\u00e0 di Tovo assunse l'attuale denominazione di Tovo San Giacomo. Dal 1859 al 1927 i territori furono compresi nel V mandamento di Pietra del circondario di Albenga facente parte della provincia di Genova; nel 1927 con la soppressione del circondario ingauno passarono, per pochi mesi, nel circondario di Savona e, infine, sotto la neo costituita provincia di Savona.\nRisale al 6 dicembre 1928 il Regio decreto n. 2971 che ufficializz\u00f2 l'aggregazione dei due comuni di Bardino Vecchio e Bardino Nuovo nel territorio di Tovo San Giacomo come frazioni comunali; il 6 dicembre del 2008 \u00e8 ricorso l'ottantesimo anniversario dell'unificazione delle tre storiche comunit\u00e0 tovese e bardinese.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese.\nDal 4 dicembre 2014 alla primavera del 2015 ha fatto parte dell'Unione dei comuni della Riviera delle Palme e degli ulivi. L'8 novembre 2015 il comune di Tovo San Giacomo ha firmato un patto di amicizia con il comune calabrese di Sant'Agata di Esaro.\nDal 2015 al maggio 2018 ha fatto parte dell'Unione dei comuni della Val Maremola, di cui ne ospitava la sede.\nSimboli.\nLo stemma ufficiale \u00e8 stato approvato con l'apposito Decreto del Presidente del Consiglio dei Ministri datato al 5 febbraio del 1987 e registrato alla Corte dei Conti il 12 marzo 1987 al n\u00ba 298. \nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Tovo San Giacomo sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Tovo San Giacomo, per la raccolta differenziata, ha ricevuto il riconoscimento di Comune riciclone da parte di Legambiente per gli anni 2013, 2014, 2015, 2016, 2017, 2018 e 2019.\nEconomia.\nIl territorio di Tovo San Giacomo, che si trova solo a 3 chilometri da Pietra Ligure e dunque dal mare, basa la sua economia non solo sull'attivit\u00e0 agricola, ma anche, grazie a un importante movimento turistico dovuto soprattutto all'apertura di nuove strutture ricettive come bed and breakfast e case vacanze, sul turismo.\nUna voce importante per l'economia del territorio \u00e8 rappresentata dalla coltivazione del verde ornamentale da fronda che negli ultimi anni ha visto incrementare la percentuale di suolo agricolo destinato a questa particolare tipologia di coltivazione.\nGeografia antropica.\nIl territorio comunale \u00e8 formato, oltre che dal capoluogo, anche dalle due frazioni di Bardino Nuovo e Bardino Vecchio per una superficie territoriale di 9,45\u00a0km\u00b2.\nConfina a nord con il comune di Rialto, a sud con Pietra Ligure e Borgio Verezzi, ad ovest con Magliolo e Giustenice, ad est con Calice Ligure e Finale Ligure.\nInfrastrutture e trasporti.\nStrade.\nIl territorio comunale di Tovo San Giacomo \u00e8 attraversato principalmente dalla strada provinciale 4 che permette il collegamento stradale con Pietra Ligure, a sud proseguendo poi come SP 24, e con Magliolo a nord. Inoltre, dalla frazione di Bardino Vecchio, attraverso via Costino, si arriva alla provinciale 490, l'ex strada statale del Melogno che collega Finale Ligure con la val Bormida attraverso il passo del Melogno.\nIl trasporto pubblico \u00e8 garantito dalla linea 86 della TPL che collega Pietra Ligure con Magliolo, attraversando i centri di Tovo San Giacomo, Bardino Vecchio e Bardino Nuovo."}
{"id": "30282", "revid": "37401", "url": "https://it.wikipedia.org/wiki?curid=30282", "title": "Catacresi", "text": "La catacresi (dal greco \u03ba\u03b1\u03c4\u03ac\u03c7\u03c1\u03b7\u03c3\u03b9\u03c2, \u00ababuso\u00bb, derivato da \u03ba\u03b1\u03c4\u03b1\u03c7\u03c1\u03ac\u03bf\u03bc\u03b1\u03b9, \u00ababusare\u00bb; anche abusione o acirologia) \u00e8 una metafora non pi\u00f9 avvertita come tale, in quanto normalizzata, istituzionalizzata ed entrata nella lingua quotidiana.\nNella continua evoluzione della lingua e di fronte alla necessit\u00e0 di designare oggetti o anche situazioni nuove, e dunque in caso di cosiddetta \"inopia verborum\" ('assenza di parole'), \u00e8 possibile che la catacresi giunga in aiuto della lingua stessa, conferendo a un nuovo oggetto il nome di uno gi\u00e0 designato che ricorda o che rimanda in qualche modo a quello nuovo. La catacresi \u00e8 quindi impiegata per designare qualcosa per cui la lingua non offre un termine specifico.\nAlcuni esempi:"}
{"id": "30283", "revid": "322321", "url": "https://it.wikipedia.org/wiki?curid=30283", "title": "Rocca Massima", "text": "Rocca Massima \u00e8 un comune italiano di abitanti della provincia di Latina nel Lazio. \u00c8 il paese pi\u00f9 alto della provincia con i suoi 735 ; nel suo territorio \u00e8 compresa anche la frazione di Boschetto dove risiede la maggior parte della popolazione.\nGeografia fisica.\nTerritorio.\nRocca Massima \u00e8 posizionata sull'altura del \"Monte Massimo\", appartenente alla catena dei Monti Lepini.\nSono presenti anche le cime Colle Illirio e il Monte Pratiglio.\nClima.\nClassificazione climatica: zona E, 2426 GR/G\nStoria.\nAntonio Nibby identifica in Rocca Massima, sulla base di alcuni passi di Livio, l'antica Arx Carventana, una rocca forte romana occupata -\"nell'anno 247 di Roma\"- dai Volsci durante le guerre latine, riconquistata sotto il consolato di Gneo Cornelio Cosso e Lucio Furio Medullino, successivamente fu ripresa dagli Equi dopo un inutile tentativo di assedio da parte dei romani:\"\"illa pro certo habenda, in quibus non dissentiunt, ab arce Carventana, cum die nequiquam oppugnata esset\"[...]\".Non \u00e8 certo se l'attuale borgo sia da identificarsi o no con l'Arx Carventana citata da Livio, tuttavia resti di mura in opera poligonale e svariati reperti archeologici in localit\u00e0 \"Lubro\", \"La Selva\" e \"Monte S.angelo\", sembrerebbero attestare la presenza di un insediamento romano. Il 5 dicembre, 1202 Innocenzo III concede con il Breve \u201cQuia per tuae\u201d a Pietro Annibaldi i territori sul Monte Massimo (territorio facente parte di Giuliano in quell'epoca) \u201c\"sororio et senescalco suo montem Maximum cum pertinentiis suis\"\u201d con l'obbligo per\u00f2 di giuramento di fedelt\u00e0 perpetuo alla Chiesa romana, inoltre, Innocenzo III autorizza Annibaldi a costruirvi una rocca fortificata \"munitionem et castrum\" data l\u2019importanza strategica del luogo posto a cavallo tra la Valle del Sacco e la Pianura Pontina. Il castello costruito da Annibaldi sul punto pi\u00f9 alto del monte, il palazzo, nonostante le varie manomissioni presenta ancora sulla facciata la tecnica edilizia fatta con piccoli parallelepipedi uniti da malta caratteristica dei piccoli centri medievali del Lazio meridionale; al XIII secolo risale la chiesa di S. Michele arcangelo. \u00c8 quindi con la concessione a Pietro Annibaldi che si attesta la fondazione della Rocca che prende il nome dal monte Massimo su cui si erge. Durante la prima met\u00e0 del XII sec, a causa dei contrasti tra papato e impero, le propriet\u00e0 passarono prima ai Malabranca e successivamente ai Perlconi fino al 1260 quando fu venduto dalla vedova di Guido Pierleoni (una tale Donna Oddolina) a Giovanni Conti, la vendita comprendeva il castello di Giuliano, diritti e beni del castello di Montefortino (attuale Artena) e del castello di S.Silvestro; da questo momento Rocca Massima forma un unico feudo con Giuliano sotto la famiglia Conti. Alla fine del XV sec, con il frazionamento delle propriet\u00e0 della famiglia Conti, Rocca Massima divenne una comunit\u00e0 autonoma con un\u2019organizzazione interna di tipo comunale amministrata da un articolato consiglio con ai vertici il Governatore e due Contestabili nominati dal Duca e da 24 consiglieri scelti tra i capifamiglia. Le spese del territorio erano in parte sostenute da alcune attivit\u00e0 a \u201cgestione comunale\u201d come l'osteria, la macelleria e due forni e in parte dalla riscossione delle imposte. Nel XVI sec il feudo di Rocca Massima pass\u00f2 ad Andrea Conti e successivamente a sua figlia Massima dopo la morte; il feudo di Giuliano pass\u00f2 a Giovan Battista Conti, cugino di Andrea, a cui dopo la morte succedette sua figlia Costanza. Nel 1557 durante la guerra tra Filippo II e Papa Paolo IV fu occupata dalle truppe Asburgiche, non vi furono saccheggi o eccidi come invece successe a Segni e Montefortino. Il 5 febbraio 1588 Massima Conti nomina erede del castello di Rocca Massima e di Colleferro il cardinale Antonio Maria Salviati, figlio di Costanza Conti signora di Giuliano. Il testamento, scritto dal notaio Giovanni Fuschi di Rocca Massima, prevedeva il ritorno della propriet\u00e0 ai figli di Federico Conti, Camillo ed Orazio, una volta morto il Cardinale Salviati, tuttavia i Salviati, dietro un pagamento di scudi, riscattarono la propriet\u00e0, inoltre il cardinal Salviati essendo figlio di Costanza eredit\u00f2 anche il Castello di Giuliano anche se le due propriet\u00e0 non si unificarono e mantennero divisi gli ordinamenti amministrativi. Nel 1784 oltre a vari lavori di manutenzione fu ridotta l'altezza della torre perch\u00e9 pericolante, su consiglio dell\u2019architetto dei Salviati, Francesco Rauz. La fine del XVI secolo segna la fine della signoria di Conti mentre inizia quella dei Salviati che si protrarr\u00e0 per tutto il XVIII sec, fino a quando il cardinale Gregorio Salviati nomina erede sua nipote Anna Maria moglie di Marcantonio Borghese. A questi succede il loro figlio Camillo Borghese che nel 1808 vendette ai Doria Pamphili Rocca Massima e i suoi beni. Con il decreto imperiale del 2 agosto 1809 Rocca Massima diventa comune sotto il cantone di Cori in provincia di Velletri. Con la caduta di Napoleone e con la conseguente riabilitazione del governo papalino Rocca Massima resta comune e ebbe come frazione Giuliano. Fu aggregata il 1 febbraio 1832 da Gregorio XVI alla provincia di Velletri da lui creata, perdendo per\u00f2 la frazione di Giuliano che pass\u00f2 a Montefortino. Dopo l'unit\u00e0 d'Italia pass\u00f2 alla provincia di Roma e successivamente con Regio Decreto del 18 dicembre 1932 fu annessa alla provincia di Littoria (Latina).\nCultura.\nIstruzione.\nRicerca.\nDal 2015 Rocca Massima \u00e8 stato il primo comune ad essere certificato con la dicitura \"I cieli pi\u00f9 belli d'Italia\" da Astronomitaly.\nGeografia antropica.\nIl comune \u00e8 formato da due nuclei abitati: Rocca Massima e la frazione del Boschetto. Quest\u2019ultima \u00e8 situata a valle, sulla strada per Giulianello. Nella localit\u00e0 del Boschetto e nelle campagne limitrofe risiede la maggioranza della popolazione rocchiggiana.\nInfrastrutture e trasporti.\nMobilit\u00e0 urbana.\nRocca Massima \u00e8 collegata a Velletri dagli autobus del Cotral e a Cori dalle circolari della ditta Caliciotti.\nAmministrazione.\nNel 1934 passa dalla provincia di Roma alla nuova provincia di Littoria, costituita dal governo fascista dell'epoca.\nSport.\nCalcio a cinque.\nIl paese \u00e8 rappresentato dall'Atletico Roccamassima che ha sempre disputato tornei di carattere dilettantistico.\nImpianti sportivi.\nNel 2014 \u00e8 stata inaugurata la zip line nota come \"Flying in the Sky\" o volo dell'angelo. Il cavo d'acciaio della zip line \u00e8 lungo e consente di lanciarsi nel vuoto ad una velocit\u00e0 di oltre , fino a un picco massimo di ; con un dislivello massimo di ."}
{"id": "30284", "revid": "125655193", "url": "https://it.wikipedia.org/wiki?curid=30284", "title": "Roccasecca dei Volsci", "text": "Roccasecca dei Volsci \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl paese, si trova in una posizione panoramica di grande fascino che si affaccia su Priverno, punto di partenza per numerose escursioni e passeggiate nell'ampia zona boschiva che raggiunge la quota di 700 m.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 40 imprese operanti nel territorio comunale, che rappresentavano lo 0,1% del totale provinciale (39.304 imprese attive), hanno occupato 82 addetti, lo 0,07% del dato provinciale (122.198 addetti); in media, ogni impresa nel 2015 ha occupato due persone (2,05)."}
{"id": "30285", "revid": "116785734", "url": "https://it.wikipedia.org/wiki?curid=30285", "title": "Figura etimologica", "text": "La figura etimologica \u00e8 una figura retorica che consiste nell'avvicinamento di due o pi\u00f9 parole che hanno la stessa radice etimologica. \u00c8 un particolare tipo di paronomasia. Il suo utilizzo serve principalmente a rafforzare ed evidenziare il concetto espresso.\nEcco alcuni esempi:"}
{"id": "30286", "revid": "322321", "url": "https://it.wikipedia.org/wiki?curid=30286", "title": "Roccagorga", "text": "Roccagorga \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl territorio \u00e8 prevalentemente collinare e montuoso. La natura del suolo \u00e8 di tipo calcareo. Tale natura determina l'assenza di corsi d'acqua significativi e permanenti. I \"fossi\" presenti sul territorio hanno carattere torrentizio e la loro portata \u00e8 direttamente proporzionale alla quantit\u00e0 di precipitazioni cadute nel periodo immediatamente precedente a quello di osservazione.\nTra le cime che si elevano, ci sono il Monte Castellone e il Monte la Vorga.\nLa coltura agricola predominante nel territorio comunale \u00e8 quella dell'ulivo, favorita dal clima mediterraneo, dal suolo calcareo e dall'esposizione prevalentemente meridionale dei pendii.\nClima.\nClassificazione climatica: zona D, 1602 GR/G. Il clima \u00e8 di tipo mediterraneo. \u00c8 caratterizzato da estati calde e secche e da inverni miti e piovosi.\nStoria.\nRoccagorga \u00e8 situata sullo sperone del Monte Nero, una collina dei Lepini meridionali, ed ha un'altitudine di 289\u00a0m sul livello del mare.\nLe sue origini risalgono al 796 d.C., in seguito della distruzione di Privernum, ma il suo sviluppo sullo sperone del Monte Gorga risale alla fine del Medioevo, intorno al primitivo Castello. Il nome del paese deriva dalla matrona Gorga che nell'VIII secolo, secondo la tradizione, si insedi\u00f2 insieme ai profughi privernati sul monte Nero.\n\u00c8 del XIII sec. il toponimo \u201cRoccam Dompneburge et Aspranam\u201d legato al feudo dei Conti di Ceccano, che aveva altri feudi nella zona. Nel punto pi\u00f9 alto, di una rocca in posizione comunque strategica, fu costruita una robusta torre quadrangolare, che poteva comunicare mediante segnalazioni con le torri di Maenza, di Asprano e di monte Acuto. Successivamente fu ceduto ai Caetani (XV secolo), che lo vendettero ai Ginetti, per poi essere ceduta nel 1722 agli Orsini di Gravina ultimi feudatari.\nEccidio di Roccagorga.\nDa ricordare che quando si manifest\u00f2 la protesta popolare nel paese, Giolitti us\u00f2 il pugno di ferro, causando una strage il 6 gennaio 1913 con sette manifestanti uccisi dalle forze dell'ordine perch\u00e9 protestavano contro l'amministrazione comunale per la vessatoria applicazione delle tasse comunali con criteri discrezionali, la mancanza assoluta di un acquedotto comunale, di una rete fognaria e della raccolta dei rifiuti urbani. Situazione questa comune a tutta la moltitudine di comuni sparsi lontani dai grandi centri urbani, soprattutto nel sud. Sull'Avanti!, il direttore Benito Mussolini, pubblic\u00f2 un articolo dal titolo \u201cassassinio di stato\u201d in cui difendeva le buone ragioni dei cittadini di Roccagorga risultando cos\u00ec imputato di vilipendio a mezzo stampa.\nDisastro aereo 10 novembre 1936.\nDa ricordare il 10 novembre 1936 cadde in Via Cristoforo Colombo un aereo militare modello S.81. In quell'occasione ci furono 16 morti e 50 feriti. Ogni anno viene commemorata la sciagura aerea.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 183 imprese operanti nel territorio comunale, che rappresentavano lo 0,47% del totale provinciale (39.304 imprese attive), hanno occupato 337 addetti, lo 0,28% del dato provinciale (122.198 addetti); in media, ogni impresa nel 2015 ha occupato poco meno di due persone (1,84).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione del rame finalizzata a scopi artistici.\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca."}
{"id": "30287", "revid": "125862367", "url": "https://it.wikipedia.org/wiki?curid=30287", "title": "Sabaudia", "text": "Sabaudia \u00e8 un comune italiano di abitanti della provincia di Latina nel Lazio. Dall'anno 2020 \u00e8 stata insignita del titolo di citt\u00e0.\nGeografia fisica.\nTerritorio.\nLa citt\u00e0 \u00e8 nel cuore dell'Agro Pontino, a da Roma e 25 da Latina.\nIl territorio comunale, pianeggiante, \u00e8 caratterizzato dal litorale di dune sabbiose, da zone a foresta (un tempo parte della \"selva di Terracina\") e da una serie di zone umide e quasi paludose, protette da tre laghi costieri: il lago di Sabaudia (o di Paola), il lago dei Monaci, il lago di Caprolace. \nUna parte importante del territorio comunale costituisce dal 1934 il Parco nazionale del Circeo.\nClima.\nClassificazione climatica:\nIl clima d'inverno \u00e8 particolarmente umido, ma la temperatura non scende, salvo eccezioni, sotto i .\nStoria.\nLa posa della prima pietra di Sabaudia venne effettuata il 5 agosto 1933 e la nuova citt\u00e0 inaugurata il 15 aprile del 1934 da Benito Mussolini alla presenza di circa ventimila persone.\nFu la seconda citt\u00e0, dopo Littoria, ad essere voluta dal regime nel territorio delle Paludi Pontine bonificate. \nIl concorso per il piano urbanistico di fondazione della citt\u00e0 era stato bandito dall'Opera nazionale combattenti il 21 aprile 1933 e fu vinto dal gruppo di Piccinato con gli architetti Cancellotti, Montuori e Scalpelli, che la immaginarono predisposta per divenire un importante centro sportivo, in particolare per ospitare gare nautiche sul lago di Paola. \n&lt;br&gt;Sabaudia \u00e8 una delle citt\u00e0 espressione del razionalismo italiano in architettura (Gruppo 7 e MIAR).\nLa citt\u00e0 venne intitolata alla famiglia reale e posta sotto la protezione della Santissima Annunziata, protettrice di Casa Savoia.\nLa denominazione \u00e8\u00a0rimasta quella originaria, nonostante la necessit\u00e0 di rimuovere i toponimi fascisti delle citt\u00e0 che erano state istituite e che terminavano quasi tutti in \"-inia\".\nCos\u00ec mentre\u00a0il capoluogo\u00a0assunse nel 1944 la denominazione di Latinia e, successivamente, quella attuale di Latina (il 7 giugno 1945 a seguito della pubblicazione del decreto luogotenenziale del 9 aprile 1945, n. 270), non \u00e8\u00a0ancora avvenuta tale variante per Sabaudia,\u00a0che andrebbe corretto in Sabauda, e Pontinia,\u00a0che andrebbe corretto in Pontina.\nI primi abitanti insediati a Sabaudia furono coloni di origine veneta e friulana selezionati dal Commissariato per le migrazioni e la colonizzazione interna ed inviati, insieme alle loro famiglie, a sviluppare l'agricoltura nei poderi dell'Opera nazionale combattenti.\nNell'inverno del 1944 anche Sabaudia venne coinvolta nelle operazioni belliche seguite allo sbarco di Anzio del 22 gennaio e fino alla liberazione, avvenuta nel maggio dello stesso anno, fu occupata dalle truppe tedesche.\nIl territorio di Sabaudia comprende gran parte del parco nazionale del Circeo di cui Sabaudia \u00e8 sede amministrativa. \nIl 5 agosto 2020, il presidente della Repubblica Sergio Mattarella ha conferito a Sabaudia il titolo di Citt\u00e0.\nStemma e gonfalone.\nNella parte superiore dello scudo, \u201ctroncato\u201d, \u00e8 raffigurata la palude pontina prima della bonifica, con la tipica capanna dei pastori detta \u201clestra\u201d; nella sezione inferiore, su fondo dorato, campeggiano sei spighe di grano ed un elmetto della prima guerra mondiale.\nMonumenti e luoghi d'interesse.\nArchitetture religiose.\nLa \"Chiesa della Santissima Annunziata\" \u00e8 opera dell'architetto Gino Cancellotti (1935). Al suo interno \u00e8 la \"cappella reale\", donata dalla Regina Elena di Savoia alla citt\u00e0 e qui trasferita dall'interno di palazzo Margherita a Roma.\nSulle sponde del lago di Paola \u00e8 il Santuario di Santa Maria della Sorresca, fondato dai Benedettini nel VI secolo e rimaneggiato nel XII secolo. Anche se si trova nel comune di Sabaudia fa parte della Parrocchia di San Felice Martire, che lo gestisce fin da prima della nascita di Sabaudia. Nel Santuario viene conservata l'antica statua lignea della Sorresca, festeggiata il luned\u00ec successivo alla Pentecoste con una processione che da San Felice Circeo giunge fino alla piccola chiesa.\nArchitetture civili.\nI principali edifici pubblici risalenti alla fondazione sono di architettura razionalista: tra questi il palazzo del comune con la torre civica e la piazza prospiciente, la Chiesa della Santissima Annunziata con l'edificio del battistero, il Palazzo delle Poste, l'ospedale e la sede dell'allora Opera nazionale maternit\u00e0 e infanzia.\nIl palazzo delle Poste, progettato da Angiolo Mazzoni, \u00e8 composto da un unico piano rialzato da terra tramite una scalinata. Completamente rivestito di tessere azzurre (il colore di casa Savoia), ha ampi finestroni dai quali la grande sala interna riceve luce, incorniciati da un cordolo in marmo rosso di Siena, ed un elegante cornicione. Tali elementi architettonici fanno assumere all'edificio un forte senso aerodinamico. \u00c8 stato acquistato dal comune di Sabaudia, finalmente restaurato e restituito ai cittadini nel 2011. L'illuminazione di questo edificio e del Palazzo Comunale, sono opera di Francesca Storaro e Vittorio Storaro, vincitore di 3 premi Oscar per la fotografia.\nSul lungomare si trova invece la celebre villa Volpi, progettata negli anni cinquanta da Tomaso Buzzi per conto della contessa Nathalie Volpi.\nSiti archeologici.\nAll'epoca romana risalgono la villa di Domiziano, del I secolo d.C., che si estende per oltre 45 ettari lungo le sponde del lago di Sabaudia, e la fonte di Lucullo, pi\u00f9 tardi sfruttata anche come vasca per impianti termali. Lungo la costa si trovano inoltre il porto-canale romano in \"opus incertum\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nOltre alle scuole elementari e medie \"Valentino Orsolini Cencelli\" e le scuole medie \"Giulio Cesare\" in via Conte Verde, Sabaudia ospita anche l'Istituto Comprensivo \"Giulio Cesare\" per il secondo ciclo superiore.\nLa biblioteca comunale \u00e8 stata trasferita nell'aprile 2011 nell'ex Palazzo delle Poste di Angiolo Mazzoni.\nMusei.\nNel palazzo comunale ha sede un museo dedicato all'artista contemporaneo Emilio Greco. Esso raccoglie numerosi quadri e sculture donati alla citt\u00e0.\nIl \"Museo Civico del Mare e della Costa Marcello Zei\" espone reperti archeologici e naturalistici del territorio Pontino ed \u00e8 situato in piazza Verbania, nelle vicinanze del centro storico.\n'La Torre di Dante' \u00e8 la mostra permanente di Lorenzo Indrimi dedicata alla Commedia inaugurata il 15 aprile 2008 nella Torre Civica di Sabaudia. Nei piani della Torre sono esposte le 200 incisioni pubblicate nel 1980 da Bolaffi Editore, disegni e dipinti.\nLa Torre ospita inoltre i tre video: Inferno, Purgatorio e Paradiso tratti dalle opere di Lorenzo Indrimi per la regia di Paolo Pasquini.\nCinema.\nA Sabaudia sono ambientati i film \"Tot\u00f2 sceicco\" di Mario Mattoli, \"La voglia matta\" di Luciano Salce, \"Amore mio aiutami\" di Alberto Sordi, \"La villa del venerd\u00ec\" di Mauro Bolognini tratto da un racconto del 1990 di Alberto Moravia, \"Storia di Piera\" di Marco Ferreri del 1983, \"Non ti muovere\" di Sergio Castellitto del 2004, \"L'amico di famiglia\" di Paolo Sorrentino del 2006, \"Stasera a casa di Alice\" del 1990 e \"Il mio miglior nemico del 2006\", entrambi di Carlo Verdone, \"Immaturi\" di Paolo Genovese del 2011, \"Viva l'Italia\" diretto da Massimiliano Bruno del 2012, \"Simpatici &amp; antipatici\" di Christian De Sica del 1998 e \"Magari\" di Ginevra Elkann del 2019.\nDal 2015 Sabaudia ospita \"Sabaudia Film Fest\", promosso ed organizzato dal Comune di Sabaudia. \u00c8 il primo festival di cinema interamente dedicato alla commedia italiana.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le imprese operanti nel territorio comunale, che rappresentavano il 3,02% del totale provinciale ( imprese attive), hanno occupato addetti, il 3,11% del dato provinciale ( addetti); in media, ogni impresa nel 2015 ha occupato tre persone (3,2).\nGemellaggi.\nComitato per i Gemellaggi.\nLe attivit\u00e0 legate ai gemellaggi ed ai patti di amicizia sono coordinate da un comitato per i gemellaggi. Il comitato \u00e8 composto dai rappresentanti delle associazioni culturali e sportive, delle istituzioni scolastiche, degli enti militari, delle associazioni di categoria. Il Presidente \u00e8 nominato dal Sindaco ed il suo mandato \u00e8 legato a quello amministrativo. Dal 1990 ad oggi si sono succeduti sette presidenti. Attualmente \u00e8 in carica Moreno Calabrese, nominato dal Sindaco Giada Gervasi nel 2019. \nAltre informazioni amministrative.\nNel 1934 passa dalla provincia di Roma, alla nuova provincia di Littoria, (che nel 1944 prender\u00e0 il nome di Latinia e nel 1945 quello di Latina) costituita dal governo fascista dell'epoca.\nSport.\nCanottaggio e canoa kayak.\nIl canottaggio e la canoa, praticati sul lago di Sabaudia, hanno avuto rilevanza grazie all'apporto delle squadre della Marina Militare Italiana, della Guardia di Finanza, della Polizia di Stato \"Fiamme Oro\" e del Corpo Forestale dello Stato (ora Carabinieri), che hanno conquistato campionati italiani, europei, mondiali e numerose medaglie alle Olimpiadi negli ultimi 60 anni. I numerosi canoisti e canottieri presenti sul territorio hanno modo di allenarsi anche sui tre laghi costieri; tali, sono inoltre utilizzati, appunto, per effettuare gare di canoa o regate delle piccole barche a vela.\nPallavolo.\nNella pallavolo: fino alla met\u00e0 degli anni ottanta la Sabaudia Pallavolo ha militato ai massimi livelli nella Serie A-2 del campionato nazionale italiano, facendo crescere tra le sue file Andrea Giani. In campo femminile la Sabaudia Pallavolo milita nel campionato di Serie C con una squadra dall'et\u00e0 media particolarmente bassa. La squadra gioca le sue partite interne nel palasport di via Conte Verde, intitolato dal 13 aprile 2019 ad Antonio Vitaletti, storico presidente della societ\u00e0 sportiva di pallavolo."}
{"id": "30288", "revid": "22475", "url": "https://it.wikipedia.org/wiki?curid=30288", "title": "Catafora (figura retorica)", "text": "La catafora (dal greco antico \u03ba\u03b1\u03c4\u03b1\u03c6\u03ad\u03c1\u03c9, trasl. \"kataph\u00e9r\u014d\", \"volgo avanti\") \u00e8 una figura retorica di tipo sintattico, alla quale si fanno risalire due significati:\nUn esempio del primo tipo:"}
{"id": "30289", "revid": "322321", "url": "https://it.wikipedia.org/wiki?curid=30289", "title": "San Felice Circeo", "text": "San Felice Circeo \u00e8 un comune italiano di abitanti della provincia di Latina nel Lazio. Dista da Latina 34\u00a0km, da Roma 98\u00a0km e da Napoli 150\u00a0km.\nGeografia fisica.\nTerritorio.\nIl comune si trova nell'agro Pontino, a circa 100\u00a0km a sud di Roma ed il suo territorio ha un'estensione di 3.139 ettari (cedette a Sabaudia alla sua fondazione (1934) 690 ettari di terreno boschivo - in cambio gli vennero assegnati 640 ettari del territorio di Terracina).\nIl territorio comunale si sviluppa in due aree ben definite: il promontorio del Circeo, 6\u00a0km, e la parte pianeggiante.\nIl promontorio appare da Anzio come il profilo di un volto di una donna sdraiata (identificata con la Maga Circe, in cui la vetta \"Picco di Circe\" corrisponde al suo naso), mentre da Gaeta appare come un'isola, l'antica Isola Eea. Lungo la dorsale del promontorio si innalzano le seguenti vette: \"Vetta di Paola\", \"Picco di Circe\" (541\u00a0m, l'altezza massima sul livello del mare), \"Punta di Torre Moresca\", \"Punta di Vasca Moresca\", \"Punta del Fortino di Cretarossa\", \"Punta del Semaforo\" (412\u00a0m), \"Punta dell'Acropoli\" o delle \"Crocette\" (352\u00a0m). Inoltre sono presenti vari colli che si elevano nel versante orientale e che circondano il centro storico: \"Peretto\", \"Guardia Orlando\" e \"Monticchio\" verso nord, \"Monte Morrone\" e \"S. Rocco\" verso sud. Varie indagini geologiche hanno dimostrato che il promontorio \u00e8 costituito perlopi\u00f9 da calcari di vario tipo (cristallini e bianchi, compatti, selciferi con brachiopodi, argillosi).\nLa pianura sottostante il promontorio invece \u00e8 costituita da sabbie sommerse, bonificate durante il periodo fascista. Il promontorio nel quaternario era veramente un'isola e varie ne sono le prove: il ritrovamento sul promontorio di un'arenaria bigia ritrovata poi solamente a 300 metri di profondit\u00e0, i solchi marini fossili, i segni dell'erosione marina e le informazioni ottenute dallo studio degli strati pliocenici.\nClima.\nIl clima \u00e8 assai mite, grazie alla brezza marina che lo addolcisce d'estate e lo intiepidisce d'inverno.\nStoria.\nIl paese di San Felice Circeo ha una storia antichissima, che inizia con gli uomini di Neanderthal. Durante i secoli il Circeo sar\u00e0 colonia romana, possedimento dei Templari durante il Medioevo, un feudo dei Caetani e infine roccaforte pontificia.\nPreistoria.\nSan Felice Circeo deve molto al Professore Alberto Carlo Blanc che, a partire dal 1936, inizi\u00f2 delle ricerche paleontologiche intorno al promontorio. Il promontorio del Circeo \u00e8 caratterizzato dalla presenza di numerose grotte sul suo versante meridionale. Ed \u00e8 proprio nelle grotte e nei ripari che il professor Blanc concentr\u00f2 le sue ricerche. Le sue convinzioni lo portarono a scoprire nel 1939 la Grotta Guattari. L'accesso era ostruito da frane antichissime. Una volta penetrato all'interno della grotta il Professor Blanc scopr\u00ec di essere in un ambiente che aveva ospitato l'uomo di Neanderthal. Trov\u00f2 una corona di pietre al centro della quale vi era il cranio di un individuo neanderthaliano. Nella grotta inoltre c'era una fitta presenza di ossa fossili di rinoceronte, bue, cavallo e cervo e di pietre di media dimensione usate come arnesi.\n\u00c8 curioso notare che gli studi della stratigrafia della grotta abbiano dimostrato la presenza di animali quali elefanti, rinoceronti, ippopotami, iene, orsi. La stessa quantit\u00e0 di pietre venne trovata all'interno di un'altra grotta del Circeo, la grotta del Fossellone. L'et\u00e0 geologica venne fatta risalire a 50.000-60.000 anni prima. Nello stesso periodo del ritrovamento del cranio venne portata alla luce la mandibola di un secondo individuo (Circeo II). Nel '51 venne scoperta una seconda mandibola (Circeo III) e nel '54, ma in un'altra grotta, Blanc port\u00f2 alla luce la mascella inferiore di un bambino di 50.000 anni prima. La Grotta del Fossellone \u00e8 la seconda grotta per importanza paleontologica del Circeo. All'interno sono stati trovati indizi di pasti, fuochi e arnesi vari. \u00c8 stata abitata sia dall'uomo di Neanderthal che dall'Homo Sapiens. Altre grotte del Circeo e altre zone intorno al promontorio hanno dato alla luce importantissimi reperti quali lame, utensili da caccia, oggetti in ossidiana, in terracotta ecc. La presenza dell'ossidiana \u00e8 molto particolare perch\u00e9 ci\u00f2 vuol dire che questi uomini preistorici erano in grado di costruire imbarcazioni per arrivare fino all'isola di Palmarola dove era possibile estrarre questo minerale.\nStoria antica.\nL'epoca pre-romana.\nA partire dalla met\u00e0 del 3000 a.C. tutto il Lazio era abitato da popolazioni protolatine. Vivevano di pastorizia e di agricoltura, in villaggi fatti di capanne e successivamente in fortezze costruite su alture.\nIntorno al 1000 a.C. arrivarono altre popolazioni italiche quali Sabini ed Etruschi.\nCon queste ondate tutto il Lazio venne abitato: sui monti che delimitano le Paludi Pontine si stabilirono gli Ausoni-Opici.\nIn tutta la zona erano presenti gli Etruschi che fondarono Terracina e Velletri.\nDopo la caduta degli Etruschi arriv\u00f2 l'ondata dei Volsci che occuparono Circei e Terracina spingendosi fino a Roma.\nIl Circeo era gi\u00e0 in antichit\u00e0 un importante centro commerciale; era un approdo per i navigatori stranieri i quali intrattenevano rapporti commerciali con le popolazioni locali e dell'entroterra.\nSi pensa che il promontorio potesse essere una stazione di approdo dei Focei, una popolazione greca stanziatasi nelle colonie siciliane. I Focei avevano vari scali lungo la costa tirrenica dell'Italia e verosimilmente ne avevano uno anche a Circei. Furono proprio i Focei a localizzare al Circeo la vicenda dell'Odissea di Ulisse e Circe.\nI greci iniziarono a narrare e a riportare varie leggende legate al Circeo e a Ulisse, Circe e i loro figli.\nLa fama del Circeo presso i Greci in quest'epoca antichissima fa pensare che evidentemente il Circeo fior\u00ec commercialmente molto prima di altre citt\u00e0 del Lazio.\nLa colonia romana, i Volsci, la colonia latina e le battaglie contro Roma.\nAl Circeo vennero costituite due colonie a distanza di un secolo l'una dall'altra, riferiscono gli storici romani Tito Livio, Dionisio d'Alicarnasso e Diodoro Siculo.\nLa prima colonia venne inviata al Circeo da Tarquinio il Superbo e fu guidata dal figlio Arunte. \"Circei\" viene quindi menzionata nel primo trattato tra Roma e Cartagine, tradizionalmente datato al primo anno della Repubblica romana (509 a.C.).\nDionisio narra che la colonia venne inviata poich\u00e9 il promontorio si trovava in una posizione strategica favorevole, in quanto affacciato sul mare. Sono assai poche per\u00f2 le tracce che confermerebbero la presenza di una prima colonia sul territorio di Circei, tanto che molti studiosi mettono in dubbio la presenza dei romani al tempo di Tarquinio il Superbo. L'unico indizio ci viene dall'Acropoli, e sembra essere la seconda cinta muraria, quella che circonda l'odierno centro storico.\nPoco tempo dopo la colonia dovette far fronte all'invasione dei Volsci.\nTito Livio riporta che i Volsci, guidati da Coriolano, conquistarono Circei cacciandone i coloni romani.\nLa versione di Dionisio d'Alicarnasso invece riporta che Circei si arrese senza opporre resistenza e che Coriolano non arrec\u00f2 danni e violenze ai cittadini, ma chiese rifornimenti per l'esercito e un tributo in denaro alla popolazione.\nQuesto dimostra la prosperit\u00e0 dei primi abitanti di Circei. La resa \u00e8 comprensibile poich\u00e9 Circei era s\u00ec protetta da mura, ma allo stesso tempo era isolata dal resto delle paludi pontine; non poteva ricevere aiuti e inoltre i Volsci stavano incalzando nel Lazio conquistando tutte le citt\u00e0 vicine.\nDopo la dominazione volsca i Romani-Latini nel 393 a.C. decisero di riconquistare Circei e costruirono il perimetro dell'Acropoli di Circei facendola divenire una citt\u00e0-fortezza.\nPochi anni dopo la fondazione della colonia latina, nel 385 a.C., Circei intraprese, insieme ad altre popolazioni, una battaglia contro Roma. La battaglia venne vinta da Roma che imprigion\u00f2 alcuni Circeiensi.\nNel 383 a.C., Circei si alle\u00f2 di nuovo con Preneste, Velletri e Lanuvio in una guerra contro Roma. La battaglia termin\u00f2 un anno dopo, anche questa volta con la vittoria di Roma.\nDopo anni di quiete apparente nel 340 a.C. scoppi\u00f2 la Guerra Latina.\nCircei partecip\u00f2 attivamente alla guerra tanto che uno dei due pretori della Lega Latina fu Lucio Numicio Circeiense.\nDopo due anni di scontri Roma ebbe la meglio e come conseguenza ci fu una dura repressione per tutte le dieci citt\u00e0 latine.\nUn ultimo scontro si ebbe durante la seconda guerra punica quando Circei ed altre citt\u00e0 limitrofe rifiutarono di fornire a Roma soldati e provvigioni. Roma rispose ben sei anni dopo pretendendo da Circei il doppio dei soldati e dei rifornimenti richiesti.\nDurante tutto il periodo romano si deduce che Circei fosse una colonia fiorente. Era strategicamente importante, possedeva un porto e divenne luogo di villeggiatura frequentato dalle personalit\u00e0 di spicco del mondo politico romano.\nTestimonianze romane nel territorio di San Felice Circeo.\nMolte furono le personalit\u00e0 di spicco dell'antica Roma che fecero tappa al Circeo e che lasciarono le loro tracce. Molti personaggi importanti erano soliti trascorrere periodi di villeggiatura, altri si ritirarono qui in esilii dorati. Il triumviro Marco Emilio Lepido arriv\u00f2 al Circeo nel 36 a.C. relegato da Ottaviano. Qui rimase vent'anni e i resti della sua villa si possono ammirare oggi dal belvedere del centro storico (la piazzetta Marconi): si scorge poco lontano una grande costruzione di epoca romana che \u00e8 appunto la villa di Marco Emilio Lepido. Tuttora \u00e8 visitabile in quanto \u00e8 stata recentemente restaurata.\nSono presenti i resti di altre due ville romane: una sul Monte Morrone e l'altra in zona Peretto ove rimane una conserva d'acqua appartenente a una villa di et\u00e0 repubblicana.\nPer quanto riguarda le costruzioni religiose bisogna menzionare l'antichissimo tempio dedicato al culto della dea Circe (che coincideva con Venere) che si ergeva sulla vetta pi\u00f9 alta del promontorio. L'et\u00e0 \u00e8 quella della seconda colonia, quindi intorno al 390 a.C. Oggi rimane il basamento del tempio e vari indizi. \u00c8 stata ritrovata nei pressi del tempio anche la testa di una statua in marmo che raffigura la dea Circe. Oggi \u00e8 possibile ammirarla al Museo delle Terme di Roma.\nUn altro tempio sorgeva in localit\u00e0 Monticchio. I reperti venuti alla luce dimostrano che il tempio venne costruito in et\u00e0 assai antica, ovvero intorno al V secolo a.C. Sono stati ritrovati frammenti di ceramiche, figurine in bronzo e monete siculo-puniche. Altri ritrovamenti abbondanti di figurine e statuette sono stati rinvenuti in zona Fontana Copella dove \u00e8 stata poi scoperta una stipe votiva. Varie le statue, i bassorilievi, le incisioni ritrovate su tutto il territorio.\nAltri monumenti degni di nota sono il porto canale di Torre Paola, che congiunge il lago al mare; la Fossa Augusta, un canale che partiva dal lago e che sfociava in mare sul versante opposto, ovvero in localit\u00e0 Rio Torto. Oggi \u00e8 ancora possibile vedere l'opera, seppur con varie modifiche. Tale fossa rientrava nel progetto di Nerone di collegare Ostia al Lago di Averno, in Campania.\nPoco conosciuto \u00e8 il tratto della Via Severiana che passa ai piedi del promontorio, esattamente fra la macchia di Selvapiana e il promontorio stesso. La strada ormai non \u00e8 pi\u00f9 visibile, mentre invece si possono distinguere delle costruzioni funerarie, sepolcri e lapidi che costituiscono una vera e propria necropoli. Sul territorio del comune di Sabaudia sorgono due fra le pi\u00f9 importanti testimonianze presenti al Circeo dell'epoca romana: la Fonte di Lucullo e la Villa di Domiziano.\nIl Medioevo.\nL'Alto Medioevo.\nLa storia del Circeo presenta un ampio buco temporale che va dalla caduta dell'Impero romano fino all'anno Mille. Sono gli anni delle invasioni barbariche e non \u00e8 da escludere che gli abitanti della colonia abbiano subito violenze e devastazioni, prima con Alarico e poi con Genserico. Purtroppo non vi sono documenti ufficiali che attestino il passaggio di queste popolazioni barbare al Circeo ma \u00e8 tutto molto verosimile poich\u00e9 comunque attaccarono le citt\u00e0 situate lungo la Via Appia. Sicuramente Circei venne distrutta nel IX secolo dalle invasioni saracene. Nella prima met\u00e0 dell'anno 800 infatti la costa italiana, dalla Sicilia alle foci del Tevere, venne attaccata e saccheggiata da navi arabe che partivano dalla Tunisia. Nell'829 Circei conobbe una prima devastazione e i pochi abitanti sopravvissuti si rifugiarono a Terracina. Tutto il secolo fu segnato da battaglie navali fra Saraceni e Stato Pontificio con le vittorie delle flotte papali nella seconda met\u00e0 del secolo, quando Papa Giovanni VIII sconfisse 18 navi nemiche. I pochi fuggiaschi saraceni si rifugiarono nei boschi del Circeo. Nel momento della vittoria per\u00f2 le citt\u00e0 marinare di Gaeta, Salerno, Amalfi firmarono la pace con i Saraceni che rimasero presso il Garigliano per 30 anni. In questi trenta anni i paesi costieri del Lazio meridionale vennero saccheggiati e rasi al suolo. Circei ebbe la stessa sorte di molti altri paesi: l'annientamento totale. L'antica colonia era sparita e da quel momento in poi il centro abitato cambi\u00f2 nome in Rocca Circei, Rocca Circea, Rocca de Circeio, Castrum Sancti Felicis, Locus Sancti Felici.\nFeudo dei Frangipane.\nLa Rocca Circea inizia a venire menzionata nei documenti dell'Alto Medioevo. Venne costruita dai Papi o dai terracinesi subito dopo la distruzione di Circei. Dopo essere stata affidata per un periodo ai terracinesi, la Rocca Circea venne governata dalla signoria di Marino di Formosa. In quegli anni Terracina era in guerra contro Gaeta e l'alleanza della Rocca Circea con i gaetani \u00e8 attestata in alcuni importanti documenti. Marino di Formosa lasci\u00f2 ai cittadini ampie libert\u00e0 ma in cambio richiese protezione armata e alleanza militare con l'esercito di Gaeta. Nel 1138 Gaeta cadde sotto il regno dei Normanni; di conseguenza anche la signoria di Marino di Formosa abbandon\u00f2 la Rocca Circea che venne occupata per breve tempo proprio dai Normanni.\nIl XII secolo vide l'arrivo alla Rocca Circea dei Frangipane. I Frangipane, famiglia prima ghibellina e poi guelfa, dominarono l'intera area pontina e divennero i pi\u00f9 importanti difensori del papato. Nel 1145 Papa Lucio II diede in concessione alla famiglia, gi\u00e0 proprietaria di Terracina, anche la Rocca Circea. Ma all'inizio del Duecento i terracinesi iniziarono a ribellarsi al dominio dei Frangipane occupando la Rocca. Nel 1207 Papa Innocenzo III acquist\u00f2 il feudo della Rocca Circea. Nel 1239 il Papa Gregorio IX affid\u00f2 ai terracinesi il compito di fortificare la Rocca, sempre pi\u00f9 cosciente del fatto che si trattasse di un importantissimo punto strategico di difesa per lo Stato Pontificio.\nI Templari al Circeo e la fine del XIII secolo.\nNel 1239, in un periodo di aspre lotte fra il Papa Gregorio IX e Federico II, il Pontefice ordin\u00f2 ai Cavalieri Templari di impossessarsi della Rocca Circea. L'Imperatore infatti aveva intenzione di attaccare da sud lo Stato Pontificio. I Templari gi\u00e0 erano in possesso della chiesa di S. Maria della Sorresca ma solo nel 1239 il Papa ordin\u00f2 di riattivare e di fortificare la Rocca Circea. \u00c8 in questo periodo che la Rocca cambi\u00f2 nome in \"Castrum Sancti Felicis\". Oggi nel centro storico di S. Felice Circeo \u00e8 possibile ancora osservare i luoghi costruiti ed abitati dai Templari che eressero un Convento e la Torre che oggi domina la piazza centrale. Nel 1259 il Castrum Sancti Felicis venne dato a un nuovo signore: Giordano Pironti-Conti. Lui e i suoi discendenti governarono il paese fino alla fine del secolo, quando per occupazione violenta pass\u00f2 sotto la guida della famiglia Annibaldi di Roma.\nDal 1300 al 1492: l'avvento dei Caetani e altre vicende.\nIl 1301 \u00e8 una data molto importante nella storia del Circeo: gli Annibaldi infatti cedettero tutto il Castrum Sancti Felicis a Pietro Caetani. Il regno della famiglia Caetani sar\u00e0 lunghissimo: pi\u00f9 di 400 anni. La famiglia Caetani divenne potentissima in seguito alla consacrazione a papa di un membro della famiglia, Benedetto, che prender\u00e0 il nome di Bonifacio VIII. Nel 1300, dopo la morte di Bonifacio VIII la famiglia Caetani raggiunse l'apice del suo splendore grazie al suo massimo esponente dell'epoca: Onorato I conte di Fondi. Il Castrum Sancti Felicis venne governato dapprima da Pietro, poi dal cardinale Francesco, e da Nicol\u00f2 I. Nel 1378 inizi\u00f2 lo Scisma d'Occidente e i Caetani e le zone pontine giocarono ruoli fondamentali nella vicenda. Onorato I occup\u00f2 il Circeo e solo nel 1400 la Chiesa, tramite una crociata, riusc\u00ec a sconfiggerlo. La Chiesa per qualche anno govern\u00f2 nel territorio di S. Felice che nel 1411 pass\u00f2 di nuovo in mano ai Caetani. Il personaggio della famiglia che pi\u00f9 si distinse per ci\u00f2 che fece per il Castrum Sancti Felicis fu Giacomo IV. Egli infatti abit\u00f2 nel castello di S. Felice e cerc\u00f2 di aiutare gli abitanti e di migliorarne le condizioni di vita. Nel 1441 avvenne un fatto cruciale: la guerra tra Alfonso V d'Aragona e il papa Eugenio IV. L'aragonese occup\u00f2 Terracina e si spinse fino al Castrum Sancti Felicis distruggendolo completamente. Due anni dopo il territorio di S. Felice ritorn\u00f2 sotto la protezione della Chiesa. Sono questi gli anni in cui Onorato III Caetani si volle riappropriare del castello di S. Felice che invece i pontefici gli negarono. Anzi lo fecero imprigionare e solo dopo trenta anni il conte ritorn\u00f2 a governare sul Castrum Sancti Felicis. Nel 1482 il Circeo venne occupato da Alfonso, duca di Calabria, che era in guerra contro Sisto IV e nel 1495 dalle milizie francesi di Carlo VIII. Dopodich\u00e9 pass\u00f2 sotto il dominio dello Stato Pontificio.\nL'epoca moderna.\nIl Cinquecento: la distruzione, Guglielmo Caetani, le torri costiere.\nIl Cinquecento cominci\u00f2 molto male per San Felice che venne distrutta nel 1501 da Federico I d'Aragona. Il re infatti si stava recando in esilio in Francia dopo gli esiti del trattato di Granata e quando con le sue navi giunse al Circeo decise di sbarcare e di radere al suolo il paese. Questo perch\u00e9 il territorio era stato governato dai Caetani, nemici politici della famiglia aragonese. Gli abitanti fuggirono e i pochi che si salvarono si trasferirono a Sermoneta. Con la morte di papa Alessandro VI il paese ritorn\u00f2 ad essere un possedimento dei Caetani. Il nuovo papa Giulio II chiam\u00f2 Guglielmo Caetani, che si trovava in esilio a Mantova, e con un documento incaric\u00f2 il nobile di ricostruire e restaurare il castello di S. Felice. Guglielmo Caetani chiam\u00f2 a s\u00e9 tutti i vecchi abitanti di S. Felice che si erano trasferiti a Sermoneta e a Terracina. Durante un incontro con essi egli dichiar\u00f2 i suoi intenti: la ricostruzione a sue spese del castello e delle mura, la donazione di terre agli abitanti originari di S. Felice e la ricostruzione dei mulini. I cittadini per\u00f2 avrebbero dovuto impegnarsi nella ricostruzione delle proprie case e nella difesa del paese da ogni attacco che sarebbe arrivato dall'esterno.\nAnche se la ricostruzione vera e propria del paese avvenne nel secolo successivo, a Guglielmo si deve la ricostruzione della cerchia muraria, la costruzione della parte inferiore del Palazzo Baronale, e la porta ad arco che ancora oggi \u00e8 l'accesso al paese. Per tutto il Cinquecento i successori di Guglielmo tentarono di proseguire con i piani di ricostruzione e ripopolamento, ma con scarsi risultati. Nel 1562 il Papa Pio IV incaric\u00f2 i signori di Sermoneta (e di San Felice) Nicol\u00f2 e Bonifacio Caetani di erigere quattro torri in difesa del litorale. Tutto il Cinquecento fu segnato infatti dai continui attacchi dei saraceni che depredavano le coste laziali. In particolare il promontorio del Circeo era una meta preferita dai pirati che si nascondevano tra le insenature della costa per attaccare le navi che passavano. Inoltre la maggior parte delle volte sbarcavano sulla terraferma per compiere razzie e rapimenti. Le prime torri ad essere costruite furono Torre Paola e Torre Fico. La prima (il cui nome deriva dalla localit\u00e0: sorge infatti presso il Lago di Paola) si trova a ponente sul versante di Quarto Freddo, l'altra (il cui nome deriverebbe dalla presenza massiccia di fichi d'India che la circondano ancora oggi) \u00e8 posta a levante sul versante di Quarto Caldo (oggi la si pu\u00f2 ammirare dal porto). Dopo solo un anno di lavori le due torri erano pronte e subito si distinsero come le due torri pi\u00f9 forti e pi\u00f9 funzionali di tutto il litorale. Le altre due torri ad essere costruite furono Torre Cervia e Torre Moresca. La prima venne costruita nella parte del promontorio pi\u00f9 sporgente verso il mare. Il nome deriva dai cervi che erano soliti passare in quella zona. Torre Moresca invece venne eretta in una zona molto impervia. Le altre torri del Circeo verranno costruite successivamente.\nIl Seicento: San Felice assume l'aspetto odierno con la ricostruzione e il ripopolamento.\nNei primi decenni del Seicento i Caetani decisero di iniziare una seria opera di ripopolamento e di ricostruzione di San Felice. In paese arrivarono 11 famiglie ischitane a cui seguirono famiglie provenienti da Sperlonga, Napoli, Orvieto, Nettuno, Roccagorga e da tanti altri paesi fra Lazio, Campania, Umbria e Toscana. Gi\u00e0 alla fine del secolo la popolazione aument\u00f2 di due terzi e molti cognomi dell'epoca sono rimasti fino ai giorni nostri. Per quanto riguarda la ricostruzione, nel Seicento il paese assunse l'aspetto che \u00e8 rimasto pi\u00f9 o meno fino ad oggi. I Caetani decisero di portare a termine la costruzione del Palazzo Baronale (oggi sede del comune), di ristrutturare il convento, di costruire una chiesa all'interno del Palazzo Baronale (oggi si possono vedere alcuni resti sotto l'arco che collega Piazzale San Francesco alla Piazza Lanzuisi), di completare l'odierno corso Vittorio Emanuele. Migliorarono in generale le condizioni degli abitanti, tant'\u00e8 che vennero aperte delle attivit\u00e0 manifatturiere: industrie tessili, concerie e osterie. La pesca all'epoca non era praticata a causa della paura per gli attacchi dei pirati mentre la caccia era riservata al Duca. Era comunque una situazione di benessere che il paese non aveva mai conosciuto prima, forse solo durante l'epoca romana. Questa prosperit\u00e0 prese piede in un periodo che invece fu difficilissimo per il resto della penisola italiana afflitta dalla peste e dalla Guerra dei Trent'anni.\nIl Settecento: il governo della Camera Apostolica.\nI primi venti anni del Settecento furono segnati da passaggi di propriet\u00e0. Il feudo pass\u00f2 dai Caetani ai Ruspoli e poi agli Orsini. Nel 1720 il feudo venne venduto alla Reverenda Camera Apostolica che lo resse per ben 150 anni. Papa Clemente XI e il cardinale Collicola, collaboratore del pontefice, iniziarono subito dei lavori molto importanti: riportarono in funzione il canale romano presso il lago di Paola, ormai interrato, costruirono una nuova chiesa parrocchiale (che \u00e8 poi quella attuale), restaurarono il Convento, che venne adibito ad abitazione per i cittadini, e aprirono una porta ad arco di accesso nel Palazzo Baronale per il passaggio dei carri. Nel 1730 papa Clemente XII affid\u00f2 al proprio nipote Neri Maria Corsini il territorio di San Felice. Neri Maria Corsini fu una personalit\u00e0 di spicco negli ambienti romani, aveva svolto mansioni di diplomatico nelle corti di tutta Europa. Govern\u00f2 il territorio di San Felice per 40 anni. Il cardinale Corsini venne incontro alla popolazione sanfeliciana dimezzando le tasse, cercando di avviare dei progetti per far tornare il Lago di Paola pescoso come un tempo ed esegu\u00ec inoltre dei lavori nel paese, come l'ampliamento della chiesa parrocchiale. Dopo la morte di Corsini il paese verr\u00e0 governato direttamente dal Governatore della Reverenda Camera Apostolica. Tra i vari governatori che si avvicendarono ci fu anche Giovanni Angelo Braschi che venne poi eletto papa col nome di Pio VI. Tale personaggio fece costruire un numero importante di case nuove per gli abitanti di San Felice, ampli\u00f2 la chiesa parrocchiale, riattiv\u00f2 la cava di alabastro e diede ai sanfeliciani il permesso di coltivare nella macchia di Terracina. Durante il 1700 venne costruita, o forse \u00e8 meglio dire ricostruita, l'ultima torre costiera: Torre Olevola. San Cesario di Terracina, diacono e martire, e San Sebastiano martire erano gli antichi protettori del paese fino al 27 aprile 1777, giorno in cui la chiesa fu consacrata a San Felice II papa e martire. Nella Chiesa arcipresbiterale di San Felice Circeo si conservavano reliquie dei Santi Cesario e Sebastiano.\nL'Ottocento.\nSe si percorre la strada che da La Cona conduce al centro storico si trover\u00e0, poco dopo, sulla sinistra una discesa intitolata al principe Stanislao Poniatowsky. A distanza di 200 anni sono ancora vivi tra i sanfeliciani il ricordo e la riconoscenza verso questa figura cos\u00ec importante nella storia del paese.\nIl principe, nipote del re polacco Stanislao Augusto, prese in affitto il feudo nel 1808 e lo resse per 14 anni. All'inizio nomin\u00f2 un ministro, un suo uomo di fiducia, che per\u00f2 venne licenziato poco dopo poich\u00e9 aument\u00f2 gli affitti agli abitanti. L'opera del principe giov\u00f2 molto alla popolazione: piant\u00f2 vigneti e altri innumerevoli frutteti su tutto il territorio, costru\u00ec altre case nel centro storico\", costru\u00ec magazzini e cantine sfruttando e ampliando gli spazi del palazzo baronale, colloc\u00f2 l'orologio sulla Torre dei Templari in modo che tutti potessero sapere l'ora, miglior\u00f2 la viabilit\u00e0 costruendo strade\" che collegavano perfettamente i vari punti del territorio, miglior\u00f2 le condizioni del lago e dei locali predisposti ai pescatori. Inoltre costru\u00ec una villa in un punto incantato del promontorio: tale villa oggi \u00e8 conosciuta come Villa Aguet ma in realt\u00e0 venne costruita dal principe polacco. Al Circeo arrivarono vari artisti da Roma, tutti al servizio del principe, e tra questi ricordiamo Giuseppe Valadier, fonditore del Campanone della Basilica di San Pietro in Vaticano. In quattordici anni il paese rifior\u00ec, cambi\u00f2 volto e gli abitanti conobbero un vero periodo di benessere.\nIl periodo napoleonico, il risorgimento e il brigantaggio.\nDurante periodo napoleonico al promontorio viene riaffidato il compito di baluardo per la difesa costiera. L'arrivo delle truppe francesi comport\u00f2 la costruzione delle due batterie di Torre Cervia e di Torre Moresca (quest'ultima ancora osservabile) e la sistemazione di un telegrafo nella zona dell'Acropoli. Nel 1814 Gioacchino Murat, governatore nel regno di Napoli, abbandon\u00f2 Napoleone e inizi\u00f2 una marcia verso lo Stato Pontificio. Il generale francese filo-napoleonico che reggeva le truppe al Circeo si ritrov\u00f2 contro le truppe napoletane che nel frattempo si appostarono nella zona dell'Acropoli. A quel punto, sotto la pressione sia delle truppe ma anche della popolazione, le truppe francesi si ritirarono senza ingaggiare battaglia.\nSociet\u00e0.\nTradizionali e folclore.\nA San Felice Circeo i principali festeggiamenti sono: \"Santa Maria della Sorresca\" il giorno dopo la Pentecoste, \"San Felice \"Rann\u00eb\"\" (ovvero San Felice Grande, da distinguere da San Feliciej\u00eb, il piccolo) il 29 luglio, San Rocco e la Madonna Assunta il 15 e 16 agosto.\nLa festa pi\u00f9 sentita e che vede la presenza massiccia dei cittadini \u00e8 quella di Santa Maria della Sorresca: dalla chiesa di S. Felice Martire (nel centro storico) parte una processione all'alba, in cui viene portata a spalla la statua della Madonna pellegrina denominata \"Maris Stella\", che arriva fino a Sabaudia, dopo una processione di oltre 14 chilometri, sulle rive del Lago di Paola, dove \u00e8 situato l'antichissimo santuario di Santa Maria della Sorresca che contiene l'antica statua lignea. Narra la leggenda che un giorno alcuni pescatori di San Felice, tirando le reti gettate nel lago, le sentirono alquanto appesantite e, mentre pensavano a un'abbondante pesca di pesce, si accorsero di aver recuperato una statua di legno raffigurante la Madonna che regge sulle ginocchia il Bambino Ges\u00f9. Sbalorditi e commossi, pensarono di portare la Sacra Immagine, rosicchiata in parte dai tarli marini, in una chiesa e scelsero quella di San Paolo, ain piedi del promontorio del Circeo, lambita dal canale che collega il lago al mare. Il giorno seguente tornarono alla chiesa per ammirare e venerare la bella Immagine della Madonna, ma restarono delusi e pensarono che i ladri l'avessero portata via. Quale fu la loro meraviglia, quando tornati a pescare sul lago, scorsero sulla riva, vicino al luogo del ritrovamento, la statua della Madonna posta su un albero. Capirono allora che li' la Madonna voleva il suo Santuario e cos\u00ec, con l'aiuto della popolazione di S. Felice, eressero una cappella che, dopo diversi secoli resta ad indicare il luogo della 'risurrezione' della miracolosa statua, che presto fu chiamata Madonna della Sorresca, Madonna della Risurrezione. L'antica statua lignea \u00e8 conservata nell'abside del Santuario. La festa vede la presenza di moltissimi cittadini del Circeo devoti alla Madonna che in occasione della festa si incontrano al santuario, dopo la S. Messa Solenne celebrata dal vescovo diocesano e dai vari sacerdoti. La sera dello stesso giorno la Banda Musicale esegue un concerto di un'ora e mezza presso la piazza centrale della Cona, nella parte bassa del Circeo; in seguito riparte la processione dalla Cona sino alla chiesa del Centro Storico, concludendo cos\u00ec i festeggiamenti.\nLa festa di San Felice Martire, patrono del Circeo, si divide in due parti:\nSan Felice Piccolo (San Felic\u00e8je), che cade la seconda domenica dopo Pasqua, \u00e8 la festa piccola in cui si portano in processione le reliquie del Santo;\nSan Felice Grande (San Felice R\u00e0nne), il 29 luglio, festa vera e propria con festeggiamenti religiosi e civili che si prolungano per i giorni che precedono il 29 luglio. In questa data, dopo la celebrazione solenne, alle 12 si portano in processione le reliquie e la statua del santo papa e martire.\nLe serate che precedono il 29 luglio sono sempre allietate da concerti musicali in piazza e ogni anno si rinnova la tradizione del grandioso spettacolo pirotecnico di San Felice \"Ranne\".\nSan Felice Martire e la barchetta\nOgni anno il 29 luglio, durante la processione di San Felice, \u00e8 possibile scorgere una piccola riproduzione di una barca, che un membro della Marina Militare porta in spalla subito dietro l'urna del Santo: questa barchetta \u00e8 legata a una leggenda.\nMolti anni fa un marinaio di Ponza venne al Circeo il giorno di San Felice Ranno, per motivi di lavoro.\nTrovandosi nel paese ebbe modo di assistere alla processione del Santo in cui si portavano a spalla le reliquie contenute nell'urna, e sorpreso di ci\u00f2, ebbe da dire che i Sanfeliciani fossero pazzi a portare in processione le ossa di un morto, seppur santo, invece di una statua o un'immagine (come invece \u00e8 a Ponza per il patrono San Silverio e come avviene oggi anche al Circeo in aggiunta all'urna).\nIn serata, tornando a Ponza, il marinaio si imbatt\u00e9 in una terribile tempesta a causa della quale la sua imbarcazione stava affondando ed egli non aveva via di scampo. Resosi conto delle ingiurie che aveva proferito in processione, si rivolse a San Felice, scusandosi per quanto detto e chiedendo la grazia di far placare la tempesta e salvargli la vita.\nLa tempesta si plac\u00f2 e il marinaio pot\u00e9 salvarsi, e per questo decise di donare a San Felice una piccola barca, proprio come la sua, con la sua immagine sulla vela a ricordo dell'accaduto. Ogni anno, secondo le sue volont\u00e0, il 29 luglio sarebbe dovuto venire uno dei suoi marinai a portare il processione la barchetta dietro l'urna di San Felice, che gli aveva salvato la vita.\nTra le altre festivit\u00e0, quella di Maria SS. Assunta in cielo e San Rocco si celebra il 15 e 16 agosto. San Rocco \u00e8 il compatrono di San Felice Circeo e la processione dal Centro Storico giunge fino all'omonima contrada \"San Rocco\" dove si trova una piccola statua del Santo.\nIl 4 ottobre Borgo Montenero, frazione di San Felice, festeggia San Francesco d'Assisi.\nL'8 dicembre la chiesa dell'Immacolata in Pinetina festeggia la Madonna Immacolata. La festa inizia con un Triduo, che si conclude l'8 dicembre con la Solenne Celebrazione animata dalla corale della chiesa, il \"Coro dell'Immacolata\". Durante i festeggiamenti si tiene l'apertura del presepe con statuine in movimento; viene anche tradizionalmente depositata una corona di rose alla Madonna del Monte Morrone.\nCultura.\nMusica.\nSan Felice Circeo vanta l'esistenza di un corpo bandistico, la Banda Musicale \"M\u00b0 Lorenzo Ceccarelli\" attualmente diretta dal M\u00b0 Luana Petrucci, figlia dello storico maestro Mauro.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 727 imprese operanti nel territorio comunale, che rappresentavano l'1,85% del totale provinciale (39.304 imprese attive), hanno occupato 1.667 addetti, l'1,36% del dato provinciale (122.198 addetti); in media, ogni impresa nel 2015 ha occupato due persone (2,29).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la produzione di mobili in stile.\nInfrastrutture e trasporti.\nNei pressi del confine nord del territorio comunale di San Felice Circeo transita la Strada Regionale 148 Pontina, principale arteria viaria dell'Agro Pontino, che collega Roma a Terracina.\nI collegamenti via autobus con i comuni limitrofi, con i principali centri della Provincia di Latina e con Roma sono assicurati dalle linee gestite dalla ditta Cotral, con capolinea in localit\u00e0 La Cona. \u00c8 inoltre presente un sistema di trasporto pubblico locale, gestito dalla ditta Europa Viaggi ed effettuato per mezzo di bus navetta.\nLe stazioni ferroviarie pi\u00f9 vicine sono quella di Priverno-Fossanova (circa 25\u00a0km), posta sulla linea Roma-Napoli, e quella di Terracina (circa 10\u00a0km), posta sulla linea Priverno-Terracina, il cui servizio \u00e8 interrotto dal 2012.\nDurante la stagione estiva, la ditta Pontina Navigazione effettua collegamenti giornalieri da e per l'Isola di Ponza.\nAmministrazione.\nNel 1872 \"San Felice\" cambia denominazione in San Felice Circeo, e nel 1934 passa dalla provincia di Roma, alla nuova provincia di Littoria, costituita dal governo fascista dell'epoca che poi verr\u00e0 chiamata Latina."}
{"id": "30291", "revid": "125880013", "url": "https://it.wikipedia.org/wiki?curid=30291", "title": "Sermoneta", "text": "Sermoneta \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl territorio comunale si estende tra l'agro Pontino e i monti Lepini.\nTra le cime che si elevano, ci sono il Monte Carbolino e il Monte Furchia Vecchia.\nClima.\nClassificazione climatica: zona D, 1547 GR/G\nStoria.\nIl territorio di Sermoneta fu popolato gi\u00e0 in epoca arcaica. Nel suo territorio, nei pressi dell'attuale Abbazia di Valvisciolo si pensa che sorgesse l'antica citt\u00e0 volsca \"Sulmo\", citata da Virgilio nell'Eneide.\nSi \u00e8 ipotizzato che l'espansione delle paludi pontine e le invasioni dei Saraceni abbiano spinto gli abitanti dell'antica \"Sulmo\" a trasferirsi nell'attuale Sermoneta, che viene citata con questo nome gi\u00e0 nell'XI secolo.\nIl \"castrum Sermineti\", caduto agli inizi del XIII secolo sotto il dominio della famiglia Annibaldi, divenne possesso della famiglia Caetani: nel 1297 Pietro Caetani, conte di Caserta, l'acquist\u00f2 grazie ai buoni uffici di papa Bonifacio VIII (Benedetto Caetani). I Caetani fecero di Sermoneta il centro dei loro domini nel Lazio meridionale, per via della fortunata posizione sulla via Pedemontana, arteria che aveva sostituito l'Appia nei collegamenti fra il Nord e il Sud dell'Italia. I sermonetani, per il controllo della strada e in particolare della dogana di passaggio, diedero appoggio ai Caetani nelle lotte contro la citt\u00e0 di Ninfa e quindi contro la confinante Sezze. A questo periodo risale l'espansione del nucleo abitato medievale, molto ben conservato, in cui spiccano il Castello Caetani e la collegiata di S. Maria Assunta.\nDal 1499 al 1503 il \"castrum Sermineti\" fu sotto il dominio di papa Alessandro VI il quale, dopo averlo confiscato ai Caetani, lo concesse alla figlia Lucrezia Borgia, poi al figlio di lei Rodrigo d'Aragona, che per primo port\u00f2 il titolo di duca di Sermoneta. Si deve a papa Alessandro VI l'ampia ristrutturazione del Castello Caetani, che assunse l'aspetto ancor oggi visibile; sotto il governo di Lucrezia Borgia fu redatto ed emanato, nel 1501, un nuovo Statuto comunale, che di fatto non entr\u00f2 mai in vigore per il ritorno dei Caetani nel 1503.\nIn questo periodo nacque a Sermoneta il pittore Girolamo Siciolante (1521 - 1580 circa), del quale \"in loco\" si conservano tre dipinti: uno di essi proviene dall'abbazia di Valvisciolo, dove ornava l'altare maggiore; si ha anche notizia di un Giovanni Paolo da Sermoneta, pittore attivo a Cori nel 1527. A partire dal XVI secolo, con le prime opere di bonifica dell'Agro pontino e la riapertura dell'Appia, la citt\u00e0 inizi\u00f2 un lento declino. Si pensa che abbia ospitato Leonardo da Vinci. Nel 1567 perse il titolo di capitale del ducato dei Caetani, che posero la loro sede centrale a Cisterna. Sermoneta continu\u00f2 a essere una centro culturalmente vivace e a met\u00e0 del Settecento diede i natali al pittore Antonio Cavallucci (Sermoneta 1752 - Roma 1795), che grazie al mecenatismo del duca Francesco Caetani pot\u00e9 formarsi a Roma.\nNel 1928 su una parte del suo territorio, in localit\u00e0 Doganella di Ninfa, l'Opera Nazionale Combattenti pose uno dei quartieri generali per le operazioni di bonifica dell'Agro pontino. A partire dal dopoguerra, il suo centro storico ha conosciuto un pesante spopolamento a favore del suo territorio in pianura dove sono sorte le frazioni di \"Doganella\", \"Tufette\", \"Pontenuovo\" e \"Carrara\" ai confini con i comuni di Cisterna di Latina e Latina.\nAl tempo stesso ha conosciuto una notevole espansione turistica che ha come meta l'antico e ben conservato borgo antico, sede di numerose manifestazioni culturali.\nSociet\u00e0.\nReligione.\nDal XIII al XVI secolo, Sermoneta \u00e8 stata sede di una fiorente comunit\u00e0 ebraica. Ne rimangono tracce nel quartiere chiamato \"Portella\" (via Marconi angolo via Riccelli), dove si trova un edificio in cui alcuni hanno voluto identificare la vecchia sinagoga (ora parte di una casa privata).\nCultura.\nCinema.\nSermoneta \u00e8 stato set cinematografico per 91 film dal 1909 al 2019. Tra questi:\nEconomia.\nCon il suo spiccato aspetto medievale \u00e8 un paese molto frequentato dai turisti, anche per via del Castello Caetani nonch\u00e9 per la sua vicinanza al Giardino di Ninfa, importantissima oasi naturalistica di propriet\u00e0 della Fondazione Caetani, che rientra per\u00f2 nel confinante comune di Cisterna.\nA Sermoneta \u00e8 stata conferita la Bandiera Arancione per il turismo dal Touring Club Italiano.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 423 imprese operanti nel territorio comunale, che rappresentavano l'1,25% del totale provinciale (39.304 imprese attive), hanno occupato 2.194addetti, l'1,8% del dato provinciale (122.198 addetti); in media, ogni impresa nel 2015 ha occupato quattro persone (4,45).\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nSport.\nCalcio.\nLa squadra \"A.S.D. Latina S. Sermoneta FC\" partecipa all'Eccellenza laziale.\nBibliografia.\nPietro Pantanelli, \"Notizie istoriche appartenenti alla terra di Sormoneta, in distretto di Roma\", 2 voll., Roma, Tip. Forzani e C., 1911. \nGelasio Caetani, \"Domus Caietana. Storia documentata della famiglia Caetani\", 3 voll., Sancasciano Val di Pesa, F.lli Stianti, 1927-1933. \nGiovanni Pesiri, \u00ab\"Iohannes Paulus pictor de Sermoneta\u00bb. Da un atto notarile del 1527\", in \"Latium\", 7 (1990), pp. 269-275.https://www.academia.edu/31906549/_Iohannes_Paulus_pictor_de_Sermoneta_Da_un_atto_notarile_del_1527_in_Latium_7_1990_pp_269_275 \n\"Sermoneta e i Caetani. Dinamiche politiche, sociali e culturali di un territorio tra Medioevo ed Et\u00e0 moderna\", atti del convegno (Roma-Sermoneta, 16-19 giugno 1993), a cura di L. Fiorani, Roma, L'Erma di Bretschneider, 1999.\nGiovanni Pesiri, \"Sermoneta: 1499-1503\", in \"Roma di fronte all\u2019Europa al tempo di Alessandro VI\", Atti del Convegno (Citt\u00e0 del Vaticano-Roma, 1-4 dicembre 1999), cur. M. Chiab\u00f2, S. Maddalo, M. Miglio, A. M. Oliva, Roma 2001, pp. 657-704.https://www.academia.edu/31593501/Sermoneta_1499_1503\nPier Giacomo Sottoriva, Giovanni Pesiri (a cura di), \"Statuta populi Sermonetani. Riproduzione anastatica dall'originale presso l'Archivio storico della Fondazione Camillo Caetani in Roma\", s,l., s. n., 2017. "}
{"id": "30292", "revid": "322321", "url": "https://it.wikipedia.org/wiki?curid=30292", "title": "Sezze", "text": "Sezze (\"S\u00e9zze\" ) \u00e8 un comune italiano di abitanti della provincia di Latina nel Lazio.\nTalvolta il paese \u00e8 erroneamente citato come \"Sezze Romano\", nome per\u00f2 che appartiene alla sola stazione ferroviaria (a cui l'aggettivazione \"Romano\" fu attribuita dalle Ferrovie dello Stato agli inizi del 1900 per dirimere un'apparente omonimia, nel solo ambito ferroviario, con l'allora Sezz\u00e8 in provincia di Alessandria).\nGeografia fisica.\nTerritorio.\nNel territorio comunale, che si estende tra l'agro Pontino e i monti Lepini, sorge e scorre il fiume Ufente e si innalzano le cime del Monte del Cerro, del Monte Forcino, del Monte Fulcino e del Monte Rotondillo.\nOrigini del nome.\nTradizionalmente, il nome latino della citt\u00e0, \"Setia\", \u00e8 fatto risalire alle gesta del mitico fondatore, Ercole. Il nome moderno \"Sezze\" continua la forma latina di locativo \"Setiae\", ma nei secoli passati era usata anche la forma \"Sezza\", regolarmente derivata da \"Setia\". Il nome degli abitanti esiste sia nella forma che continua il latino, \"Setini\", sia in quella derivata dal nome moderno, \"Sezzesi\". Spesso il paese \u00e8 erroneamente indicato come \"Sezze Romano\", che \u00e8 in realt\u00e0 la denominazione data, all'inizio del Novecento, alla sola stazione ferroviaria del paese, che allora faceva parte della provincia di Roma. Ci\u00f2 fu fatto per ovviare, nelle comunicazioni telegrafiche, alla quasi omonimia con la citt\u00e0 piemontese di Sezz\u00e8, anch'essa sede di una stazione. Nel 1916 Sezz\u00e8 adotto l'attuale nome di Sezzadio e nel 1934 Sezze pass\u00f2 dalla provincia di Roma alla neocostituita provincia di Littoria, ma l'aggettivo \"Romano\" non fu pi\u00f9 cassato nel nome della stazione. Esso non fa e non ha comunque mai fatto parte della denominazione ufficiale del paese.\nStoria.\nSecondo la leggenda, il mitico fondatore della citt\u00e0 fu Ercole, che, giunto a Sezze dopo aver vinto i Lestrigoni, una popolazione che si suppone fosse stanziata nel basso Lazio, si congiunse con una vergine del luogo dando alla luce il Faustus, eroe minore di cui si ha testimonianza nella poesia apocrifa del ciclo epico. Lo stemma della citt\u00e0 raffigura il leone nemeo, della cui pelle Ercole si fregiava, che regge una cornucopia ricolma di frutti, con intorno la scritta, nella forma di un esametro leonino in latino, \"SETIA PLENA BONIS GERIT ALBI SIGNA LEONIS\" (\"Sezze piena di beni porta l'insegna del bianco leone\").\nL'antico nome del paese (\"Setia\") viene cos\u00ec collegato a \"seta\" (o \"saeta\"), in riferimento alle setole del leone nemeo.\nA Sezze venne creata una colonia latina circa nel 382 a.C. nel mezzo del territorio dei Volsci, atta alla difesa contro di questi. Nel 341 a.C. uno dei due \"praetores\" a capo dell'esercito della Lega latina era Lucio Annio di Setia. Nel 340 a.C. la citt\u00e0 partecip\u00f2 alla rivolta latina terminata con la battaglia di Trifano e la sconfitta della lega. Nel 209 a.C. fu tra le dodici citt\u00e0 latine che si dichiararono impossibilitate a fornire truppe a Roma per contrastare Annibale e nel 198 a.C., dopo la seconda guerra punica, fu teatro di una rivolta di prigionieri cartaginesi coi relativi schiavi e, molto probabilmente, anche di schiavi gi\u00e0 sfruttati nella produzione di vino. Durante la guerra civile tra Mario e Silla fu conquistata da Silla nell'82 a.C. Fu in seguito centro agricolo e sede di diverse ville. Viene citata da Marziale, Giovenale e Cicerone soprattutto per il suo vino. A proposito di questo, Plinio il Vecchio ricorda come il vino di Sezze fosse il preferito di Augusto e di diversi suoi successori ed accenna a sue propriet\u00e0 benefiche.\nSi ritiene che Sezze abbia dato i natali a Gaio Valerio Flacco, poeta latino di I secolo d.C. autore del poema epico Argonautica. Diversi manoscritti del poema, infatti, recano un \"Setinus Balbus\" che secondo alcuni va integrato nel nome del poeta, identificandolo come setino. Un poeta di nome Flacco \u00e8 citato anche da Marziale fra i propri amici e per\u00f2 identificato come padovano, ma probabilmente si tratta di due persone diverse.\nDurante l'Alto Medioevo sopravvisse grazie alla sua posizione fortificata e nel 956 si organizz\u00f2 come libero comune. A partire dal 1046 circa \u00e8 da segnalare l'opera del monaco benedettino Lidano d'Antena (1026-1118), che edific\u00f2 il monastero di Santa Cecilia e provvide alla bonifica del territorio circostante: dopo la sua morte venne canonizzato ed eletto patrono della citt\u00e0 e della diocesi. A Sezze, in questo periodo, risiedettero brevemente i papi Gregorio VII (1073), Pasquale II (1116) e Lucio III (1182). Si trov\u00f2 spesso in conflitto con i comuni confinanti (Carpineto, Bassiano, Priverno e Sermoneta). Nel 1381 pass\u00f2 in potere della famiglia Caetani, che ne fu scacciata da una rivolta dodici anni dopo.\nLa popolazione fu fortemente colpita dalla peste del 1656 e dalle scorrerie di spagnoli e austriaci. Nel 1690 vi fu fondata la \"Accademia scientifica letteraria degli Abbozzati\", che fu riconosciuta come \"colonia\" \"arcadica\" dalla Accademia dell'Arcadia di Roma.\nDurante l'occupazione napoleonica, a partire dal 1798, la popolazione scacci\u00f2 la guarnigione francese. Goethe cita rapidamente Sezze nel suo \"Viaggio in Italia\", avendola incontrata nel suo itinerario nella campagna di Roma. Il paese, come molti altri dell'area pontina, fu interessato dal brigantaggio postunitario e nel 1866, in un battaglione di zuavi pontifici inviato sul luogo, trov\u00f2 rifugio John Surratt, l'unico tra gli assassini di Lincoln che riusc\u00ec sfuggire alla cattura. Nel 1870, dopo la presa di Roma, il Sezze entr\u00f2 a far parte del Regno d'Italia. Il paese fu duramente colpito dall'epidemia di influenza spagnola del 1918, a seguito della quale nel comune fu istituita la Colonia Agricola Pontina. Negli anni Trenta, nella pianura di Sezze ebbe sede un campo di volo a vela in cui nel 1939 si svolsero delle prove di valutazione per gli alianti da usare durante le Olimpiadi di Tokyo del 1940, che poi non si tennero a causa della guerra. Nel 1944 l'abitato fu sottoposto a diversi bombardamenti, che colpirono duramente, fra l'altro, le chiese di San Sebastiano e Rocco, rasa al suolo e mai pi\u00f9 ricostruita, e di Sant'Andrea; nel bombardamento che colp\u00ec quest'ultima chiesa, il 21 maggio 1944, morirono 71 persone. Come numerosi comuni pontini e del frusinate, dopo l'arrivo degli Alleati anche Sezze fu vittima delle cosiddette marocchinate. Il 28 maggio 1976, durante un comizio che si teneva nel paese, il giovane sezzese Luigi Di Rosa, militante del PCI, rimase ucciso in una sparatoria in cui fu implicato il deputato del MSI Sandro Saccucci, in un episodio che si pu\u00f2 iscrivere agli anni di piombo.\nFamiglie nobili.\nSezze registra un fenomeno non insolito a molte citt\u00e0 antiche: se, da un lato, vediamo famiglie locali \"conquistare\" notoriet\u00e0 e visibilit\u00e0, d'altro canto, il centro lepino - per via di alleanze matrimoniali, di passaggi di eredit\u00e0 o di interessi pi\u00f9 vari - diviene luogo di nuove \"immissioni\".\nCos\u00ec, nei secoli, a Sezze presero dimora i Brancaleone (di Sezze molti storici ritengono il cardinale Leone, ricordato dalle fonti francescane come protettore di san Francesco d'Assisi); gli Annibaldi, estinti nel XV secolo; da Gaeta vi si trasferirono i Castagna, estinti nel 1707; i Cerroni sembrano invece essere una famiglia locale, cos\u00ec come i Ciammaruconi/e (ebbero il primo storico della citt\u00e0, un governatore a Rieti, un segretario della sacra Congregazione dei riti); i Colanardi, i Contugi (trapiantativisi da Volterra; da Cori (ma con origini emiliane) provenivano i Corradini (il cui pi\u00f9 illustre rappresentante fu il cardinale Pietro Marcellino); i de Astis; i Pacifici (estinti del XIX secolo); i de Magistris, estinti nel 1820; da Sonnino provenivano i de Ovis, estinti nel 1782 nei Casali Del Drago; i Valletta, finiti poi nei Gabrielli di Gubbio; i de Rossi, il ramo setino dei Frangipane, estinto nel XVI secolo; i Gigli; pi\u00f9 scarne notizie si hanno degli Ignazi, dei Novi, dei Raynaldi (che peraltro hanno un cardinale, Roberto), dei Pagani (rappresentati anch'essi in maniera eminente dal cardinale Pagano e da Marco, canonico lateranense), dei Pane e dei Pyletta; di notevole consistenza la storia dei Normisini e dei Pilorci. Gli Iucci discendenti da Stefano e figli di Domenico, per il ramo di Tommaso si sono estinti nel XX secolo nella famiglia Santoro Cayro, e per il ramo di Stefano si sono successivamente trasferiti prima a Sonnino e poi a Littoria oggi Latina; vivono da anni a Roma i marchesi Rappini di Casteldelfino, giunti in citt\u00e0 con la bonifica piana del secolo XVIII, e i nobili Tuccimei di Sezze (trasferiti a Roma nel XVIII secolo).\nSociet\u00e0.\nLingue e dialetti.\nIl dialetto setino rientra tra i caratteristici dialetti dei Monti Lepini, saldamente ricadenti nel gruppo dei dialetti italiani mediani e nel sottogruppo laziale centro-meridionale.\nIn esso rileviamo assai chiaramente molti termini tipici delle parlate dei Monti Lepini, come ad esempio \"adecco\" ('qui), \"ng\u00ecma\" ('sopra', su), \"mamm\u00f2ccio\" ('ragazzo', 'bambino'). Ben rilevabile \u00e8 la palatalizzazione del suono della doppia \"l\" (ad esempio \"b\u00e9glio\" = bello, \"u\u00eccogli\" = vicoli) che ritroviamo anche nel Lazio \"borbonico\"; vari fenomeni fonetici e di intonazione distinguono tuttavia con chiarezza la parlata sezzese da quella dei centri limitrofi. Spiccate sono le palatalizzazioni che interessano le consonanti occlusive \"c\", \"g\", \"t\", \"d\" quando esse sono seguite dal suono \"i\" (\"b\u00e9gli\", 'belli', \"brucculitti\" pronunciato \"/brukkul\u02c8itt\u02b2i/\" e normalmente scritto \"brucculicchi\", 'broccoletti').\nNel dialetto si rileva la metafonesi \"sabina\", con, ad esempio \"c\u00f3glio\" per \"collo\" e l'opposizione fra maschile e femminile, negli aggettivi, marcata da differenze di timbro (ad esempio \"buono\" al maschile \u00e8 \"b\u00f3no\" con la vocale chiusa ma al femminile \u00e8 \"b\u00f2na\", con la vocale aperta). Si registrano anche fenomeni di metafonesi nel passaggio da singolare a plurale e nella coniugazione verbale (di solito per la presenza di un \"i\" finale, ad esempio \"m\u00e9tto\", 'io metto', ma \"mitti\", 'tu metti', di solito scritto \"micchi\" per la palatalizzazione dovuta ad \"i\"). La /e/ finale dei maschili \u00e8 sostituita con /o/ per analogia (ad esempio \"le\u00f3no,\" 'leone'). In alcuni verbi di uso ad alta frequenza si assiste nel presente indicativo alla caduta del gruppo \"nn\" (derivato da \"nt\" del latino) nella terza persona plurale (ad esempio \"f\u00e0o, '\"fanno', \"m'ao d\u00ectto, '\"mi hanno detto', \"st\u00e0o\", 'stanno' ). Tutti i verbi formano i tempi composti esclusivamente con l'utilizzo dell'ausiliare \"essere\", ma alla terza persona del singolare e plurale del passato remoto si usano due forme, \"ha\" ed \"\u00e0o\", derivate dal verbo \"avere\" altrimenti assente (ad esempio \"t\u00e8 so parl\u00e0to, '\"ti ho parlato', \"m\u00e9 su v\u00ecsto, \"'mi hai visto' e per\u00f2 \"ha ditto\", 'ha detto', \"\u00e0o\" \"t\u00f3to\", 'hanno preso'). Per il resto, come \u00e8 comune nei dialetti meridionali, il verbo \"avere\" non esiste ed \u00e8 sostituito dalle voci del verbo \"tenere\".\nInfine, il dialetto di Sezze, assieme a quello di Pisterzo, \u00e8 l'unico della Provincia di Latina ove non \u00e8 presente la \"v\" e al suo posto si trova la \"u\" semivocalica, caratteristica tipica anche di parte dei comuni dell'attuale Provincia di Frosinone (ad esempio \"u\u00eca\" 'via', \"ued\u00e9ua,\" 'io vedevo' o anche 'egli vedeva\"').\"Si possono rilevare poi altri esiti (ad esempio \"mem\u00e9teca,\" 'mimetica', dove l'originaria \"i\" breve del latino, in posizione successiva all'accento, passa ad \"e\" a differenza dell'italiano standard ma in analogia a molti dialetti meridionali). Per certi versi questo dialetto pu\u00f2 sembrare avvicinarsi pi\u00f9 all'area di Frosinone che non a quella lepina vera e propria, soprattutto ad un primo ascolto.\nL'influsso della parlata romanesca \u00e8 pressoch\u00e9 inesistente se si escludono le giovanissime generazioni; in esse l'influsso \u00e8 comunque mutuato attraverso la parlata urbana di Latina.\nIstituzioni, enti e associazioni.\nSezze \u00e8 sede di numerose confraternite cattoliche.\nCultura.\nIstruzione.\nScuole.\nA Sezze si trovano le scuole elementari del 1\u00b0 e del 2\u00b0 Circolo, le medie inferiori, con istituto statale \"Pacifici e De Magistris\" e le medie superiori, con l'Istituto statale I.S.I.S.S. \"Pacifici e De Magistris\" comprensivo di Liceo classico, Liceo scientifico, Liceo delle scienze sociali, Istituto Tecnico Commerciale, Istituto alberghiero.\nInoltre a Sezze si trovano la Scuola dell'infanzia paritaria e la Scuola primaria paritaria \"Bambin Ges\u00f9\".\nCucina.\nLa produzione culinaria setina \u00e8 particolarmente ricca di pizze e dolci, alcuni dei quali sono elencati di seguito:\nEconomia.\nL'economia setina \u00e8 fondamentalmente ancora basata sull'agricoltura, e in particolare su prodotti stagionali quali:\nA questi si aggiunge l'allevamento e la produzione di latte di bufala e di mozzarelle di bufala (il territorio setino, in quanto parte della provincia di Latina, risulta nelle zone DOP per questo prodotto) e l'olio extra vergine di oliva \u201cLatino\u201d.\nTra le attivit\u00e0 economiche pi\u00f9 tradizionali e rinomate vi sono anche quelle artigianali, come la lavorazione e l'arte del ferro e del ricamo.\nSezze ha fatto parte del territorio per il quale erano previste le agevolazioni della Cassa del Mezzogiorno, \nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.135 imprese operanti nel territorio comunale, che rappresentavano il 2,89% del totale provinciale (39.304 imprese attive), hanno occupato 2.727 addetti, il 2,23% del dato provinciale (122.198 addetti); in media, ogni impresa nel 2015 ha occupato due persone (2,4).\nInfrastrutture e trasporti.\nFerrovie.\nSezze \u00e8 servita dalla ferrovia Roma-Formia-Napoli. La sola stazione, sita nella frazione di Sezze Scalo, porta il nome di \"Sezze Romano\", ancora in uso nei quadri orari e negli annunci, con un aggettivo che fu aggiunto per differenziarla da quella dell'allora Sezz\u00e8, cosa che crea talvolta ambiguit\u00e0, chiamandosi il paese semplicemente \"Sezze\".\nLa stazione di Sezze ha carattere secondario ed \u00e8 munita di 6 binari gran parte dei quali inutilizzati, in ragione del fatto che fino agli anni Sessanta era stazione di diramazione con le linee verso Velletri e Priverno, oggi soppresse.\nAmministrazione.\nNel 1934 Sezze pass\u00f2 dalla provincia di Roma alla nuova provincia di Littoria, costituita dal governo fascista dell'epoca."}
{"id": "30294", "revid": "399", "url": "https://it.wikipedia.org/wiki?curid=30294", "title": "Antonomasia", "text": "Per antonomasia (; ) si intende una figura retorica utilizzata con diverse funzioni e scopi.\nCaratteristiche.\nCome indicato da Pierre Fontanier, le funzioni principali della figura sono:\nSempre Fontanier ha definito l'antonomasia la \u00absineddoche d'individuo\u00bb.\nModalit\u00e0 della sostituzione.\nLa sostituzione del nome pu\u00f2 avvenire nei seguenti modi:\n1) Un nome comune al posto di un nome proprio:\n2) Un nome proprio per un nome comune:\nQuesto secondo tipo di antonomasia \u00e8 detta anche \u00abvossianica\u00bb, dal nome di Gerardo Giovanni Vossio (XVI-XVII secolo), che aveva attribuito all'antonomasia la stessa reversibilit\u00e0 della sineddoche (la parte per il tutto e il tutto per la parte). Altri esempi di antonomasia vossianica sono:\nIn certi casi, all'antonomasia vossianica si accompagna uno slittamento di senso, come nei casi di \"megera\", \"vulcano\", \"cicerone\".\n3) Un nome proprio per un altro nome proprio (\u00abGhino di Tacco\u00bb per Craxi).\n4) Un nome comune per indicare un individuo ma anche la categoria cui questi appartiene e cui viene associato a partire dalla considerazione di una qualit\u00e0 ritenuta esemplare (\"un epicureo\").\nAntonomasia come perifrasi.\nSpesso l'antonomasia si presenta in forma di perifrasi (\"il flagello di Dio\", \"la Mecca degli evasori\"). Tali forme possono essere metonimiche (\"l'inquilino del Colle\" per il presidente della repubblica italiana la cui residenza \u00e8 il palazzo del Quirinale, con spostamento per la sostituzione del nome oltre il limite concettuale della nozione da indicare) o metaforiche (\"la tigre di Cremona\" per Mina, \"la pantera di Goro\" per Milva, \"Ia vecchia signora\" per la ).\nAntonomasia e media.\nStretto \u00e8 il rapporto tra antonomasia e linguaggio dei media (oltre che nel linguaggio corrente), in quanto le antonomasie esaltano la loro condizione di associazione stereotipata, di luogo comune, sono spesso accompagnate da enfasi, hanno scopi ironici o satirici:\nTali caratteristiche di utilizzo rendono alcune di queste antonomasie materiale di veloce consumo e altrettanto rapida estinzione nel linguaggio della pubblicit\u00e0, dell'informazione, della politica.\nAntonomasia e prodotti commerciali.\nAnche grazie alla pubblicit\u00e0 che li ha resi popolari, alcuni prodotti commerciali sono spesso denominati per antonomasia con la marca leader del loro genere o con il marchio con cui sono stati introdotti nel mercato. Alcuni esempi: lo \"Scottex\" con cui si intende genericamente il rotolo di carta per la cucina; il \"K-way\" per intendere un impermeabile leggero; il \"Vinavil\" in riferimento al tipo di colla la cui composizione si chiama Vinilacetato; il \"Kindle\" per intendere i libri elettronici o ebook; il \"Moon Boot\" per riferirsi a un determinato tipo di doposci. In altri prodotti l'antonomasia pu\u00f2 derivare dal nome dell\u2019inventore, per esempio la \"biro\" per indicare la penna a sfera, oppure dalla provenienza geografica.\nAntonomasia e gergo.\nIn generale le antonomasie possono essere considerate \"attive\" in specifico rapporto a determinati ambienti, culture, epoche e paesi. Ad esempio, fino al 1860-61, l'eroe dei due mondi (\"le H\u00e9ros des Deux Mondes\") non era Garibaldi ma La Fayette (1757-1834), che aveva anche lui combattuto in America, nella sua giovinezza. Nel mondo francofono, \"le H\u00e9ros des Deux Mondes\" pu\u00f2 designare o l'uno o l'altro.\nAlcune antonomasie sono valide solo in ambienti ristretti e rientrano quindi nell'ambito dei gerghi. Ad esempio, Gertrude (la \"monaca di Monza\", un personaggio de \"I promessi sposi\") era chiamata per antonomasia \"la signora\" all'interno del suo monastero."}
{"id": "30295", "revid": "322321", "url": "https://it.wikipedia.org/wiki?curid=30295", "title": "Spigno Saturnia", "text": "Spigno Saturnia \u00e8 un comune italiano di abitanti della provincia di Latina nel Lazio meridionale.\nGeografia fisica.\nTerritorio.\nL'abitato di Spigno Saturnia \u00e8 suddiviso in due agglomerati principali: \"Spigno Superiore\" o \"Vecchio\", in posizione panoramica sul versante orientale del Monte Petrella (1533 m), \u00e8 un villaggio a 375 m s.l.m. che conserva i ruderi dell'antico castello, e \"Spigno Inferiore\" o \"Nuovo\" \u00e8 il capoluogo (146 m), sorto nel secondo dopoguerra a ridosso della Strada Statale 630.\nNel territorio comunale, dove si eleva anche il Monte Fammera, scorre il fiume Ausente.\nOrigini del nome.\nIl toponimo \"Spigno\" deriva dalla diffusione sul territorio di due piante spinose, il biancospino e il pruno selvatico, e dal fatto che quest'ultima veniva utilizzata dagli spignesi per rendere pi\u00f9 efficaci le palizzate di recinzione con le sue spine.\nDal IX all'XI secolo il centro abitato era noto con il nome di \"Spinium o Casalis Spini\", divenuto nel XII secolo \"Castrum Spinei\", poi nel XVII secolo \"Spingo\" o \"Spigno\", rinominato dopo l'Unit\u00e0 d'Italia, il 16 febbraio del 1862, \"Spigno Saturnia\", con l'aggiunta di \"Saturnia\", antico nome poetico dell'Italia.\nStoria.\nSino al VI secolo, il centro abitato era situato nella localit\u00e0 Santo Stefano, con il nome di \"Ausona\", comprendente anche parte dei territori dell'attuale Ausonia e di Minturno. Dal IX all'XI secolo era sito al Casale con il nome di \"Spinium o Casalis Spini\".\nLe sue maggiori attrattive storiche sono offerte dai ruderi dell'antico borgo del Casale e dal Castrum Spinei, fortezza sorta alla fine del X secolo ad opera dei Normanni, che governarono il castello fino al XIII secolo, allorch\u00e9 si estinsero i Dell'Aquila nella contea di Traetto.\nNegli anni successivi, Spigno rimase incorporato nella contea di Fondi, alle dipendenze di Roffredo Caetani, nipote del papa Bonifacio VIII. Sotto gli esponenti della famiglia Caetani, il piccolo feudo visse uno dei periodi pi\u00f9 concitati della sua storia, per essere stato coinvolto nell'aspra lotta tra Angioini ed Aragonesi, fortemente interessati al possesso del munitissimo Castello di Gaeta (1435) considerato, a buona ragione, chiave del regno.\nIn quel delicato frangente il Castello di Spigno si trov\u00f2 esposto alle rappresaglie delle truppe angioine; il territorio fu devastato e saccheggiato e gli abitanti sottoposti ad ogni tipo di vessazione. Pochi anni dopo (1438) Alfonso d'Aragona, memore delle promesse fatte durante l'assedio di Gaeta, affid\u00f2 il governo di Spigno ad Onorato, figlio di Cristoforo Caetani.\nOnorato (dal popolo benevolmente chiamato re piccolo) eman\u00f2 a favore dei sudditi importanti privilegi e provvisioni, contenute in una specie di statuto, il pi\u00f9 antico di cui si ha finora notizia. In esso \u00e8 garantita l'osservanza di antiche consuetudini; sono stabilite le modalit\u00e0 che regolano le entrate annue a favore dell'erario, le agevolazioni fiscali, ripristinati i confini territoriali e definita la struttura amministrativa del feudo.\nAll'inizio del XVI secolo Spigno pass\u00f2 dai Caetani ai Colonna e quindi ai Carafa di Stigliano. Sub\u00ec poi una progressiva decadenza, che dur\u00f2 fino all'abolizione della feudalit\u00e0, proclamata il 2 agosto 1806 da Giuseppe Napoleone, insediatosi nel Regno di Napoli dopo la seconda rivoluzione francese. In conseguenza dei nuovi eventi, la Universitas (Comunit\u00e0) fu chiamata Comune; il feudatario scomparve di scena ed il vecchio apparato amministrativo pass\u00f2 dagli iudices (boni homines), al sindaco, coadiuvati da alcuni decurioni (consiglieri). I nuovi responsabili del governo cittadino duravano in carica solo un anno ed il sindaco veniva scelto dai consiglieri che formavano il decurionato (consiglio comunale).\nNonostante queste innovazioni, tuttavia, per molti decenni ancora, non si registr\u00f2, nella vita sociale del paese, un effettivo, sostanziale cambiamento. Perdurarono l'analfabetismo e i privilegi, con preclusione di qualsiasi possibilit\u00e0 attuativa di quei diritti dei cittadini, tanto decantati dalla rivoluzione francese.\nGli avvenimenti di rilievo ai quali gli spignesi presero parte nei secoli passati sono molti. Va ricordata soprattutto la loro partecipazione alla Crociata di Guglielmo II in Terra Santa (fine XII secolo), e alle lotte contro i pirati turchi che, specie nel corso del XVI secolo, infestavano incessantemente le nostre zone. Ricordiamo inoltre il coraggioso sostegno dato a fra Diavolo (Michele Pezza) nella lotta contro gli invasori francesi; la concreta azione svolta a favore delle Societ\u00e0 segrete (1820-25 circa).\nSpigno Saturnia ha fatto parte per secoli della Provincia di Terra di Lavoro del Regno delle Due Sicilie e questa appartenenza \u00e8 durata fino al 1860, anno in cui, senza alcuna formale dichiarazione di guerra, avvenne l'invasione del Regno da parte delle truppe del regno di Sardegna. Infatti in seguito alla sconfitta dei Borbone di Napoli nell'ultima battaglia del Volturno e la successiva presa del forte di Gaeta e successiva annessione al detto Regno di Sardegna, poi Regno d'Italia, anche Spigno fu aggregata al regno savoiano. Comunque anche successivamente al 1860 Spigno Saturnia fece parte della Provincia di Terra di Lavoro e questo dur\u00f2 fino al 1926 quando, per volere dei fascisti di Mussolini, fu inclusa nella provincia di Roma . Successivamente, 1934, fu incluso nel territorio della provincia di Littoria, anche stavolta per decisione autoritaria del governo fascista. Infine \u00e8 da menzionare la sommossa popolare posta in atto nel 1911, avvenuta e diretta a rovesciare il potere oligarchico ed incontrollato della prepotente, corrotta classe dominante locale. Durante la seconda guerra mondiale, Spigno fu quasi interamente distrutta dai bombardamenti dei tedeschi. Dopo il conflitto fu deciso di costruire una Spigno Nuova nella pianura sottostante Spigno Vecchia.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 227 imprese operanti nel territorio comunale, che rappresentavano lo 0,58% del totale provinciale (39.304 imprese attive), hanno occupato 593 addetti, lo 0,49% del dato provinciale (122.198 addetti); in media, ogni impresa nel 2015 ha occupato due persone (2,61).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte del Cotto fatto a mano, ricamo e del merletto e\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nCon l'approvazione del Piano Regolatore Generale (Bollettino ufficiale della Regione Lazio del 27 settembre 2008, n. 36) vengono classificati come centri abitati anche le contrade di Campodivivo e Santo Stefano."}
{"id": "30296", "revid": "121556101", "url": "https://it.wikipedia.org/wiki?curid=30296", "title": "Endiadi", "text": "L'end\u00ecadi () \u00e8 una figura retorica che consiste nell'utilizzo di due parole coordinate per esprimere un unico concetto.\nAnalisi.\nSi tratta di esprimere attraverso due sostantivi un concetto che, di norma, viene espresso con un sostantivo accompagnato da un aggettivo o da un complemento di specificazione.\nAd esempio, dai versi di Giacomo Leopardi, \"A se stesso\":\nO\nUn altro noto esempio, tratto dalla lingua parlata \u00e8:\nDalla IV \"Catilinaria\" di Cicerone \u00e8 l'esempio \"ex bello et vastitate\" che \u00e8 uguale a devastazione.\nSullo stesso meccanismo si basa anche l'endiatri."}
{"id": "30297", "revid": "125793411", "url": "https://it.wikipedia.org/wiki?curid=30297", "title": "Fenerbah\u00e7e Spor Kul\u00fcb\u00fc (calcio)", "text": "Il Fenerbah\u00e7e Spor Kul\u00fcb\u00fc, pi\u00f9 semplicemente Fenerbah\u00e7e SK o Fenerbah\u00e7e, \u00e8 la sezione calcistica dell'omonima societ\u00e0 polisportiva turca di Istanbul. Fondata nel 1907, \u00e8 una delle pi\u00f9 antiche e rinomate squadre sportive della Turchia.\nLa polisportiva \u00e8 attiva in molti sport ed \u00e8 nota per i risultati delle sezioni calcistica, cestistica e pallavolistica. I giocatori della sezione calcistica, che milita nella massima serie del campionato turco, sono soprannominati \"Sar\u0131 Kanaryalar\" (\"Canarini gialli\"). La compagine calcistica gioca le gare interne allo stadio \u015e\u00fckr\u00fc Sara\u00e7o\u011flu di Istanbul (52500 posti) e vive una fortissima rivalit\u00e0 con il .\nLa sezione calcistica del Fenerbah\u00e7e ha vinto 19 titoli di S\u00fcper Lig. Somma 16 campionati interurbani della lega, 6 Coppe di Turchia e a 9 Supercoppe di Turchia. Avendo vinto per la quindicesima volta, nel 2003-2004, il campionato turco, \u00e8 stata la seconda squadra turca dopo il a potersi fregiare di tre stelle sulla maglietta ufficiale. In ambito internazionale la squadra ha vinto una Coppa dei Balcani nel 1966-1967, primo club turco ad aggiudicarsi un trofeo internazionale, mentre i migliori risultati nelle competizioni UEFA per club sono la semifinale di UEFA Europa League raggiunta nel 2012-2013, i quarti di finale della Coppa delle Coppe raggiunti nel 1963-1964 e i quarti di finale di UEFA Champions League raggiunti nel 2007-2008.\nIl distretto Fener di Istanbul, da cui proviene il nome della societ\u00e0 giallo-blu, trae il proprio nome dalla presenza in epoca bizantina di un faro (in turco \"fener\") che serviva tanto come aiuto per i navigli in avvicinamento quanto come strumento di comunicazione a grande distanza, tramite fumo di giorno e fuoco di notte, oggi ricordato dalla presenza sul posto del Fener Rum Lisesi, l'antico Liceo greco di Istanbul.\nLa sezione di gran lunga pi\u00f9 popolare della societ\u00e0 \u00e8 la squadra di calcio, ma il sodalizio di Istanbul compete anche nella pallacanestro, nella pallavolo, nel canottaggio, nel tennis tavolo, nella vela, nell'atletica e nel nuoto.\nStoria.\nOrigini (1907-1959).\nIl Fenerbah\u00e7e fu fondato nel 1907 nell'antica citt\u00e0 di Kad\u0131k\u00f6y (oggi quartiere di Istanbul) da un gruppo di giovani, tra i quali Nurizade Ziya Song\u00fclen, che ne fu il primo presidente, Ayetullah Bey, primo segretario generale, e Necip Okaner, capitano della squadra. Il primo logo del club consisteva in un faro, in turco \"fener\" (decisiva la vicinanza del faro del capo di Fenerbah\u00e7e, situato nei pressi della sede del club) con i colori del narciso, il giallo e il blu.\nNato essenzialmente come squadra di calcio, il club inizialmente adott\u00f2 maglie gialle e bianche, ma nel 1910, anno in cui Hikmet Topuzer ridisegn\u00f2 il logo, si decise di passare alle maglie giallo-blu, colori oramai tradizionali.\nUna legge del 1908 stabil\u00ec che tutte le squadre di calcio turche si sarebbero dovute registrare per poter continuare l'attivit\u00e0 in modo legale. Nel 1909 il Fenerbah\u00e7e ader\u00ec al campionato di calcio di Istanbul, dove esord\u00ec con un quinto posto finale. Fu questa la prima formazione: Ziya Song\u00fclen, Ayetullah Bey, Necip Okaner, Galip Kulaks\u0131zo\u011flu, Hassan Sami Kocamemi, Asaf Be\u015fp\u0131nar, Enver Yetiker, \u015eevkati Hulusi Bey, Fuat H\u00fcsn\u00fc Kayacan, Hamit H\u00fcsn\u00fc Kayacan, Nasuhi Baydar. Il primo alloro nel campionato cittadino arriv\u00f2 nella stagione 1911-1912.\nMustafa Elkatipzade introdusse altri sport, trasformando il club nella polisportiva Fenerbah\u00e7e Sports Club. Il Fenerbah\u00e7e gioc\u00f2 contro la Royal Navy che occup\u00f2 Istanbul durante la guerra d'indipendenza turca. I soldati britannici formarono compagini denominate Essex, Ingegneri, Irish Guards, Granatieri e Artiglieria. Queste squadre giocavano l'una contro l'altra e contro i club di Istanbul e il Fenerbah\u00e7e vinse molte di queste partite.\nSuccessi nei tornei turchi ed esordio europeo (1959-1969).\nDurante i primi anni del XX secolo federazioni calcistiche organizzate esistevano soltanto a Costantinopoli. Con la fondazione della Repubblica turca e l'istituzione della federazione calcistica turca nel 1923, proprio la federcalcio centrale inizi\u00f2 ad organizzare i tornei in citt\u00e0 differenti, anche se questi campionati avevano solo carattere locale. Pi\u00f9 tardi la federazione inizi\u00f2 a organizzare campionati interurbani, inizialmente col nome di campionato nazionale (\"Milli K\u00fcme\"), successivamente con il nome di campionato turco, la cui prima edizione si tenne nel 1959 e vide la vittoria del Fenerbah\u00e7e, che sconfisse per 4-1 tra andata e ritorno il .\nIl Fenerbah\u00e7e esord\u00ec nelle coppe europee prendendo parte alla Coppa dei Campioni 1959-1960, cui si qualific\u00f2 eliminando nel turno preliminare il Csepel, diventando il primo club turco a superare un turno ad eliminazione diretta in una competizione internazionale. Fu poi eliminato al primo turno dal nella partita di spareggio (andata e ritorno si chiusero in parit\u00e0). Raggiunse poi i quarti di finale della Coppa delle Coppe 1963-1964, dove fu eliminato dall'.\nNegli anni '60 il Fenerbah\u00e7e vinse quattro titoli nazionali e ottenne tre secondi posti, affermandosi come il club turco pi\u00f9 vincente del decennio.\nIl club vinse la Coppa dei Balcani 1966-1967 battendo in finale l', divenendo dunque la prima compagine turca ad aggiudicarsi un trofeo internazionale. Per molti anni questo successo rimase ineguagliato (il Sar\u0131yer e il Samsunspor lo eguagliarono verso la fine degli anni '90 vincendo la Coppa dei Balcani).\nIl Fenerbah\u00e7e allenato da Ign\u00e1ce Moln\u00e1r, allenatore ungherese, riusc\u00ec ad eliminare il campione d'Inghilterra nel primo turno della Coppa dei Campioni 1968-1969.\nAnni settanta.\nNegli anni '70 il Fenerbah\u00e7e vinse tre altri titoli nazionali e arriv\u00f2 spesso secondo.\nNel 1972 ingaggi\u00f2 come allenatore il brasiliano Didi, due volte campione del mondo con la maglia del Brasile. Il triennio sotto la sua guida fu fruttuoso: un terzo posto (1973-1974) e due titoli consecutivi, nel 1973-1974 e nel 1974-1975. Ai due titoli fecero seguito due secondi posti di fila, prima di un altro titolo, nel 1977-1978. L'attaccante Cemil Turan fu capocannoniere del campionato nel 1973-1974, 1975-1976 e 1977-1978.\nNegli anni '70 si accese la rivalit\u00e0 con il , che per anni fu la principale rivale per il titolo.\nAnni ottanta.\nAnche negli anni '80 il Fenerbah\u00e7e si aggiudic\u00f2 tre titoli, nel 1982-1983, nel 1984-1985 e nel 1988-1989, accompagnati dal secondo posto nel 1983-1984.\nSotto la guida di K\u00e1lm\u00e1n M\u00e9sz\u00f6ly il Fenerbah\u00e7e elimin\u00f2 il campione di Francia nel primo turno della Coppa dei Campioni 1985-1986, primo club turco a superare il primo turno di una competizione europea dopo dieci anni.\nAnni novanta.\nNegli anni '90 il Galatasaray e il dominarono il campionato turco. L'unico successo del Fenerbah\u00e7e nel decennio risale al 1995-1996, sotto la guida di Carlos Alberto Parreira, gi\u00e0 alla guida del campione del mondo 1994.\nLa stagione 1990-1991 inizi\u00f2 senza giocatori importanti come Schumacher, Ridvan, Semih e Aykut, costretti all'inattivit\u00e0 a causa di malattie e infortuni, e con un nuovo allenatore emergente in panchina, l'olandese Guus Hiddink. Dopo la ventiduesima giornata di campionato, Hiddink fu esonerato a causa della sconfitta sul campo del .\nA causa dei fallimenti della stagione precedente, importanti mosse di calciomercato furono attuate in vista della stagione 1991-92: arrivarono Tanju \u00c7olak ed Engin Ipekoglu, prelevati rispettivamente da Galatasaray e Be\u015fikta\u015f. In panchina arriv\u00f2 lo slovacco Jozef Venglo\u0161. Protagonista dell'annata fu Aykut Kocaman, autore di 25 gol in 25 partite di campionato, trascinatore del Fenerbah\u00e7e piazzatosi secondo dietro il Be\u015fikta\u015f. Venglo\u0161 non and\u00f2 oltre il quinto posto nella stagione seguente, a 8 punti dalla capolista Galatasaray, mentre Tanju \u00c7olak fu nella stessa annata capocannoniere del campionato turco con 27 reti in 23 partite. Alla fine della stagione Venglo\u0161 lasci\u00f2 il posto al tecnico tedesco Holger Osieck, che rinnov\u00f2 fortemente la squadra.\nNella fase a gironi della UEFA Champions League 1996-1997 il Fenerbah\u00e7e ottenne 7 punti in classifica. Malgrado l'eliminazione, batt\u00e9 tra le altre il per 1-0 ad Old Trafford, infliggendo agli inglesi la prima sconfitta nel loro stadio dopo 40 anni.\nAnni duemila.\nIl club gialloblu torn\u00f2 al successo nel campionato 2000-2001, impedendo al Galatasaray di vincere il quinto titolo consecutivo. L'anno dopo arriv\u00f2 il secondo posto dietro al Galatasaray, sotto la guida del nuovo allenatore, il tedesco Werner Lorant, mentre nel 2002-2003 la squadra si piazz\u00f2 sesta, ma riusc\u00ec ad addolcire la stagione battendo per 6-0 il Galatasaray allo Stadio \u015e\u00fckr\u00fc Sara\u00e7o\u011flu il 6 novembre 2002. Dopo l'esonero di Lorant la squadra pass\u00f2 al connazionale Christoph Daum, gi\u00e0 campione con il Be\u015fikta\u015f nel 1995. Grazie all'arrivo di calciatori come Pierre van Hooijdonk, Mehmet Aur\u00e9lio e F\u00e1bio Luciano, la squadra, rinnovata, consegu\u00ec il 15\u00ba titolo (e quindi la terza stella) nel 2003-2004. Nel 2004-2005 il club gialloblu, che in squadra annoverava il neo-acquisto brasiliano Alex, si conferm\u00f2 campione, avendo la meglio sul Trabzonspor. Il triennio di Daum si chiuse con il secondo posto del 2005-2006, stagione che vide il Fenerbah\u00e7e perdere il titolo a vantaggio del Galatasaray all'ultima giornata (il Fene, che avrebbe conquistato il titolo con una vittoria, pareggi\u00f2 per 1-1 contro il , mentre il Gala vinse per 3-0 contro il ).\nIl 4 luglio 2006 la guida tecnica della squadra pass\u00f2 al brasiliano Zico, che firm\u00f2 un contratto biennale. Puntellati la difesa con gli ingaggi di Diego Lugano ed Edu Dracena e l'attacco con Mateja Ke\u017eman e Deivid, Zico inizi\u00f2 il campionato 2006-2007 battendo per 6-0 il Kayseri Erciyesspor e prosegu\u00ec la sua marcia fino a vincere il titolo con 9 punti di vantaggio sul Be\u015fikta\u015f. Alex fu capocannoniere del torneo con 19 gol.\nNel 2007-2008 la squadra di Zico si piazz\u00f2 seconda e arriv\u00f2 ai quarti di finale di Champions League. Superata la fase a gironi alle spalle dell'Inter campione d'Italia, tra l'altro battuta in casa per 1-0, la squadra elimin\u00f2 ai rigori il Siviglia agli ottavi di finale, per poi fermarsi ai quarti di finale contro il Chelsea che, sconfitto per 2-1 all'andata, rimont\u00f2 con un 2-0 a Stamford Bridge. Segu\u00ec il quarto posto della stagione 2008-2009.\nAnni duemiladieci.\nNel 2009-2010 il Fenerbah\u00e7e fu beffato: il titolo and\u00f2 all'ultima giornata alla sorpresa . Malgrado la sconfitta finale, il Fenerbah\u00e7e stabil\u00ec i primati stagionali di maggior numero di partite senza subire gol (10) e vittorie consecutive (8) in campionato.\nNel luglio 2011 il Fenerbah\u00e7e rimase coinvolto in uno scandalo di calcioscommesse relativo a 6 match della stagione precedente, ma non sub\u00ec alcuna sanzione perch\u00e9 la giustizia sportiva nel 2012 decise per l'amnistia. La squadra port\u00f2 a 47 partite (38 vittorie e 9 pareggi) la striscia di imbattibilit\u00e0 (980 giorni) al \u015e\u00fckr\u00fc Saraco\u011flu in S\u00fcper Lig, iniziata il 22 febbraio 2010 con la vittoria contro il Bursaspor e conclusasi con la sconfitta contro l' del 29 ottobre 2012.\nMolto buono fu il percorso nell'Europa League 2012-2013, in cui il Fenerbah\u00e7e si arrese al in semifinale, ottenendo la sua migliore prestazione europea di sempre.\nIl 28 giugno 2013 Ersun Yanal sostitu\u00ec in panchina Aykut Kocaman, dimessosi alla fine di maggio. L'estate 2013 fu segnata dalla sentenza del Tribunale Arbitrale dello Sport, che escluse il club per due anni dalle coppe europee in seguito al coinvolgimento nello scandalo del calcioscommesse. Il Fenerbah\u00e7e, piazzatosi secondo nel campionato 2012-2013, fu dunque escluso dalla Champions League e dall'Europa League. Nel 2013-2014 il club, libero dagli impegni europei, vinse il campionato con autorevolezza per la 19\u00aa volta (9 punti di vantaggio sul Galatasaray, raggiunto per numero di titoli vinti).\nNel 2014-2015, affidata a \u0130smail Kartal, la squadra giunse seconda, a tre punti dalla capolista. Sotto la guida del nuovo tecnico V\u00edtor Pereira e del direttore sportivo Giuliano Terraneo, nel 2015-2016 la squadra, rinforzata dagli arrivi di Nani, Simon Kj\u00e6r e Robin van Persie, si conferm\u00f2 seconda forza del campionato. Nella stagione 2016-2017 la guida tecnica pass\u00f2 a Dick Advocaat, che condusse i suoi al terzo posto e alla semifinale di Coppa di Turchia.\nIn vista della stagione 2017-2018 torn\u00f2 in sella Aykut Kocaman, gi\u00e0 alla guida tecnica della compagine di Istanbul dal 2010 al 2013. La clamorosa eliminazione contro i macedoni del nell'ultimo turno preliminare di Europa League fece da preludio a una negativa partenza in campionato: in 11 giornate i gialloblu raccolsero 4 vittorie, 5 pareggi e 2 sconfitte. La squadra chiuse comunque il campionato al secondo posto, a tre punti dalla capolista Galatasaray, mentre in Coppa di Turchia, dopo le polemiche per gli incidenti verificatisi nella semifinale e il ritiro del Be\u015fikta\u015f dalla competizione, la formazione di Kocaman fu sconfitta per 3-2 in finale dall'Akhisar Belediyespor.\nNell'annata 2018-2019 alla guida della squadra subentra Phillip Cocu. Il nuovo presidente Ali Ko\u00e7, uno degli uomini pi\u00f9 ricchi di Turchia, si trova a fronteggiare una grave situazione debitoria, acuita dai limiti di spesa imposti dalla crisi economica turca e dalle norme del fair play finanziario imposte dalla UEFA. Sul campo la stagione inizia male: ad ottobre Cocu \u00e8 esonerato dopo aver ottenuto solo 9 punti nelle prime 10 giornate di campionato, con la squadra a ridosso della zona retrocessione. Gli subentra Ersun Yanal, tecnico del titolo vinto nel 2013-2014, che conduce i suoi al sesto posto. In Europa League la compagine di Istanbul riesce a superare la fase a gironi e accede ai sedicesimi di finale, dove \u00e8 eliminata dallo .\nColori e simboli.\nSimboli ufficiali.\nStemma.\nL'emblema del Fenerbah\u00e7e \u00e8 stato ideato da Topuz Hikmet, che aveva precedentemente giocato con i \"Canarini\" come ala sinistra, nel 1910 ed \u00e8 stato realizzato da Tevfik Haccar (\"Ta\u015fc\u0131\") a Londra. L'emblema \u00e8 fatto di cinque colori. La sezione bianca che include la scritta \"Fenerbah\u00e7e Spor Kulubu 1907\" rappresenta la purezza e la sincerit\u00e0 del cuore. La sezione rossa rappresenta l'amore e la fedelt\u00e0 alla societ\u00e0 e simboleggia anche i colori della bandiera turca. L'ammirazione e l'invidia verso la squadra sono simboleggiati della sezione centrale, gialla, mentre la nobilt\u00e0 d'animo \u00e8 simboleggiata dal blu marino. La foglia di quercia che sorge sopra le sezioni blu e gialle simboleggia la resistenza del Fenerbah\u00e7e. Il colore verde della foglia mostra che il successo del Fenerbah\u00e7e \u00e8 di importanza fondamentale.\nTopuz Hikmet descrive cos\u00ec la storia dello stemma: \"Dopo il cambiamento dei colori della societ\u00e0 da giallo e bianco a giallo e blu marino, c'era un concorso per creare uno stemma con i nostri nuovi colori. I miei amici mi hanno affidato il disegno di questo emblema. In primo luogo, ho riunito i colori della nostra bandiera, colori nazionali, il rosso e il bianco. Allora sopra il rosso ho disegnato una figura a forma di cuore, di colore giallo e blu marino, aggiungendoci una foglia di quercia che rappresenta la resistenza. Ho scritto il nome della societ\u00e0 e la data di fondazione sulla sezione bianca. Nel disegnare il nostro emblema, ho provato a dare questo significato: prestazione del club con dipendenza dal cuore. Il disegno \u00e8 stato votato dai miei amici e cos\u00ec il nostro nuovo emblema \u00e8 stato realizzato con il consiglio di Tevfik Haccar, che all'epoca era in Germania. Dopo che il nuovo alfabeto (occidentale) \u00e8 stato approvato, il disegno \u00e8 stato registrato, e il nome del club sull'emblema \u00e8 stato cambiato in Fenerbah\u00e7e Spor Kul\u00fcb\u00fc - 1907\".\nStrutture.\nStadio.\nI \"canarini\" giocano le partite casalinghe nello Stadio \u015e\u00fckr\u00fc Sara\u00e7o\u011flu, che pu\u00f2 contenere 47.834 spettatori ed \u00e8 per questo uno dei pi\u00f9 grandi della Turchia. Inaugurato nel 1908 \u00e8 situato a Kad\u0131k\u00f6y, che si trova nella parte asiatica della citt\u00e0. Nella sua storia ha ospitato molti eventi, tra i quali la finale della Coppa UEFA 2008-2009.\nAll'inizio questo impianto si chiamava \"Papaz\u0131n \u00c7ay\u0131r\u0131\" (\"campo del prete\"), ed ospitava tutti gli incontri del campionato di calcio di Istanbul. Nel 1921 perse la sua importanza a causa dell'apertura dello Stadio di Taksim, che fu utilizzato congiuntamente fino alla sua demolizione, avvenuta nel 1940; nelle sue vicinanze si trovano oggi il Parco di Gezi e la celebre Piazza Taksim.\nIntanto per\u00f2 il Fenerbah\u00e7e era riuscito ad acquistare il \"Papaz\u0131n\" grazie all'aiuto di \u015e\u00fckr\u00fc Saraco\u011flu; costui era membro del governo e presidente del club, e gli verr\u00e0 in seguito intitolato l'impianto. Questo viene nel tempo pi\u00f9 volte ristrutturato, tanto da raggiungere gli standard moderni.\nDiffusione nella cultura di massa.\nAtat\u00fcrk e il Fenerbah\u00e7e.\nIl fondatore della Repubblica turca, Mustafa Kemal Atat\u00fcrk, era un sostenitore del Fenerbah\u00e7e. Dopo un pareggio per 3-3 contro il Galatasaray nella Gazi Cup, si narra che Atat\u00fcrk, che era seduto vicino a due tifosi del Fenerbah\u00e7e e a tre del Galatasaray, disse: \"Siamo tre a tre, perch\u00e9 anche io sono un sostenitore del Fenerbah\u00e7e\".\nAtat\u00fcrk visit\u00f2 la sede del Fenerbah\u00e7e e firm\u00f2 il registro degli onori, sul quale scrisse:\nQuando l'edificio, in gran parte in legno, di propriet\u00e0 della societ\u00e0 e sede del club, a Kusdili (Kadik\u00f6y), venne distrutto da un incendio la notte del 5 giugno 1932, la prima donazione per una nuova costruzione venne proprio da Atat\u00fcrk.\nAllenatori e presidenti.\nDi seguito \u00e8 riportata la lista degli allenatori che si sono succeduti alla guida del club nella sua storia.\nTra i presidenti illustri si ricordano \u015e\u00fckr\u00fc Saraco\u011flu (a cui \u00e8 intitolato lo stadio), Faruk Ilgaz, Ali \u015een e l'attuale presidente, Aziz Y\u0131ld\u0131r\u0131m, che ha portato avanti dal 1998 una gestione simile a quella del , gestione che ha permesso al Fenerbah\u00e7e di raggiungere notevoli risultati economici, anche se adesso ha un processo in corso per aver truccato un intero campionato, pagato arbitri e anche numerosi giocatori.\n\"Dal sito ufficiale\"\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1959 alla 2019-2020 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2019-2020 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Volkan Demirel a quota 88, mentre il miglior marcatore \u00e8 Alex con 15 gol.\nStatistiche di squadra.\nIl miglior traguardo nelle competizioni europee \u00e8 la semifinale raggiunta nella UEFA Europa League 2012-2013: dopo aver eliminato anche la nei quarti arriva per\u00f2 la sconfitta col nel turno successivo. Notevole \u00e8 anche il raggiungimento dei quarti nella UEFA Champions League 2007-2008: dopo il secondo posto nel girone alle spalle dell' sconfigge negli ottavi il ai tiri di rigore, ma deve poi arrendersi al in seguito finalista. Un approdo nel medesimo turno avviene anche nella Coppa delle Coppe 1963-1964.\nA livello internazionale la miglior vittoria \u00e8 per 5-0, ottenuta in tre occasioni: contro l' nel secondo turno preliminare della UEFA Champions League 2008-2009, contro il nel secondo turno preliminare della UEFA Champions League 2006-2007 e contro la nel turno preliminare della Coppa UEFA 1994-1995, mentre la peggior sconfitta \u00e8 il 7-0 subito contro il nel primo turno della Coppa dei Campioni 1975-1976.\nOrganico.\nRosa 2021-2022.\n\"Rosa e numerazione aggiornate all'11 febbraio 2022\".\n \n "}
{"id": "30298", "revid": "466539", "url": "https://it.wikipedia.org/wiki?curid=30298", "title": "Preterizione", "text": "La preterizione (dal verbo latino \"praeterire\", letteralmente \"andare oltre\", \"tralasciare\"), nota anche come paralessi, paralissi o paralipsi (dal verbo greco \u03c0\u03b1\u03c1\u03b1\u03bb\u03b5\u03af\u03c0\u03c9, avente il medesimo significato), \u00e8 una figura di pensiero con la quale si finge di non voler dir nulla di ci\u00f2 di cui si sta parlando, e quindi lo si dice a chiare lettere, con l'intenzione di dare risalto all'informazione che si finge voler tralasciare."}
{"id": "30300", "revid": "394", "url": "https://it.wikipedia.org/wiki?curid=30300", "title": "Paralessi", "text": ""}
{"id": "30301", "revid": "57872", "url": "https://it.wikipedia.org/wiki?curid=30301", "title": "Vado Ligure", "text": "Vado Ligure (\"Vo\u00e6\" in ligure) \u00e8 un comune italiano di abitanti della provincia di Savona in Liguria. \u00c8 il decimo comune della provincia per numero di abitanti.\nGeografia fisica.\nIl territorio di Vado Ligure si estende lungo l'intera vallata del torrente Segno, con ai lati le prime dorsali delle Alpi. Oltre la parte prospiciente il mare - nel tratto di costa tra Savona, a nord, e Bergeggi, verso sud - comprende pure una fascia montuosa che sfiora gli 800 metri sul livello del mare e una zona pi\u00f9 collinare e pianeggiante dove gli antichi impianti del castagneto hanno a lungo conteso il territorio vadese ai terrazzamenti e coltivazioni della vite e dell'ulivo.\nTra le vette del territorio la Rocca dei Corvi (792 m) e la Cima delle Rocche (555 m); un'altra dorsale, dominata dalle vette del monte Mao (440 m) e bricco della Berba (560 m), divide Vado Ligure dai territori comunali di Bergeggi, Spotorno e Vezzi Portio.\nOltre al torrente Segno sono presenti altri corsi d'acqua o rii minori: il Quiliano, il Lusso, il Valgelata, il Matogno e il San Nicol\u00f2.\nStoria.\nL'antico villaggio di Vado, chiamato in epoca romana \"Vada Sabatia\", si svilupp\u00f2 nel II secolo a.C. intorno ad un campo militare dell'Impero romano, uno dei primi della colonizzazione romana in Liguria. Divenne quindi municipio dell'impero di Roma e importante nodo viario e commerciale anche grazie all'imponente bonifica delle paludi effettuate dai Romani. Il suo nome \u00e8 citato in vari documenti descrittivi di importanti personaggi romani, tra i quali in una lettera del I secolo a.C. di Bruto a Cicerone (\"Vada\"); dello storico e geografo greco Strabone (\"Vada Sabatium\"); di Plinio il Vecchio come \"Portus Vadorum Sabatium\" e del geografo Pomponio Mela nel I secolo. Altre testimonianze della dominazione romana sul territorio sono state rinvenute nelle frazioni di San Genesio e di Sant'Ermete.\nNel 109 a.C. Vado venne collegata con il centro levantino di Luni e Roma dalla Via Aemilia Scauri, che valicava gli Appennini liguri per mezzo del passo di Cadibona per poi scendere verso il passo della Cisa nello spezzino. Tracce d'epoca bizantina sono state scoperte nella frazione di San Genesio dove probabilmente fu sede di un castrum; verso la costa, un'altra presenza bizantina \u00e8 documentata nel \"borgo Romano\" di Porto Vado cos\u00ec citato nei documenti fino al Quattrocento.\nAl 641 risale la nuova dominazione dei Longobardi nel territorio ligure, la quale caus\u00f2 devastazione e distruzione di alcuni centri del comprensorio vadese. La stessa Savona fu soggiogata al dominio del re Rotari, ma non Vado e forse per tali motivi il vescovo della diocesi di Savona spost\u00f2 provvisoriamente la sede vescovile nel territorio vadese dal VII al IX secolo.\nCon il successivo regno dei Franchi di Carlo Magno la comunit\u00e0 di Vado acquis\u00ec anni di prosperit\u00e0 e soprattutto di importanza politica nel panorama del ponente ligure grazie, oltre alla sede diocesana, anche alla nomina elettiva di comitato della circoscrizione dell'impero carolingio. Durante il possedimento degli Aleramici di Bonifacio del Vasto, dove si verific\u00f2 una lenta decadenza nelle ultime fasi del periodo feudale, seguirono i primi tentativi di accorpamento del territorio verso il sempre pi\u00f9 crescente potere del Comune di Savona e tale evento si verific\u00f2 alla fine del XII secolo durante il possedimento dei marchesi Del Carretto, nella persona di Ottone, con la cessione dei diritti feudali su Vado e parte di Quiliano al comune e al vescovo savonese. Parallelamente a Vado, anche la comunit\u00e0 di Segno \u00e8 documentata a partire dal 1004 e con gi\u00e0 con una propria attivit\u00e0 amministrativa e religiosa. Lo stesso castello di Segno \u00e8 risalente all'XI secolo, di cui rimangono modeste rovine, e che nel Duecento fu interessato da contese con la comunit\u00e0 di Noli.\nLa rapida espansione territoriale e politica del comune savonese attir\u00f2 le attenzioni di Genova che, per contrastare ed arginare i possedimenti savonesi nella riviera di ponente, diede inizio ad una trattativa \"diplomatica\" cercando l'appoggio del papato e con l'acquisto, ove possibile, delle terre costiere. La sempre pi\u00f9 accrescente pressione genovese, che in alcuni casi port\u00f2 pure all'uso della forza, convinsero nel 1385 il pontefice Urbano VI a cedere un ampio territorio del savonese ai Genovesi. Ancora diviso nelle due comunit\u00e0 di Vado e di Segno, solamente con la definitiva dominazione della Repubblica di Genova su Savona (1528) l'odierno territorio vadese fu riunito sotto la competenza del governatore savonese nella podesteria della Costa dei Vadi.\nCon l'et\u00e0 repubblicana genovese si diede inizio alla costruzione di fortini e torri per la difesa della costa e della stessa comunit\u00e0. La dominazione genovese increment\u00f2 lo sviluppo commerciale del porto, facendo di Vado uno dei maggiori centri portuali della riviera di ponente.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, i territori di Vado e di Segno rientrarono dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 con i nuovi ordinamenti francesi, rientrarono nel IV Cantone, con capoluogo Vado, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annessi al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 il territorio fu compreso nel I mandamento di Savona del circondario di Savona facente parte della provincia di Genova; nel 1927 anche il territorio comunale vadese pass\u00f2 sotto la neo costituita provincia di Savona.\nStoricamente e fino ai primi del Novecento il comune di Quiliano ebbe una striscia di terreno comunicante con il mare adiacente al torrente Quiliano - nota come localit\u00e0 Murate - al fine di poter accedere alla produzione del sale ed al commercio locale senza la necessit\u00e0 di pagare i dazi comunali vigenti all'epoca. Successivamente alla costruzione della linea ferroviaria Genova-Ventimiglia tale localit\u00e0 fu compresa nel comune di Vado Ligure che, tra l'altro, assunse tale denominazione dal 1908 per regio decreto. Risale invece al 1929 la soppressione e l'accorpamento dell'allora comune di Segno nell'odierno comune vadese.\nNel XX secolo Vado conobbe uno sviluppo prevalentemente industriale. Durante gli anni cinquanta e sessanta si installarono in zona diverse fabbriche tra cui la centrale termoelettrica Enel, caratterizzata dalle due ciminiere cilindriche, alte circa 200 metri.\nDal 1973 al 31 dicembre 2008 ha fatto parte della Comunit\u00e0 montana del Giovo.\nSimboli.\nLo stemma ufficiale \u00e8 stato approvato con l'apposito Decreto Reale datato all'8 febbraio 1927; il gonfalone \u00e8 stato concesso con il decreto reale del 2 settembre 1932. \nMonumenti e luoghi d'interesse.\nAree naturali.\nTra i territori comunali di Vado Ligure, Bergeggi, Noli, Spotorno, Quiliano e Vezzi Portio \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Mao, Rocca dei Corni e monte Mortou in cui insistono macchia mediterranea, aree erbose e coltivazioni agricole. Oltre ad alcune faggete, sugherete e lembi di calluneto (\"Calluna vulgaris\"), sono segnalate le presenze della campanula di Savona (\"Campanula sabatia\"), il convolvolo di Savona (\"Convolvulus sabatius\") e il fiordaliso a pigna (\"Leuzea conifera\"), quest'ultimo a rischio di estinzione allo stato spontaneo. Tra le specie animali gli anfibi pelodite (\"Pelodytes punctatus\") - molto raro - e il geotritone (\"Speleomantes strinatii\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Vado Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCinema.\nNella zona di Porto Vado sono state girate alcune scene del film \"Mark il poliziotto spara per primo\", pellicola del 1975 e diretta dal regista Stelvio Massi.\nGeografia antropica.\nIl territorio comunale \u00e8 costituito - oltre il capoluogo - dalle cinque frazioni di Segno (che comprende le localit\u00e0 di Ponte Isola, Ritano, Contrada, Cundan, Cunio, Marroni, Piano, San Bernardo, Bricco, Carpeneta, Bassi, Gatti, Campo Ferrato, Verma, Suenghe), Sant'Ermete (localit\u00e0 di Ne Pessen, Carpineta, Bellandi, Bosco); Valle di Vado (localit\u00e0 di Ne Cascine, Ne Ferr\u00e8, Coghi, Ne Va\u00e8, Ne Viglietta, Bossarino); San Genesio; Porto Vado (localit\u00e0 di Griffi e Murate in periferia di Vado Centro) per una superficie territoriale di 23,79\u00a0km\u00b2.\nConfina a nord con i comuni di Quiliano e Savona, a sud con Bergeggi, Spotorno e Vezzi Portio, ad ovest con Quiliano e Vezzi Portio, ad est con Bergeggi e il mar Ligure.\nLe due frazioni di Sant'Ermete e Segno sono a monte del paese, lungo la valle percorsa dal torrente Segno sul versante meridionale della Rocca dei Corvi a 792\u00a0m s.l.m..\nEconomia.\nVado Ligure \u00e8 un comune molto industrializzato, in esso sorgono numerosi stabilimenti industriali ed aziende.\nDa oltre 100 anni Vado Ligure ospita un grande stabilimento ferroviario dove si producono locomotori elettrici, inaugurato nel 1905 con la creazione della Westinghouse. Importante fu in quell'epoca pionieristica, la collaborazione con l'ingegnere ungherese K\u00e1lm\u00e1n Kand\u00f3, il padre della motorizzazione ferroviaria con corrente trifase, che chiam\u00f2 un centinaio di tecnici, anch'essi ungheresi. Con l'entrata in guerra dell'Italia durante la prima guerra mondiale tale collaborazione venne troncata. Lo stabilimento venne acquisito dalla Tecnomasio Italiano-Brown-Boveri, (T. I.B.B) che ne rimase proprietaria fino alla fine degli anni ottanta quando avverr\u00e0 la fusione tra Asea e Brown Boveri con la conseguente nascita dell'ABB. Lo stabilimento diventa una filiale della \"ABB Trazione\" fino a met\u00e0 anni novanta quando con una collaborazione tra ABB e AEG (acquisita poco dopo da Daimler-Benz) si dar\u00e0 vita alla nuova societ\u00e0 AdTranz. AdTranz venne ceduta nel 2001 al colosso dei trasporti canadese Bombardier.\nNell'impianto di Vado sono prodotte le locomotive elettriche a 3\u00a0kV per convogli regionali E464 e locomotive per trasporti merci della categoria TRAXX.\nInoltre \u00e8 sede di una centrale termoelettrica, ex Enel ora Tirreno Power, pensata e realizzata negli anni sessanta le cui due ciminiere alte circa 200\u00a0m e altre due di circa una settantina di metri dominano la vallata e anche buona parte della costa.\nIntensa \u00e8 l'attivit\u00e0 portuale nel porto di Savona-Vado. Oltre ai collegamenti marittimi dei passeggeri tra la Corsica, Sardegna e Spagna, attraccano navi merci, porta-container e soprattutto numerose petroliere facendo del porto di Savona-Vado il primo porto italiano assieme a quello di Trieste per quanto riguarda il petrolio e i suoi derivati. Infatti sono presenti: uno dei pi\u00f9 moderni e sofisticati impianti per la produzione di additivi per lubrificanti del gruppo Infineum, con una capacit\u00e0 di oltre 100.000 tonnellate l'anno; un impianto per la produzione di lubrificanti del gruppo ExxonMobil; un deposito per la movimentazione dei carburanti del gruppo Eni. In passato un apposito pontile era attrezzato per lo scarico di acido solforico trasportato via tubo allo stabilimento di fertilizzanti dell'Agrimont.\nDopo anni di trattative commerciali e lavori strutturali, il Porto di Vado Ligure si avvia a diventare uno dei pi\u00f9 importanti punti di snodo per il trasporto di merci con l'oriente, diventando cos\u00ec un tassello fondamentale nella Nuova via della seta grazie all'avvio dell\u2019operativit\u00e0 del nuovo terminal container a febbraio 2020. Questo terminal infatti, denominato Vado Gateway, rappresenta la pi\u00f9 importante infrastruttura portuale realizzata in Italia negli ultimi decenni gestita da APM Terminals Vado Ligure (societ\u00e0 del gruppo danese APM Terminals, tra i principali operatori terminalistici al mondo). Nel mese di febbraio 2020 nella banchina del nuovo terminal deep sea di Vado Ligure \u00e8 approdata la prima delle sette navi della linea marittima ME2 di Maersk che collega il Mediterraneo con il Medio Oriente e l\u2019India.\nLa tradizione industriale di questo comune ha radici situate durante il boom economico dove Vado visse una forte crescita economica diventando successivamente per un lungo periodo il paese a maggior concentrazione industriale d'Europa, che si contrapponeva alla vicina e pi\u00f9 grande Savona che nello stesso periodo veniva considerata unanimemente la \"piccola Manchester\" per via della sua forte industria anch'essa una delle pi\u00f9 floride di tutta Europa. Il comune di Vado Ligure \u00e8 parte fondamentale dell'economia savonese e pur mantenendo la sua indipendenza dal capoluogo \u00e8 completamente asservito agli interessi della vicina Savona, tanto che il suo bacino portuale \u00e8 gestito dall'Autorit\u00e0 Portuale di Sistema di Genova e Savona.\nNel 2014 \u00e8 stata avviata la costruzione della \"piattaforma Maersk\", un progetto che prevede la realizzazione di una piattaforma di 210.000\u00a0m\u00b2 nella rada di Vado che \u00e8 sede di un porto petroli, commerciale e traghetti. Nel 2008 si svolse un referendum - indetto dalla maggioranza consiliare - per sondare l'opportunit\u00e0 di costruire la predetta opera; il referendum vide la vittoria dei No, ma il mancato raggiungimento del quorum necessario (il 50% degli aventi diritto al voto) invalid\u00f2 la consultazione popolare.\nInfrastrutture e trasporti.\nStrade.\nIl territorio di Vado Ligure \u00e8 attraversato principalmente dalla strada statale 1 Via Aurelia che permette il collegamento stradale con Savona, a nord, e Bergeggi a sud.\nInoltre \u00e8 raggiungibile anche grazie al casello autostradale di Savona-Vado sull'autostrada A10.\nFerrovie.\nLa localit\u00e0 \u00e8 servita dalla stazione di Quiliano-Vado che serve anche Quiliano, sulla linea ferroviaria Genova-Ventimiglia, posta sul confine dei due comuni.\nTraghetti.\nIl Porto di Vado Ligure (sotto la Autorit\u00e0 di Sistema Portuale del Mar Ligure Occidentale) \u00e8 un importantissimo scalo per traghetti (Calata Nord Porto Vado - 17047 Vado Ligure (SV) - Italy) di collegamento con Corsica e Sardegna e con Spagna e Marocco.\nMobilit\u00e0 urbana.\nI collegamenti urbani e suburbani sono svolti mediante autoservizi gestiti dalla societ\u00e0 TPL LINEA.\nDal 1912 al 1948 era attiva la tranvia Savona-Vado Ligure, un collegamento extraurbano che comprendeva un'intensificazione urbana all'interno di Savona e aveva a Vado Ligure il proprio capolinea occidentale; una delle fermate tranviarie era posta nelle adiacenze della allora stazione di Vado Ligure, in seguito declassata a impianto merci in conseguenza dell'attivazione del raddoppio a monte della linea ferroviaria.\nAmministrazione.\nGemellaggi.\nVado Ligure \u00e8 gemellata con:"}
{"id": "30302", "revid": "2912", "url": "https://it.wikipedia.org/wiki?curid=30302", "title": "Paralipsi", "text": ""}
{"id": "30304", "revid": "141", "url": "https://it.wikipedia.org/wiki?curid=30304", "title": "Paralissi", "text": ""}
{"id": "30305", "revid": "57872", "url": "https://it.wikipedia.org/wiki?curid=30305", "title": "Vendone", "text": "Vendone (\"Vend\u00f9n\" in ligure) \u00e8 un comune italiano di 358 abitanti della provincia di Savona in Liguria.\nGeografia fisica.\nIl territorio di Vendone \u00e8 situato in valle Arroscia, sulla riva sinistra del torrente omonimo, sulle pendici sud-occidentali del Castell'Ermo a circa 400\u00a0m di altitudine. Gli altri nuclei si sviluppano lungo la valle del rio Merce e sul versante sinistro della valle del rio Paraone.\nStoria.\nIl borgo fu compreso originariamente nella Marca Arduinica e a tale dominazione risalirebbero l'edificazione di due postazioni difensive nel territorio di Vendone: qualche avamposto contro le prime invasioni piratesche sulla costa, ma che colpirono anche diversi centri della piana di Albenga. Al non pi\u00f9 esistente castello presso le pendici del monte Castell'Ermo, \u00e8 ancora visibile invece ci\u00f2 che resta della fortificazione presso la frazione di Castellaro, dove tra i ruderi svetta la torre esagonale.\nL'amministrazione del feudo vendonese fu gestita da locali signori o del territorio - tra questi i Della Lengueglia, i Basso e i Carlo - e analoga scelta fu attuata dal Comune di Albenga nei primi anni del XIV secolo quando, dopo aver reclamato il borgo gi\u00e0 nel 1251, subentr\u00f2 alla propriet\u00e0 di Vendone dopo la vendita da parte dei marchesi di Clavesana.\nIl territorio di Vendone in epoca medievale e moderna fu quindi riunito in un'unica circoscrizione amministrativa facente capo alle autorit\u00e0 e alle leggi del comune albenganese, all'interno della Repubblica di Genova.\nCon la successiva dominazione napoleonica il territorio di Vendone acquis\u00ec una propria autonomia amministrativa rispetto alla municipalit\u00e0 ingauna rientrando dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del V cantone, con capoluogo Onzo, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00ba 24 del 4 luglio 2008, fino al 2011 della Comunit\u00e0 montana Ponente Savonese.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 12 settembre del 2005.\nMonumenti e luoghi d'interesse.\nArchitetture militari.\nNella frazione di Castellaro si possono ammirare i ruderi dell'antico castello medievale eretto dai marchesi Clavesana, costruito in forme triangolari e con torre esagonale - alta 25\u00a0m e consta da ciottoli di fiume e conci di pietra di Cisano - ancora oggi conservata.\nNella parte pi\u00f9 alta della frazione di Curenna fu invece il Comune di Albenga ad erigere una fortificazione - denominata \"castrum Cuculariae\" nei documenti del medioevo - quale avamposto contro la dominazione dei Clavesana nella valle; del castello albenganese restano alcuni ruderi. Nel borgo, inoltre, insistono altre case-torri d'epoca medievale.\nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Vendone sono \nGeografia antropica.\nOltre al capoluogo comunale \u00e8 costituito dalle frazioni di Borgo, Cantone, Castellaro, Celsa, Crosa, Curenna, Leuso, Vallone e Villa e dalle localit\u00e0 di Barbigione, Le Torri e Migliarina per una superficie di 9,92\u00a0km\u00b2.\nConfina a nord con il comune di Castelbianco, a sud con Ortovero, ad ovest con Onzo, ad est con Arnasco.\nEconomia.\nBasa la sua principale risorsa economica sull'attivit\u00e0 agricola con una buona produzione di olio extravergine di oliva e vini tipici della Riviera di Ponente. Alla coltivazione e produzione di prodotti quali ortaggi e castagne, tra queste le variet\u00e0 roscetta e gabbiana, \u00e8 affiancata l'attivit\u00e0 legata all'allevamento del bestiame.\nInfrastrutture e trasporti.\nStrade.\nIl territorio di Vendone \u00e8 attraversato principalmente dalla strada provinciale 35 che permette il collegamento con Arnasco, ad est, e con Onzo ad ovest."}
{"id": "30306", "revid": "57872", "url": "https://it.wikipedia.org/wiki?curid=30306", "title": "Vezzi Portio", "text": "Vezzi Portio (\"Vessi\" - \"Portio\" in ligure) \u00e8 un comune italiano sparso di 810 abitanti della provincia di Savona in Liguria. La sede comunale \u00e8 situata nella frazione di Magnone.\nGeografia fisica.\nIl comune \u00e8 situato nell'entroterra fra Spotorno e Finale Ligure, occupante una conca dell'alta valle del torrente Sciusa e le propaggini del suo versante orografico sinistro, culminante nel Bric Berba (560 metri) e nel pi\u00f9 meridionale Bric dei Monti a 406 metri sul livello del mare. Il comune si spinge fino alle una quota di del monte Alto.\nStoria.\nL'attuale territorio comunale era anticamente diviso nei due principali borghi distinti di Vezzi e di Portio, che ebbero un diverso contesto e sviluppo storico.\nVezzi fece parte della castellania di Quiliano sotto la dominazione feudale della famiglia Del Carretto. Nel 1142 saranno gli stessi marchesi a cedere il territorio al Comune di Savona; quest'ultimo, nel 1261, stacc\u00f2 definitivamente il borgo dal controllo di Quiliano infeudandolo alla nobile famiglia genovese dei Cicala.\nIl borgo di Portio, invece, fece parte del Marchesato di Finale - sempre dei Del Carretto - fino al 1598 e ne segu\u00ec le sorti anche nella successiva influenza e dominazione spagnola. Nel 1713 pass\u00f2 definitivamente alla Repubblica di Genova.\nCon la dominazione francese napoleonica i due territori di Vezzi e Portio rientrarono dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile 1798 con i nuovi ordinamenti francesi, fecero parte del V Cantone, capoluogo Feglino, della Giurisdizione delle Arene Candide e dal 1803 centro principale del V Cantone delle Arene Candide nella Giurisdizione di Colombo. Annessi al Primo Impero francese, dal 13 giugno 1805 al 1814 furono inseriti nel Dipartimento di Montenotte.\nNel 1815 Vezzi e Portio furono inglobate nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1927 i due territori furono compresi nel VI mandamento di Noli del circondario di Savona facente parte della provincia di Genova. Nel 1871 per Regio Decreto i due comuni di Vezzi e di Portio furono soppressi e costituiti nell'unica e attuale unit\u00e0 amministrativa; nel 1927 anche il territorio comunale pass\u00f2 sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Pollupice e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nSimboli.\nLo stemma \u00e8 stato concesso con il decreto del Presidente della Repubblica datato al 2 ottobre del 1989\nMonumenti e luoghi d'interesse.\nAree naturali.\nTra i territori comunali di Vezzi Portio, Bergeggi, Noli, Spotorno, Vado Ligure e Quiliano \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale, faunistico e geologico. Il sito \u00e8 collocato nell'area boschiva tra il monte Mao, Rocca dei Corvi e monte Mortou in cui insistono macchia mediterranea, aree erbose e coltivazioni agricole. Oltre ad alcune faggete, sugherete e lembi di calluneto (\"Calluna vulgaris\"), sono segnalate le presenze della campanula di Savona (\"Campanula sabatia\"), il convolvolo di Savona (\"Convolvulus sabatius\") e il fiordaliso a pigna (\"Leuzea conifera\"), quest'ultimo a rischio di estinzione allo stato spontaneo. Tra le specie animali gli anfibi pelodite (\"Pelodytes punctatus\") - molto raro - e il geotritone (\"Speleomantes strinatii\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti sono \nGeografia antropica.\nIl territorio comunale \u00e8 costituito dalle quattro frazioni di Magnone, Portio, San Filippo, San Giorgio per una superficie territoriale di .\nConfina a nord con i comuni di Quiliano e Vado Ligure, a sud con Finale Ligure, a ovest con Orco Feglino, a est con Spotorno e Noli.\nEconomia.\nBasa la sua principale risorsa economica sull'attivit\u00e0 agricola, specie nella coltivazione di alberi da frutta e produzione di foraggi e vino. Nel comune viene praticato inoltre l'allevamento del bestiame e lo sfruttamento dei boschi.\nInfrastrutture e trasporti.\nStrade.\nIl territorio di Vezzi Portio \u00e8 attraversato dalla strada provinciale 8 che gli permette il collegamento stradale con Finale Ligure, a sud, e con Noli e Spotorno a ovest."}
{"id": "30307", "revid": "610", "url": "https://it.wikipedia.org/wiki?curid=30307", "title": "Fenerbah\u00e7e", "text": ""}
{"id": "30308", "revid": "1318658", "url": "https://it.wikipedia.org/wiki?curid=30308", "title": "Villanova d'Albenga", "text": "Villanova d'Albenga (\"Villan\u00eauva d'Arbenga\" in ligure) \u00e8 un comune italiano di abitanti della provincia di Savona in Liguria.\nGeografia fisica.\nIl territorio di Villanova d'Albenga sorge alla confluenza dei torrenti Arroscia e Lerrone. Tra le vette del territorio il monte Pagliassa (480 m), la punta Gazzulin (284 m) e il poggio Barbera (276 m).\nStoria.\nLa zona dall'XI secolo fu in possesso dei monaci benedettini dell'abbazia di San Martino dell'isola Gallinara assieme a tutto il territorio ingauno.\nRisale al 7 dicembre 1250 la delibera consiliare del Comune di Albenga con il quale viene sancita la fondazione del nuovo borgo di \"Villanova\". Una costruzione quella degli Albenganesi voluta in funzione antifeudale, per contrastare il vicino dominio dei marchesi di Clavesana e dei vari signorotti del territorio legati alla famiglia, in una nuova politica d'espansione non pi\u00f9 legata alla costa ponentina, ma all'entroterra della piana ingauna. L'edificazione di Villanova, come quella di Cisano, Borghetto e Bastia avevano il principale scopo di poter dare a tutte quelle popolazioni residenti in loco e sotto il potere feudale, la possibilit\u00e0 di entrare a far parte del Libero Comune di Albenga, tant'\u00e8 che vennero concesse particolari condizioni di agevolazione fiscale. La tipologia edilizia utilizzata nelle mura sono le stesse utilizzate per Cisano e per il castello di Ligo.\nIl nucleo villanovese fu dotato di mura e torri difensive - ancora oggi presenti e in alcuni punti del borgo ben conservate nella loro originariet\u00e0 - dove anche gli abitanti dei piccoli centri vicini potevano trovare rifugio e/o contribuire con l'allevamento e il lavoro agricolo al sostentamento della comunit\u00e0. Il territorio di Villanova d'Albenga e delle \"ville\" minori furono quindi amministrati secondo le leggi e le autorit\u00e0 albenganesi che inquadrarono questa zona del distretto albenganese come un'unica circoscrizione amministrativa. Negli \"Statuti di Albenga\" de 1288 si evince un grosso capitolo finanziario impegnato da Albenga per la costruzione.\nNegli stessi Statuti viene citato pi\u00f9 volte l'obbligo legale degli abitanti di risiedere all'interno delle mura cittadine, questo probabilmente dovuto agli episodi bellici che si erano verificati nel 1287 e nello stesso 1288.\nOccupata per un breve periodo del XV secolo dai signori di Calizzano, il borgo segu\u00ec nei secoli successivi le vicissitudini storiche di Albenga e della Repubblica di Genova.\nIn una delle tante battaglie tra lo stato genovese e il Ducato di Savoia, nel corso del XVII secolo, anche Villanova fu interessata dal passaggio delle truppe e dai relativi scontri che per\u00f2 non minarono la fedelt\u00e0 della comunit\u00e0 verso Genova.\nCon la successiva dominazione napoleonica \u00e8 probabile l'istituzione di un'autonoma municipalit\u00e0 rispetto ad Albenga e che rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del I cantone, con capoluogo Albenga, della Giurisdizione di Centa e dal 1803 centro principale del IV cantone del Centa nella Giurisdizione degli Ulivi.\nAnnessa al Primo Impero francese dal 13 giugno 1805 al 1814 venne inserita nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova.\nNel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nDal 1973 al 31 dicembre 2008 ha fatto parte della Comunit\u00e0 montana Ingauna.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 27 giugno del 1983. \nMonumenti e luoghi d'interesse.\nCentro storico.\nL'abitato, costruito a pianta poligonale, si presenta ancora in buona parte circondato dall'antica cinta muraria con la presenza delle dieci torri e delle due porte d'accesso. Al centro del borgo si conserva il pozzo medievale, divenuto simbolo di Villanova e fino agli anni trenta del XX secolo l'unico distributore d'acqua potabile per gli abitanti, con le catene e i secchi d'epoca.\nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Villanova d'Albenga sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel 2005 il Comune di Villanova d'Albenga ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre al capoluogo, dalle tre frazioni di Bossoleto, Ligo e Marta e dalla borgata storica di Coasco per una superficie territoriale complessiva di .\nConfina a nord con i comuni di Ortovero e Albenga, a sud con Andora e Alassio, ad ovest con Ortovero, Casanova Lerrone e Garlenda e ad est con Albenga ed Alassio.\nEconomia.\nFino agli anni settanta inoltrati del XX secolo, basava la sua principale risorsa economica sull'attivit\u00e0 agricola, specie nella coltivazione di alberi da frutta. Nel territorio veniva inoltre praticata la produzione di fiori, tra cui le famose violette.\nInfrastrutture e trasporti.\nStrade.\nIl territorio di Villanova d'Albenga \u00e8 attraversato principalmente da due strade: la strada statale 453 della Valle Arroscia - che permette il collegamento con Albenga, ad est, e Ortovero ad ovest - e la provinciale 6 che attraversa il territorio villanovese e quello attiguo di Garlenda; un'altra arteria stradale \u00e8 la SP 55 per il territorio di Alassio.\nNel 2004 \u00e8 stato aperta al traffico veicolare la strada statale 717 di Villanova di Albenga che permette ad est il collegamento con la strada statale 582 del Colle di San Bernardo - nei pressi della frazione albenganese di Leca - e verso sud con la viabilit\u00e0 ordinaria di Alassio.\nAeroporti.\nNel territorio comunale di Villanova d'Albenga \u00e8 situato l'Aeroporto di Albenga-Riviera, identificato oramai come scalo aereo di Albenga e Savona e dove ha sede principale l'azienda Piaggio Aerospace.\nSport.\nA Villanova d'Albenga \u00e8 presente l'unico ippodromo della Liguria, detto \"Ippodromo dei Fiori\", costruito tra l'aeroporto di Albenga-Riviera ed il golf di Garlenda tra il 1989 e il 1991. La pista da corsa ha una superficie di metri quadrati per un totale complessivo dell'area di metri quadrati.\n\u00c8 inoltre presente una societ\u00e0 sportiva, l'Unione Sportiva Villanovese, con atleti sia per quanto riguarda la ginnastica, sia per quanto riguarda il calcio; entrambe le discipline, inoltre, sono praticate a livello agonistico, da ragazzi e ragazze di tutte le et\u00e0."}
{"id": "30310", "revid": "57872", "url": "https://it.wikipedia.org/wiki?curid=30310", "title": "Zuccarello", "text": "Zuccarello (\"Suc\u00e2elo\" in ligure) \u00e8 un comune italiano di 309 abitanti della provincia di Savona in Liguria.\nL'antico nucleo medievale fu la capitale del Marchesato di Zuccarello, antico stato italiano preunitario dal XIV secolo al XVII secolo.\nGeografia fisica.\nIl territorio di Zuccarello \u00e8 situato nella valle del torrente Neva, a monte della confluenza di quest'ultimo con il torrente Pennavaira. Tra le vette del territorio il poggio Grande (813 m), il monte Arena (536 m), il poggio Monfalcone (488 m).\nStoria.\nIl borgo medievale di Zuccarello fu fondato con atto notarile del 4 aprile (o 30 aprile) del 1248 - con firma dal notaio Martino di Bossoleto presso il castello zuccarellese (citato per la prima volta nel 1233) - dai marchesi di Clavesana Bonifacio III, Emanuele I e Francesco I, e dai rappresentanti locali (procuratori e sindaci) della popolazione della val Neva, l'antica \"Vallis Cohedani\"; l'atto di fondazione \u00e8 ancora oggi conservato presso l'archivio storico comunale. Gli stessi marchesi doteranno il nuovo feudo di regolamenti e statuti datati al 1281, tra i pi\u00f9 antichi del ponente ligure dopo Sanremo ed Apricale.\nGi\u00e0 in epoca medievale, a causa della strategica posizione geografica, fu pi\u00f9 volte conteso tra le varie fazioni nobiliari.\nIl matrimonio nel 1326 tra Enrico Del Carretto e la figlia di Enrico II di Clavesana, Caterina, port\u00f2 per la famiglia carrettesca al possedimento di met\u00e0 dei territori di Zuccarello e Castelvecchio di Rocca Barbena; nel 1335 i Del Carretto acquistarono la restante parte dei due feudi da Giacomo Saluzzo, che aveva sposato Argentina, altra figlia del marchese di Clavesana.\nCon Carlo I Del Carretto, nel 1397, Zuccarello divenne sede dell'omonimo marchesato che assoggett\u00f2 tra i territori, villaggi e fortificazioni il castello di Balestrino, Castelvecchio di Rocca Barbena, Erli e Nasino, quest'ultimo nel 1420. In questa fase storica nacque dal ramo carrettesco finalese il nuovo ramo dei Del Carretto di Zuccarello. Anche i Del Carretto zuccarellesi, come quelli di Finale, ebbero un rapporto di dedizione feudale con i duchi di Milano, anche se durante la complessa transizione fra la dinastia ducale dei Visconti e quella degli Sforza con atto del 18 maggio 1449 i marchesi zuccarellesi Carlo e Giorgino Del Carretto fecero atto di vassallaggio alla Repubblica di Genova.\nLa repubblica genovese acquist\u00f2 nel corso del 1567 dal marchese Gio Antonio Del Carretto un terzo del feudo (pi\u00f9 il locale castello e la sua giurisdizione) concedendo a Genova, tra l'altro, il diritto di prelazione.\nUn nuovo scenario politico avvenne nell'aprile del 1588 quando il marchese di Zuccarello Scipione Del Carretto vendette la parte del suo feudo al duca Carlo Emanuele I di Savoia per la somma di 60.000 scudi d'oro (e ottenendo altri privilegi monetari pure per la sua famiglia), una cessione che certamente avrebbe giovato e consolidato il dominio sabaudo sul ponente ligure. Tale trattativa, per\u00f2, fu impugnata a stretto giro da Genova che invi\u00f2 alla corte di Praga dell'imperatore Rodolfo II un proprio ambasciatore affinch\u00e9 il sovrano annullasse tale decisione. Sovrano che, su consiglio del gentiluomo di corte Ottavio Del Carretto, fratello minore del marchese Scipione, decise sul finire dello stesso anno di \"congelare\" il passaggio di propriet\u00e0 tra la famiglia carrettesca e lo stato sabaudo nell'attesa di un responso giuridico da parte di un'apposita commissione.\nLa \"causa di Zuccarello\" si protrasse a lungo nel tempo, nonostante gli appelli dei vari ambasciatori sabaudi e genovesi che nell'ordine si recarono a Praga, e solamente all'inizio del 1593 l'imperatore pronunzi\u00f2 un diploma ufficiale in favore di quel Ottavio Del Carretto che ottenne l'investitura sul feudo zuccarellese. L'ambasciatore per i Savoia Manfredo Goveano ottenne solamente da Rodolfo II che all'estinzione del ramo Del Carretto di Zuccarello, il duca di Savoia avesse il diritto di prelazione all'acquisto del feudo, diritto che venne annullato nel 1622.\nDiviso nelle propriet\u00e0 tra il marchese Ottavio Del Carretto, fratello minore di Scipione, e la Repubblica di Genova, il feudo di Zuccarello si consolid\u00f2 nel 1624 quando per la somma di 200.000 fiorini il primo decise di vendere la sua parte a Genova. La vendita provoc\u00f2 un nuovo scontro tra lo stato genovese e il vicino ducato sabaudo che nel corso del 1625 sfoci\u00f2 nella cosiddetta \"guerra del sale\" o \"guerra di Zuccarello\", che nel 1631 sfoci\u00f2 nel trattato di Cherasco. Dopo una lunga controversia legale tra le parti, che vide tra l'altro il controllo del marchesato da parte di commissari imperiali, con atto del 1633 lo stato genovese pot\u00e9 assumere pieno controllo di Zuccarello e della sua ex giurisdizione marchionale.\nZuccarello vide altre battaglie nei suo territori: nel 1672; nel 1746-1747 nei fatti d'armi correlati alla guerra di successione austriaca dove il paese fu difeso e riconquistato dai soldati genovesi e corsi dall'assedio piemontese; tra il 1795 e il 1797 durante la Campagna d'Italia di Napoleone Bonaparte. Il borgo medievale fu sede del quartier generale delle truppe francesi del generale Andrea Massena durante la battaglia di Loano del 23 e 29 novembre 1795.\nCon la dominazione francese il territorio di Zuccarello rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 fece parte del III cantone, come capoluogo, della Giurisdizione di Centa e dal 1803 centro principale del IV cantone della Centa nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nella provincia di Albenga del Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel I mandamento di Albenga del circondario di Albenga facente parte della provincia di Genova; nel 1927 con la soppressione del circondario ingauno pass\u00f2, per pochi mesi, nel circondario di Savona e, infine, sotto la neo costituita provincia di Savona.\nL'ultimo aggiustamento dei confini amministrativi avvenne nel 1929 quando cedette al comune di Cisano sul Neva le frazioni di Conscente e Martinetto.\nDal 1973 al 31 dicembre 2008 ha fatto parte della Comunit\u00e0 montana Ingauna e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Ponente Savonese.\nSimboli.\n\u00c8 un'arma parlante. Il simbolo del comune si rif\u00e0 all'araldica medievale, dove i pani di zucchero venivano utilizzati per simboleggiare montagne o colline. Nel caso di Zuccarello, i tre pani o monti si identificherebbero nelle tre montagne pi\u00f9 alte che circondano il borgo.\nMonumenti e luoghi d'interesse.\nArchitetture militari.\nSecondo alcune note storiche l'edificazione del castello di Zuccarello, citato per la prima volta nel 1233, \u00e8 antecedente alla fondazione del borgo medievale (1248) e fu nei secoli successivi pi\u00f9 volte restaurato. Tra gli ultimi interventi conservativi e di rinforzo vi furono quelli ordinati dal generale francese Andrea Massena delle truppe napoleoniche verso la fine del XVIII secolo.\nUsato anticamente come abitazione fu prevalentemente utilizzato per il controllo della media val Neva assieme ai castelli di Conscente - presso Cisano sul Neva - e di Castelvecchio di Rocca Barbena. Nei pressi del castello vi \u00e8 l'antico attraversamento boschivo denominato il \"Sentiero di Ilaria\" (dal nome della marchesa Ilaria del Carretto) che, in 3\u00a0km, permette di raggiungere il territorio di Castelvecchio di Rocca Barbena; il percorso \u00e8 inserito nel parco culturale della Riviera Ligure delle Palme.\nSociet\u00e0.\nEtnie e minoranze straniere.\nSecondo i dati Istat al 31 dicembre 2020, i cittadini stranieri residenti a Zuccarello sono .\nQualit\u00e0 della vita.\nIl 5 luglio 2005 il Comune di Zuccarello ha conseguito la certificazione del proprio sistema di gestione ambientale conformemente alla norma ISO 14001.\nIl comune fa parte del circuito dei borghi liguri pi\u00f9 belli d'Italia, Comuni Fioriti, Federazione Europea Citt\u00e0 Napoleoniche, Associazione Nazionale Comuni Luoghi del Medioevo, Perle della Liguria, Antiche Vie del Sale-Strade del Mare.\nGeografia antropica.\nOltre al borgo medievale del capoluogo comprende l'unica frazione di Martinetto, localit\u00e0 sparse e la borgata storica di Sant'Antonio per una superficie territoriale di .\nConfina a nord con i comuni di Erli e Castelvecchio di Rocca Barbena, a sud con Cisano sul Neva, ad ovest con Castelbianco, ad est con Balestrino.\nUrbanistica.\nIl borgo fu edificato dagli abitanti, che avrebbero poi costituito il paese, dal Natale del 1248 allo stesso periodo natalizio del 1249; in un antico documento storico si \u00e8 potuto apprendere che un curioso patto sanc\u00ec che chi non avesse terminato la propria residenza entro la data stabilita sarebbe stato bandito definitivamente dal nuovo borgo e multato di un'apposita somma a seconda della fascia di et\u00e0.\nL'urbanistica del centro storico si presenta ancora oggi nella sua originalit\u00e0, un'unica via centrale con ai lati numerosi caruggi e portici con arcate e pilastri di diverse grandezze. Conserva inoltre numerosi resti di altre costruzioni difensive tra cui torri, mura e porte d'accesso. Di pregio artistico il ponte, risalente al Medioevo, a schiena d'asino tra i meglio conservati della Riviera di Ponente.\nEconomia.\nBasa la sua principale risorsa economica sull'attivit\u00e0 agricola, specie nella coltivazione dell'olivo, della frutta (albicocche, pesche, ciliegie) e degli ortaggi.\nInfrastrutture e trasporti.\nStrade.\nIl territorio di Zuccarello \u00e8 attraversato dalla strada statale 582 del Colle di San Bernardo che permette il collegamento stradale con Castelvecchio di Rocca Barbena, a nord, e Cisano sul Neva a sud."}
{"id": "30311", "revid": "1718925", "url": "https://it.wikipedia.org/wiki?curid=30311", "title": "Ailano", "text": "Ailano (\"Ail\u00e0n\u00eb\" in napoletano) \u00e8 un comune italiano di abitanti della provincia di Caserta in Campania.\nGeografia fisica.\nTerritorio.\nAilano si trova su una collina circondata da boschi. Ai piedi della collina su cui sorge, sgorgano varie sorgenti tra cui una di acqua acido-solfidrica. Quest'ultima sorgente di acqua calda ha alimentato le credenze secondo cui in epoca romana qui aveva sede un villaggio di nome Vulcano, di cui mancano per\u00f2 riscontri archeologici.\nClima.\nIl clima \u00e8 quello tipico dei comuni della pianura Campana: l'estate \u00e8 caratterizzata da caldo afoso, mentre l'inverno \u00e8 mediamente freddo con rare nevicate.\nStoria.\nIl territorio comunale di Ailano \u00e8 stato abitato fin dal neolitico come hanno testimoniato alcuni sporadici rinvenimenti archeologici. Lo storico Filippo Cluverio nelle sue ricerche menziona il villaggio romano di \"Aebutianum\" ma non ci sono tracce archeologiche al riguardo.\nLa Tabula Peutingeriana riporta nella sua \"pars VII\" il villaggio di Ebutiana, a 9 miglia romane a nord di Adlefas (l'attuale Alife) e a sud di Cluturno (fra Capriati a Volturno e Monteroduni) a est della catena montuosa dell'Appennino campano. Queste indicazioni incrociate sembrano avvalorare l'identificazione, almeno grossolana, fra l'attuale Ailano e l'antica Aebutianum.\nCon l'arrivo dei Normanni nasce il borgo fortificato, denominato nelle carte prima \"Athilanum\" e poi \"Aylanum\", che gravitava nell'area di influenza della contea normanna di Alife.\nFu feudo degli Aquino (1229), dei De Arguth (1266), dei De Fossis (1285), dei Rapa (1320) e dei Gualando (o Galardo, 1536). Le ultime famiglie di feudatari che tennero Ailano furono i Carafa, i De Penna, i Matteo, i Carbonelli e, infine, i Rajola Pescarini (dal 1733).\nCon l'eversione della feudalit\u00e0 la commissione feudale attribu\u00ec al comune il possesso dei monti Cimogna e Coppola.\nDurante la seconda guerra mondiale i tedeschi si trincerarono dietro alle colline Cerrito e Cal\u00e9gna, ove contennero per giorni l'avanzata americana. La popolazione, temendo il peggio, abbandon\u00f2 il paese rifugiandosi sulle montagne. Dopo un ripetuto cannoneggiamento l'esercito statunitense entr\u00f2 ad Ailano il 28 ottobre 1943.\nNel 1927 fu aggregato alla provincia di Benevento; nel 1945 torn\u00f2 alla ricostituita provincia di Caserta.\nMonumenti e luoghi d'interesse.\nIl centro storico conserva una struttura tipicamente medievale con stradine strette e tortuose che hanno origine dal poderoso \"castello medievale\", dotato ancora oggi di una possente torre circolare con base scarpata.\nLa \"chiesa parrocchiale di San Giovanni apostolo ed evangelista\" \u00e8 risalente al XII secolo, anche se \u00e8 stata pi\u00f9 volte rimaneggiata. L'interno ha una pregevole volta cassettonata di fattura moderna che, in occasione dell'ultimo restauro ha sostituito lo storico \"cielo trapunto di stelle\".\nIn campagna vi sono i ruderi dell'antico \"monastero di Santa Maria in Cingla\", fondato nell'anno 748 o 750 dal Duca di Benevento Gisolfo II e sua moglie Scauniberga per ospitare le fanciulle figlie degli adelingi, nobili longobardi. Fu raso al suolo dai saraceni nell'847 e nel 943, anno in cui le monache si trasferirono a Capua e il complesso pass\u00f2 all'abbazia di Montecassino che, tramite l'abate Gerardo, provvide e ricostruire la chiesa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 36 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito l'elenco dei sindaci da quando \u00e8 presente l'elezione diretta del sindaco da parte dei cittadini (cio\u00e8 1995):"}
{"id": "30314", "revid": "1543377", "url": "https://it.wikipedia.org/wiki?curid=30314", "title": "Aversa", "text": "Aversa (: , \"Averza\" in campano) \u00e8 un comune italiano di abitanti della provincia di Caserta in Campania. Fondata dai Normanni nel 1030, sede dell'importante contea di Aversa, la citt\u00e0 \u00e8 posta al centro di un territorio pianeggiante conosciuto come agro aversano, vasta area rurale dell'antica Terra di Lavoro nota anche come \"Campania Felix\".\nDal 1053 \u00e8 sede vescovile della diocesi di Aversa, ed \u00e8 famosa anche per la produzione della mozzarella di bufala, del vino asprinio e del dolce di pasta lievitata chiamato polacca. Prima dell'avvento del proibizionismo della cannabis, \u00e8 stata uno dei maggiori centri italiani per la produzione di canapa.\nGeografia fisica.\nTerritorio.\nAversa \u00e8 in piena Pianura Campana, situata tra i Regi Lagni e il Lago Patria, al centro di una vasta area pianeggiante di antica vocazione agricola, l'Agro aversano.\nLa citt\u00e0 dista dal mare circa 22\u00a0km ed \u00e8 caratterizzata da un dislivello che varia dai 64 ai 30 La morfologia del territorio, unita alla fertilit\u00e0 del terreno e alle antiche e recenti opere di bonifica e di risistemazione del suolo, sono ancora oggi elementi strategici nella costruzione del paesaggio. \nDal punto di vista sismico il territorio comunale si trova, stando alla classificazione della Protezione Civile, in zona 2 (soggetta a sismicit\u00e0 medio-alta).\nClima.\nLa zona climatica di Aversa \u00e8 di fascia C; di conseguenza l'accensione degli impianti termici di cui al D.P.R. n. 412 del 26 agosto 1993 \u00e8 consentita dal 15 novembre al 31 marzo per un massimo di dieci ore giornaliere.\nIl clima di Aversa \u00e8 di natura mediterranea, con inverni miti ed estati calde.\nLe medie invernali sono di solito inferiori ai 10\u00a0\u00b0C; le medie estive sono di 23\u00a0\u00b0C (con valori massimi che possono toccare i 30\u00a0\u00b0C). Le precipitazioni si concentrano principalmente tra ottobre e gennaio, subendo significative diminuzioni nel periodo estivo.\nDi seguito \u00e8 riportata la tabella riassuntiva dei principali dati meteorologici riferiti al territorio comunale:\nOrigini del nome.\nIl nome della citt\u00e0 deriva dal luogo della sua fondazione \"Sancti Pauli ad Averze\". La radice del suo nome richiama quello di \"Velsu\", una delle dodici antiche citt\u00e0 etrusche non ancora individuate. Con il passare delle generazioni \u00e8 stato poi corretto in \"Verzelus\", \"Versaro\" e successivamente in \"Averse\".\nStoria.\nL'et\u00e0 antica e il primo nucleo abitato.\nPrima dell'avvento dei Normanni, nell'XI secolo, la citt\u00e0 non esisteva ancora e il territorio era popolato da piccoli raggruppamenti, casali e ville. Quasi al centro di una delle vie romane esisteva il casale \"Sancti Pauli ad Averze. \"Di forma pressoch\u00e9 circolare, situato a breve distanza dal corso del Clanio, nell'area compresa tra la via Consolare Campana e la via Atellana, in una posizione di dominio delle principali vie di comunicazione tra il nord e il sud e tra i paesi interni e il mare, solo con l'avvento dei Normanni il piccolo casale cominci\u00f2 ad avere un assetto ben definito. Con ogni probabilit\u00e0 si trattava di uno stanziamento di tipo religioso, legato alla originaria chiesa di San Paolo.\nLa fondazione e il periodo normanno.\nAversa fu fondata ufficialmente da Rainulfo Drengot, che gi\u00e0 nel 1022 aveva occupato un palazzo-castello che sorgeva accanto alla chiesa votiva di Sancte Paulum at Averze cingendo un'area pressoch\u00e9 circolare con fossi e siepi. Il Drengot ne divenne primo conte, nel 1030, su investitura di Sergio IV, duca di Napoli e poi confermato, nel 1038, dell'imperatore Corrado II.\nDodici furono i conti normanni che ressero le sorti della citt\u00e0 di Aversa, che da piccolo borgo, grazie alla politica di asilo incominciata da Rainulfo, divenne una piccola capitale, da dove partirono le conquiste normanne dell'Italia meridionale. Il pi\u00f9 importante dei conti fu senza dubbio Riccardo Drengot, l'unico che seppe tener testa a Roberto il Guiscardo. Il conte aversano condusse, nella battaglia contro le truppe pontificie a Civitate del Fortore, in Capitanata nella piana del Fortore, i suoi normanni alla vittoria, imprigionando papa Leone IX. L'astuto Riccardo I per\u00f2 non tratt\u00f2 il pontefice da prigioniero, ma lo scort\u00f2 a Roma con tutti gli onori. Questo gesto gli valse la conciliazione con la Chiesa, la cancellazione della scomunica, e l'investitura di Aversa a Diocesi.\nIl periodo degli Angioini.\nDopo la dinastia normanna e quella sveva, fu la volta degli Angioini. Nel 1285, con Carlo II d'Angi\u00f2 e Roberto d'Angi\u00f2, la citt\u00e0 visse un periodo florido. Gli Angioini scelsero la citt\u00e0 come meta per la caccia. Tanto che il castello reale, di cui oggi restano poche tracce nella centralissima via Roma, nei pressi della parrocchia della Madonna di Casaluce, per lunghi periodi ospitava la corte angioina. In particolare la regina Giovanna I, scelse Aversa come sua sede preferita. Ed \u00e8 proprio nel castello aversano, che si consum\u00f2 una delle pagine pi\u00f9 cruente della storia del XIV secolo. Qui alcuni nobili napoletani capeggiati da Carlo di Durazzo, pretendente al trono di Napoli, forse in congiura con la stessa regina Giovanna I, uccisero, lanciandolo da una finestra con un cappio al collo, il principe consorte dell'angioina, Andrea d'Ungheria.\nIl cruento assassinio del giovane principe non rimase impunito. Il fratello, il re Luigi d'Ungheria, con l'esercito scese in Italia, e dopo aver attraversato l'intera penisola, si ferm\u00f2 nel castello di Aversa. Qui tram\u00f2 la sua vendetta, con Giovanna I che scapp\u00f2 ad Avignone, e i nobili, invitati a un pretestuoso banchetto di riconciliazioni, incarcerati e sommariamente processati. Addirittura Carlo di Durazzo fu impiccato dalla stessa finestra del principe ungherese.\nNel 1320 nacque la Real Casa dell'Annunziata, istituto benefico, orfanotrofio e in seguito anche ospedale psichiatrico, che ha segnato la vita e lo sviluppo sociale dell'intera comunit\u00e0 aversana. Numerose furono poi le chiese e i monasteri edificati per volere dei d'Angi\u00f2, come la chiesa di San Luigi dei Francesi (oggi dedicata a San Domenico), fatta erigere dal nipote, re Carlo II d'Angi\u00f2 e la chiesa di San Nicola.\nGli Aragonesi e la peste del 1656.\nCon gli Aragonesi la citt\u00e0 continu\u00f2 a godere di alcuni privilegi, ma la sua importanza cominci\u00f2 a declinare a partire dalla discesa di Carlo VIII di Francia, nel 1494, tanto che nel 1503 divenne un centro periferico per lo spopolamento, dovuto all'epidemia di peste.\nNel periodo spagnolo Aversa decadde ulteriormente a causa della peste del 1656. Questo avvenimento caus\u00f2 la perdita di buona parte della popolazione. Il calo demografico e le ristrettezze economiche determinarono un freno dello sviluppo. Durante il primo periodo borbonico Aversa ospit\u00f2 re Carlo di Borbone, poi Carlo III di Spagna, tra l'aprile e il maggio del 1734, nel Palazzo Ventignano e dove ritorn\u00f2 nel 1738 con la moglie Maria Amalia di Sassonia.\nDal XVIII al XX secolo.\nDopo la breve Repubblica Partenopea, con il ritorno dei Borbone, vi furono due importanti innovazioni: la fine del sistema feudale e la statalizzazione dei beni ecclesiastici. Nella citt\u00e0 molti ordini scomparvero e i loro beni passarono allo Stato. Nel 1813 i frati Minori lasciarono il Convento della Maddalena che fu occupato dall'Ospedale Psichiatrico, mentre il Convento di San Lorenzo fu trasformato in Orfanotrofio militare.\nGioacchino Murat, re di Napoli, ebbe le chiavi della citt\u00e0 di Aversa, dove fond\u00f2 il Convitto delle Orfanelle di Sant'Agostino e istitu\u00ec il Banco dei Pegni. Quando ritorn\u00f2 Ferdinando I nel 1815 vi furono malcontenti che portarono a veri e propri moti. Nei tumulti si tent\u00f2 di imprigionare il vescovo Tommasi che fu poi ucciso nel 1821. I moti culminarono con la cattura di molti carbonari.\nIl 1\u00ba dicembre 1945, finita la seconda guerra mondiale, fu fucilato ad Aversa il generale della Wehrmacht Anton Dostler, condannato per crimini di guerra, per aver fatto fucilare i soldati alleati prigionieri di guerra. L'esecuzione \u00e8 stata fotografata e filmata con immagini in bianco e nero. Un evento successivo che ha segnato la storia aversana del XX secolo, \u00e8 stato il terremoto del 1980, che vide la citt\u00e0 normanna come il luogo pi\u00f9 lontano dall'epicentro (l'Irpinia) nel quale si siano registrate vittime. Morirono infatti cinque persone nella Parrocchia dei Santi Filippo e Giacomo (Santuario Maria Regina della famiglia) in via Roma. Nell'ottobre del 1990 le venne concesso il titolo di citt\u00e0 con decreto del presidente della Repubblica del 10 ottobre 1990 ed il mese successivo delle stesso anno fu meta di una delle visite pastorali di Giovanni Paolo II; ospit\u00f2 poi l'ottava tappa del giro d'Italia 1992 e nello stesso anno divenne citt\u00e0 universitaria con l'insediamento delle strutture della Seconda Universit\u00e0 degli Studi di Napoli, infine nel 2012 \u00e8 divenuta sede del tribunale ordinario di \"Napoli Nord\".\nSimboli.\nLo stemma in uso \u00e8 stato riconosciuto nel 1931.\nIl Comune si identifica con lo stemma: Basilisco in oro su fondo blu con la scritta, fuori campo grafico: , e con il gonfalone attuale come da allegato grafico.\nL'emblema della citt\u00e0 di Aversa raffigura un gallo basilisco, con la punta delle ali e la coda a forma di serpente. Perfetta sintesi culturale tra l'origine d'oltralpe dei Normanni fondatori di Aversa (il cui simbolo era appunto il gallo) e la tradizione osca locale che aveva eletto il basilisco, re dei serpenti, a emblema dell'eternit\u00e0. La traduzione del motto \u00e8: \"Il Basilisco che giacque sull'arena, libero risollev\u00f2 il capo invitto\". In origine \"l'arme\" della citt\u00e0 era raffigurata dal solo gallo, che non compare per la prima volta nelle terre aversane con la venuta dei galli normanni, difatti era gi\u00e0 stato adottato nell'antichit\u00e0, in particolar modo, nelle monete.\nDopo che Aversa risorse dai danni provocati dalla peste del 1496 che decim\u00f2 buona parte della popolazione, venne aggiunto al gallo il basilisco, altro simbolo antichissimo della Liburia.\nMonumenti e luoghi d'interesse.\nIl centro storico \u00e8 costituito da numerose chiese da cui deriva il nome di \"citt\u00e0 dalle cento chiese\" con una moltitudine di opere artistiche e architettoniche di propriet\u00e0 della diocesi.\nNelle chiese aversane sono presenti opere di importanti pittori: Guido da Siena, Angiolillo Arcuccio, Colantonio, Polidoro da Caravaggio, Marco Pino da Siena, Guercino, Pietro da Cortona, Pietro Negroni detto \"il Giovane Zingaro\", Jos\u00e8 de Ribeira detto \"lo Spagnoletto\", Cornelis Smet, Teodoro d'Errico, Massimo Stanzione, Paolo De Matteis, Francesco Solimena, Francesco De Mura.\nArchitetture religiose.\nLa cattedrale costituisce il fulcro della vita religiosa della citt\u00e0. \u00c8 situata nel cuore del borgo antico. La sua costruzione si deve a Riccardo I, che incominci\u00f2 i lavori nel 1053 e che furono terminati da suo figlio Giordano nel 1090. L'edificio ha subito varie devastazioni e numerosi restauri che ne hanno alterato l'antico aspetto originario. La cupola, in stile arabo-normanno con due ordini sovrapposti di arcatelle cieche, fu costruita nel 1349 e restaurata recentemente, nel 2011. Determinante per l'aspetto attuale del Duomo furono le modifiche apportate a partire dal 1703 per volere del vescovo e cardinale Innico Caracciolo, che affid\u00f2 i lavori all'architetto romano Carlo Buratti, che ide\u00f2 l'attuale facciata barocca. L'interno \u00e8 diviso in tre navate con cappelle laterali ed \u00e8 arricchito da diversi dipinti come la \"Vergine e san Bonaventura\", di Francesco Solimena.\nSituata nei pressi del castello aragonese, la chiesa di Santa Maria a Piazza \u00e8 la chiesa pi\u00f9 antica di Aversa (XI secolo). L'edificio fu eretto in forma romanica, ma a seguito di un terremoto l'impianto originario sub\u00ec, nel XIV secolo, una completa trasformazione secondo i canoni dell'architettura gotica. Anticamente era il luogo di incontro e scambio di mercanzie da parte di gente di provenienza diversa come ebrei, arabi, bizantini e longobardi. La facciata \u00e8 in tufo a vista con tre portali di forma ogivale. Sulla destra vi \u00e8 il campanile, anch'esso dell'XI secolo. L'interno \u00e8 a tre navate, i pilastri e le arcate a tutto sesto della navata centrale sono in tufo a vista. Custodisce affreschi e frammenti della prima scuola giottesca.\nLa chiesa fu fondata tra il 1230 e il 1235, dall'ordine francescano. Di forma romanico - gotica, fu rifatta nel 1645 con ornamenti di marmo intarsiati policromi e splendidi altari. Tra il 1830 e il 1839 nella parte che affaccia su via Roma fu costruito un belvedere per permettere alle clarisse in clausura di seguire, non viste, le funzioni rituali delle festivit\u00e0 aversane. Del grande convento resta ben poco poich\u00e9, nella prima met\u00e0 del XX secolo, il chiostro grande e parte del Belvedere delle Monache furono espropriati per dare assetto all'attuale piazza Municipio. La chiesa presenta una pianta quadrata con arcate a tutto sesto e volte a scodella con pareti dipinte e custodisce opere di Francesco De Mura, Pietro da Cortona, Guercino e Jos\u00e8 de Ribera detto lo Sagnoletto. Una porta lignea in cui sono intagliate le figure di S. Francesco e S. Chiara, introduce nell'interno della chiesa, a croce latina, con un'unica navata, sulla quale si aprono tre cappelle per ciascun lato.\nLa Chiesa di Sant'Antonio da Padova \u00e8 situata lungo via Seggio e risale al XIII secolo. Di architettura gotica nel XV secolo fu largamente rimaneggiata. L'interno \u00e8 a unica navata. Le forme attuali sono emerse dal restauro successivo al sisma del 1980 che ha evidenziato il rosone e le monofore della facciata, e all'interno, la trifora del presbiterio e l'arco trionfale. La facciata si presenta semplice e nobile allo stesso tempo, con le pietre negli angoli che denotano la povert\u00e0 francescana. All'interno della chiesa \u00e8 contenuto un eccellente patrimonio pittorico d'epoca rinascimentale e barocca, con opere del grande pittore seicentista Carlo Mercurio.\nL'antico cenobio benedettino di San Lorenzo ad Septimum fu edificato intorno al X secolo ed era posto sulla via consolare romana a sette miglia da Capua. Con l'avvento dei Normanni, il piccolo cenobio benedettino cominci\u00f2 a ingrandirsi e a crescere di importanza. Fu soppresso nel 1807 dai francesi. L'interno della chiesa ha tre navate con cappelle laterali. Del periodo normanno rimane il portale in marmo scolpito che adorna l'ingresso della chiesa del XII secolo Nel XV secolo e XVI secolo furono rifatte le absidi in forma quadrata. Famoso anche per il suo chiostro rinascimentale di suggestiva bellezza che ospita il Dipartimento d'Architettura dell'Universit\u00e0 della Campania Luigi Vanvitelli.\n\u00c8 situata nei pressi dell'antica Porta San Nicola, oggi andata perduta. Costruita certamente nel 1132 e riedificata successivamente a seguito di un incendio da Carlo I d'Angi\u00f2, fratello del Re di Francia, molto devoto al santo a cui la chiesa \u00e8 dedicata, \u00e8 costituita da tre navate, che negli ultimi restauri sono state riportate all'antico aspetto barocco, con la realizzazione di ricche decorazioni a stucco tipiche di questo stile. Qui \u00e8 custodita una tavola fiamminga che raffigura \"L'Annunciazione\", inizi del XVII secolo, di Dirk Hendricksz. \nLa prima pietra della chiesa dell\u2019Immacolata Concezione, sede dell\u2019omonima Confraternita, fu posta dal vescovo Giorgio Manz\u00f2lo il 20 marzo 1582. Il luogo prescelto per la costruzione era situato in quel tempo a ridosso delle mura cittadine, oggi non pi\u00f9 esistenti, a pochi metri da porta San Nicola. In precedenza la Confraternita era ospitata nella chiesa del convento di Santa Maria Maddalena dei frati minori osservanti, poco distante. Celebrata gi\u00e0 nell\u2019XI secolo, l\u2019Immacolata Concezione della Vergine Maria divenne dogma solo nel 1854 con la bolla \u201cIneffabilis Deus\u201d di papa Pio IX. La pestilenza del 1656 cess\u00f2 ad Aversa proprio l\u20198 dicembre di quell\u2019anno: da allora in poi il municipio offr\u00ec ogni anno in voto all\u2019Immacolata 60 libbre di ceri.\nLa facciata tardobarocca \u00e8 notevole soprattutto per l\u2019andamento della trabeazione del primo ordine, incurvata verso l\u2019alto per far spazio al timpano del portale, spezzato da una nicchia contenente una statua raffigurante l\"Immacolata\" \"Concezione\". L\u2019interno \u00e8 di piccole dimensioni e presenta un impianto rettangolare a navata unica, con quattro cappelle laterali poco profonde, inframmezzate dai vani contenenti i confessionali. Una volta a calotta ellittica sovrasta il vano del presbiterio, separato dalla navata da un arco trionfale sorretto da pilastri con lesene composite.\nLa decorazione pittorica fu realizzata a partire dal 1605, anno in cui fu commissionata a Vincenzo Camardella l\"Immacolata\" \"Concezione\" posta sull'altare maggiore. La prima cappella a sinistra presenta una tela firmata e datata da Nicola Mercurio nel 1690, raffigurante \"San Liborio Vescovo\", protettore dai calcoli renali e biliari. Nella seconda cappella a sinistra troviamo una tela raffigurante \"San Matteo Evangelista e l\u2019angelo\", firmata e datata da Nicola Mercurio nel 1687. Si tratta del rifacimento di un dipinto eseguito molti anni prima da Carlo Mercurio, padre di Nicola. Gli altari delle cappelle del lato destro presentano altre due tele riferibili a Nicola Mercurio: la prima raffigurante \"San Gorgonio\", l\u2019altra \"Sant\u2019Aniello\".\nUna ricca decorazione settecentesca in stucco, d\u2019impronta vaccariana, riveste le pareti e incornicia le cone degli altari. L\u2019altare maggiore, in pregiato diaspro di Sicilia, fu realizzato tra il 1739 e il 1742 dal maestro marmoraro napoletano Aniello Gentile secondo il disegno fornito da Carlo Schisano, argentiere della Cattedrale di Napoli. Anche gli altari delle cappelle laterali furono eseguiti dal Gentile (1744), mentre la balaustrata dell\u2019altare maggiore \u00e8 opera del marmoraro Gennaro di Lucca (1795).\nAl XVII secolo sono ascrivibili l\u2019organo sulla cantoria, in controfacciata, e il soffitto ligneo a cassettoni, nei cui riquadri sono scolpiti i simboli mariani e, al centro, la figura dell\"Immacolata\" \"Concezio.\"\nLa chiesa fu fondata da Carlo I d'Angi\u00f2 nel 1278 e completata da suo figlio Carlo II d'Angi\u00f2 e dedicata a San Luigi IX, re dei francesi, e diventata poi San Domenico perch\u00e9 i Domenicani vi abitarono fino al 1808. In origine presentava uno schema di grande aula rettangolare fino a quando, nel 1742, l'Ordine Monastico pens\u00f2 a un radicale restauro, incaricando Filippo Raguzzini, il quale utilizz\u00f2, per la facciata il progetto per il concorso di San Giovanni in Laterano in Roma. Il Raguzzini inser\u00ec sulla facciata quattro edicole con le statue di \"Benedetto XIII\" e \"Pio V\", in quelle superiori, e \"Benedetto XI\" e \"Innocenzo V\", in quelle inferiori e sulla sommit\u00e0 della facciata \u00e8 collocata la statua di \"Luigi IX\". La chiesa conservava interessanti opere: ai lati dell'ingresso, due bellissimi medaglioni marmorei coi \"Santi Pietro e Paolo\" di cultura merliana; al secondo altare destro, l\"Annunciazione\", di Francesco De Mura; al terzo, \"Resurrezione di Ges\u00f9\", di Francesco Solimena. L'arco voltato a botte dell'abside, su cui poggia un organo transennato del XVII secolo, fu ricostruito in mattoni nel 1847. Nel 1813 il monastero pass\u00f2 ai Minori Osservanti della Maddalena, che vi rimasero fino al 1911. La chiesa \u00e8 stata chiusa dal terremoto del 1980 e riaperta solennemente il 18 ottobre 2019..\nIl Complesso dell'Annunziata fu fondato agli inizi del Trecento per volere dei sovrani angioini. Nel 1422 Giovanna II don\u00f2 all'Annunziata l'ospedale di Sant'Eligio, che consent\u00ec l'accorpamento delle due strutture nell'unica istituzione dell'Ave Gratia Plena, gestita da amministratori laici. Il complesso \u00e8 caratterizzato da una scala monumentale e presenta uno sviluppo planimetrico che \u00e8 il risultato delle numerose modifiche apportate nel corso di quattro secoli. Tra il 1518 e il 1520 vennero prese importanti iniziative, prime fra tutte la realizzazione del nuovo organo per la chiesa, commissionato a Giovanni Donadio. Nel 1566 incominci\u00f2 l'opera di trasformazione della chiesa, con l'inserimento della tribuna e di una sorta di transetto per ridurre l'eccessivo sviluppo longitudinale dell'unica navata.\nNel 1612 furono inserite lungo la navata le cappelle e fu realizzata la nuova sacrestia con il progetto di fra Nuvolo. Nel 1582 si intraprese la costruzione di un nuovo ospedale, riservato alle donne. Nel 1836 fu ricostruita la cupola, dopo il crollo avvenuto in seguito al terremoto del 1826. Nel 1712 incominci\u00f2 la ricostruzione dell'attuale campanile, a pianta quadrangolare, con basamento in piperno bugnato e due ordini superiori con lesene doriche e ioniche. Nel 1776 Giacomo Gentile complet\u00f2 la struttura con la costruzione dell'arco sormontato dall'orologio, cos\u00ec da collegare la torre campanaria e il complesso. Nel tempo il monumento \u00e8 diventato il simbolo di Aversa. Il complesso \u00e8 composto da un cortile dove in fondo vi \u00e8 la chiesa della Santissima Annunziata preceduta da un pronao composto da quattro colonne di marmo con capitello corinzio.\nL'interno della chiesa \u00e8 a croce latina. Al suo interno sono custoditi importanti dipinti, tra i quali \"La deposizione di Cristo\" di Marco Pino da Siena e l\"Adorazione dei pastori\" di Francesco Solimena. Ha ospitato sino al 1991 l'ospedale civile cittadino, dal 1992 invece \u00e8 sede del Dipartimento di Ingegneria dell'Universit\u00e0 degli Studi della Campania Luigi Vanvitelli.\nL'antica parrocchia di Sant'Audeno, dedicata all'omonimo vescovo francese, di origine normanna, si trovava nei pressi del borgo Sant'Andrea, ma attualmente dell'antica chiesa rimane soltanto il portale gotico e il relativo chiostro oggi recuperato e visitabile. La facciata settecentesca (1744) si rif\u00e0 a un gusto pittoresco e retorico che emula il Raguzzini. Nelle edicole della facciata vi sono le statue in pietra di San Filippo Neri e di San Giacomo, al centro, il bassorilievo dell'Assunzione della Vergine.\nL'interno presenta un prezioso soffitto ligneo dorato che conteneva tre tele di Massimo Stanzione; queste, intorno agli anni quaranta, furono sostituite con le attuali che raffigurano: la \"Madonna col Bambino e santi\", il \"Miracolo della peste di san Francesco Saverio\" e la \"Madonna con Bambino e santi\" di un anonimo seicentesco. Nella cona dell'altare maggiore si trova un dipinto della \"SS. Trinit\u00e0 con la Vergine e san Filippo Neri\", incominciato da Massimo Stanzione e terminato da Andrea Vaccaro, che sovrasta l'altare marmoreo. Ai lati del presbiterio vi sono le statue lignee di \"San Pietro\" e di \"San Paolo\", della prima met\u00e0 del Seicento. Sovrasta le tele la bella e alta cupola (XVII secolo) dai pregevoli stucchi. Quattro altari marmorei settecenteschi decorano le pareti dell'unica navata.\nLa chiesa fu fondata intorno al 1300 e fino ai primi dell'Ottocento era dedicata a Celestino V. In principio era il Castello Angioino di Aversa e la chiesa ne era la Cappella Palatina; successivamente nel 1309 gli Angioini donarono il complesso ai Padri Celestini, i quali ne ebbero la custodia fino alla soppressione dei beni ecclesiastici di Gioacchino Murat. Dopo la scomparsa dei Padri Celestini l'abbazia divenne sede della Parrocchia dei Santi Filippo e Giacomo (fino a quel momento la sede era la chiesa situata di fronte, la \"Parrocchiella\"). La chiesa attualmente ha poche tracce dello stile gotico originario poich\u00e9 gli interventi del 1736 ne hanno cambiato completamente l'aspetto. L'esterno presenta due edicole con le statue di San Benedetto e di San Pietro Celestino, un bassorilievo con la Madonna e il Bambino e lo stemma di Pietro da Morrone, fondatore del succitato Ordine dei Padri Celestini.\nL'interno, barocco, a una sola navata, \u00e8 coperto da capriate lignee a vista; la cantoria in stile barocco napoletano con un organo del XVIII secolo decora la controfacciata, vicino dei finestroni romano-gotico. Ai quattro altari minori vi sono opere di interesse artistico: nel primo altare destro, tela con San Benedetto e San Placido (XVIII secolo); sul secondo, \"Presentazione di Ges\u00f9 al Tempio\", di Carlo Mercurio; di fronte, pala di San Pietro Celestino in vesti papali e attorniato da monaci, opera di Orazio De Garamo realizzata nel 1607; la Trasfigurazione, copia da Fabrizio Santafede. Alle pareti vi sono anche 4 ovali con tele: quelle in prossimit\u00e0 del presbiterio una raffigura San Celestino in vesti da monaco (a destra), l'altra San Benedetto (a sinistra), mentre quelli in prossimit\u00e0 dell'ingresso: una Maria Maddalena, l'altra Maria Egiziaca penitente. Nel presbiterio, invece, un fantastico altare maggiore di marmo, realizzato per i lavori del 1736 e anche un trono, anch'esso marmoreo, della Madonna di Casaluce di inizio Novecento. In questa parrocchia-santuario \u00e8 custodito, per quattro mesi dell'anno, dal 15 giugno al 15 ottobre, un'immagine della Madonna col Bambino, detta di Casaluce, oggetto di forte devozione popolare e che la tradizione attribuisce alla mano pittorea di San Luca. Nel 2006 il vescovo di Aversa d'allora, S. E. Mons. Mario Milano elev\u00f3 questa chiesa a santuario mariano diocesano, dedicandolo a Maria \"Regina delle Famiglie\". Inoltre la Madonna di Casaluce \u00e8 la patrona della citt\u00e0 e della diocesi di Aversa, perci\u00f2 questa chiesa nei 4 mesi \u00e8 gremita di fedeli.\nDetta Parrocchiella per le sue ridotte dimensioni, fu costruita fuori Porta S. Andrea, nella zona del Mercato del Sabato. Documentata come parrocchia dal 1204, divenne sede della Confraternita del Purgatorio nel 1706 e della Confraternita di San Francesco Saverio nel 1719. Nel 1807 la sede parrocchiale fu trasferita nella vicina chiesa di San Pietro a Maiella, meglio nota come chiesa della Madonna di Casaluce. L\u2019aspetto attuale della Parrocchiella \u00e8 frutto di rifacimenti settecenteschi. Sulla parete esterna del corpo di fabbrica che si innesta sul lato sinistro della chiesa, un altorilievo in stucco raffigura la Madonna Addolorata tra angeli recanti i simboli della Passione di Cristo, con in basso delle Anime Purganti, secondo l\u2019iconografia della Madonna del Suffragio. All'ingresso, un portale in piperno racchiude due battenti lignei in cui sono intagliate le figure dei Santi titolari della chiesa. L\u2019interno si presenta a navata unica con dagli archi a tutto sesto che delimitano gli altari laterali e da una decorazione in stucco tardo settecentesca. A sinistra dell\u2019ingresso della chiesa, un luogo aggiunto dopo, nel 1760. Si tratta della Cappella della Confraternita del Purgatorio, detta anche dell\u2019Addolorata o della Madonna della Libera. Infatti, all'interno della chiesa si venerano una splendida statua dell'Addolorata e un quadro di pregevole fattura della Madonna della libera.\nIl Monastero di San Biagio, eretto probabilmente da Aloara, di ordine benedettino, non ha pi\u00f9 nulla dell'antico assetto se si esclude la struttura incorporata in quella successiva e il pronao dalla chiesa (XI secolo). La tradizione vuole che il Convento sia stato costruito per rinchiudere, o difendere dalle scorrerie, le donne normanne quando i loro uomini si allontanavano dalla citt\u00e0 per andare a combattere i nemici. All'esterno della chiesa emergono i bei portali del pronao (XVIII secolo), essi contengono tondi rilievi di San Benedetto e San Mauro. Il Pronao, di sei campate voltate a crociera, immette nel sontuoso interno copioso di notevoli opere. L'interno \u00e8 a unica navata e presenta, tra i finestroni, diciotto tele centinate, con storie di San Benedetto, di Pietro De Martino (1701), mentre la controfacciata contiene cinque dipinti del giordanesco Giovanni Battista Lama.. Sull'altare maggiore campeggia la pala col Martirio di San Biagio, opera documentata del pittore afragolese Giovan Lorenzo Firello che la dipinse nel 1579-1580. La tavola \u00e8 inserita in una monumentale cornice in legno, intagliata e dorata, sormontata da un baldacchino, ugualmente in legno dorato e intagliato, ma realizzato nel secolo XVIII .\nIl complesso fu fondato da Carlo I d'Angi\u00f2 nel 1269, fuori Porta San Nicola, come ospedale dei lebbrosi. Nel 1420 il convento fu occupato dai Minori Conventuali. Dieci anni pi\u00f9 tardi, nel 1430, l'aversano Jacopo Scaglione fece costruire il chiostro di pietra grigia ampliato poi dal frate Angelo Orabona, arcivescovo di Trani, che vi aggiunse il pozzetto marmoreo centrale, sul quale \u00e8 apposto lo stemma del casato, e fece affrescare le volte dei portici.\nI Francescani vi risiedettero fino al 1813, mentre il plesso fu trasformato in Casa dei folli del \u201cRegno di Napoli\u201d. Oggi il complesso \u00e8 inagibile.\nIl seminario vescovile di Aversa, istituito nel 1566 in seguito alle prescrizioni del Concilio di Trento, fu costruito per volere del cardinale Caracciolo, vescovo di Aversa, dall'architetto Carlo Buratti, tra il 1711 e il 1715, e inaugurato nel 1725. L'arcivescovo Carmine Cesarano, negli anni trenta, fece apportare alcune innovazioni dirette dall'architetto Lamberto Solimene. Di notevole interesse architettonico, all'interno dell'edificio, il chiostro settecentesco e lo scalone d'onore. Nel grande chiostro rettangolare il rigore semplice dei pilastri del primo ordine, si ravviva nel secondo ordine del pi\u00f9 raffinato gioco prospettico degli archi strombati poggianti sul basamento.\nNello scalone, di cui si ignora l'autore, appare l'originale soluzione tecnico-stilistica dei balaustrini inclinati per dare all'insieme un pi\u00f9 marcato senso di dinamismo. Il seminario conserva un ricco patrimonio di opere d'arte, provenienti per lo pi\u00f9 dalle varie chiese cittadine, tra le quali il trecentesco gruppo marmoreo \"Madonna col Bambino\" , da alcuni attribuito allo scultore senese Tino di Camaino, e la tavola del \"Martirio di San Sebastiano\" del 1468 di Angiolillo Arcuccio. Oggi \u00e8 sede dalla Biblioteca Seminariale Paolo VI.\nLe Edicole Votive o \"Madonnelle\", come popolarmente sono chiamate, anche se non tutte sono di soggetto mariano, presenti in Aversa sono state erette a venerazione di devoti che hanno ricevuto una grazia o un'indulgenza e sono fonti di una tradizione antica. Nel centro storico di Aversa se ne possono contare svariate di cui non si conosce neppure a quale \"entit\u00e0 superiore\" sono state erette poich\u00e9 i dipinti risultano sbiaditi o del tutto scomparsi o dalle quali sono state trafugate le icone. Si contano ben 126 Edicole Votive nella citt\u00e0 di Aversa. Molte di esse sono dedicate alla Madonna di Casaluce, alla Madonna dell'arco, alla Madonna Addolorata, non dimenticando l'unica alla Vergine della Consolazione, altre dedicate ai santi, tra cui quelle di s. Paolo, s. Rocco, s. Antonio da Padova, s.Antonio abate, s.Francesco d'Assisi, a san Michele, s.Nicola.\nIl secentesco Palazzo Morano ospita la casa di accoglienza \"Gratis\" \"Accepistis\" della Caritas diocesana; dal 2017 \u00e8 sede del Centro di Pastorale Universitaria della Diocesi di Aversa.\nArchitetture civili.\nPalazzo Golia, palazzo nobiliare, sito in via Seggio, fu dei baroni Ricciardi Serafino de Conciliis. Edificio di tipo a corte, che emerge per l'equilibrio e l'eleganza delle proporzioni. L'ampio cortile interno, del quale campeggia una leggiadra statua raffigurante la Campania Felix, \u00e8 sormontato da un giardino pensile che, con le sue piante secolari, prospetta frontalmente l'alto portale d'accesso. Al piano terra di questa dimora gentilizia erano un tempo ubicati i locali destinati alle attivit\u00e0 agricole, alle scuderie e alle altre attivit\u00e0 di servizio. Di notevole pregio architettonico lo scalone principale in pietra vesuviana che conduce al primo piano dell'abitazione che ospit\u00f2 Giuseppe Garibaldi alla vigilia dello storico scontro sul Volturno, il 1\u00ba ottobre 1860.\nPalazzo Gaudioso, sito in piazza Federico Santulli, \u00e8 un edificio del XV secolo di aspetto severo e turrito, insistente su di un'area dell'antico borgo San Nicola, nella sua lunga vita ha subito numerosi rimaneggiamenti, tanto da perdere, in buona parte, la configurazione originaria. Gli interventi degli anni novanta sono quelli che ne hanno maggiormente alterato l'aspetto, proprio per l'aggiunta della torre nell'angolo nord-ovest. L'interno presentava una corte e un giardino, il \"viridarium\", consueta caratteristica topologica dell'edilizia abitativa della citt\u00e0. Il prospetto impianta un solido portale di disegno catalano, realizzato con pietra grigia e bianca. Le cornici degli stipiti del portale, e quelle delle finestre di tipo \"inginocchiato\", sono finemente lavorate per la presenza di scalanature. Il portale alla sommit\u00e0 si conclude con un arco ribassato e la presenza nella chiave dello stemma gentilizio del casato. L'interno presenta un decoroso aspetto quattrocentesco, con l'ala settentrionale su un doppio ordine di arcate collegate da una comoda e larga scala.\nNel marzo 2007 \u00e8 stata inaugurata la nuova sede della Biblioteca Comunale, intitolata a Gaetano Parente, primo sindaco della citt\u00e0, ubicata nel palazzo.\nIl Sedile di San Luigi \u00e8 l'unico monumento medievale del genere che la citt\u00e0 conserva. Il Seggio di pietra grigia fu concesso alla citt\u00e0 dall'Imperatore Enrico VI nel 1195 alle famiglie dei cavalieri aversani. Venne retto dal Monte di Piet\u00e0 (1599) fino a quando non pass\u00f2 nella Chiesa di Santa Maria del Popolo. Era adibito a luogo di convegno, in precedenza fu utilizzato per amministrare la giustizia. Con l'andare degli anni sub\u00ec gravissimi danni tanto che nel 1692 fu interamente ristrutturato. La loggia \u00e8 formata da due campate coperte da volte e archi a tutto sesto. Lo spazio \u00e8 recintato da un muretto e da un artistico cancello in ferro eseguito nel 1913 dagli alunni dell'Istituto Artistico di San Lorenzo.\nArchitetture militari.\nIl primitivo nucleo urbano fu cinto da soli fossati e terrapieni, senza alcuna struttura fortificata. Nella nuova realt\u00e0 urbana la chiesa assume un ruolo e una posizione centrale, non solo come simbolo religioso, ma anche luogo di incontro della comunit\u00e0. Il nucleo originario di Aversa era caratterizzato dalla polarit\u00e0 della cattedrale e del palazzo, entrambi in posizione centrale perch\u00e9 posti l'uno accanto all'altro.\nLa successiva crescita della citt\u00e0 \u00e8 riassunta nell'impegno a ridefinire i due poli di maggiore interesse, la cattedrale e il castello. Ad Aversa solo dopo l'unificazione per opera di Ruggero II di Sicilia nel 1135 venne programmata la costruzione di pi\u00f9 idonee strutture di difesa. Il rapporto conflittuale con i locali, delusi dalla perdita di autonomia, sugger\u00ec la costruzione di un nuovo castello al di fuori delle mura per controllare ogni accenno di insurrezione al potere centrale.\nLungo la nuova cinta muraria furono poste cinque porte, quattro in corrispondenza delle arterie di traffico regionale, Santa Maria, San Giovanni, San Nicola e Sant'Andrea, e in ultimo Portanova che consentiva il collegamento diretto con i casali meridionali. In epoca federiciana non venne realizzato alcun ampliamento. Gli Svevi si impegnarono in lavori di notevole entit\u00e0 per adeguare il castello ai nuovi compiti difensivi. Gli Angioini diedero un contributo determinante alla crescita di Aversa con l'ampliamento del tracciato murario deciso nel 1382. Durante la dominazione Aragonese non si registrano significativi ampliamenti delle mura. Venne eretta la Porta Castello, in occasione della costruzione del nuovo castello, nella seconda met\u00e0 del '400. Agli inizi dell\"800 ebbe inizio l'abbattimento della cinta muraria e delle porte, che erano viste come un impedimento, una presenza conflittuale con gli ideali di modernit\u00e0 e di igienit\u00e0.\nSin dalle origini Aversa fu dotata di castelli fortificati. Rainulfo se ne fece costruire uno quando fond\u00f2 la citt\u00e0, di cui per\u00f2 non rimangono tracce.\nFu costruito intorno al 1300 per volere dei re della casa Sveva e fu sede della casa d'Angi\u00f2. Era situato nell'attuale chiesa dei SS. Filippo e Giacomo (chiesa di Casaluce), che era la cappella del castello. Era composto da quattro torri merlate. Fu dimora di Carlo I d'Angi\u00f2. Il castello divenne famoso per la morte di Andrea d'Ungheria, che fu impiccato la notte del 17 ottobre 1345. Fu ceduta ai Padri Celestini nel 1364. Nel 1807, fu ridotto ad abitazione ed \u00e8 cos\u00ec rimasto fino a oggi, trasformato negli anni tanto da perdere le tracce dell'antico castello.\nIl maestoso Castello di Ruggero II (o Aragonese), dotato di spesse mura quadrate, che dall'alto delle sue quattro torri domina la zona circostante. Sorto nei pressi della chiesa di Santa Maria a Piazza, nell'area dei Patibulum, come limite settentrionale della terza cerchia di mura, \u00e8 di forma quadrata, con torri merlate agli angoli, e orientato, secondo un'antica ripartizione, sui quattro angoli del Mondo.\nFu dimora e rifugio di svariati principi, regine famose, regnanti e semplici capitani di ventura, tra cui si ricordano Giovanna d'Angi\u00f2, la regina di Napoli tristemente nota per il suo carattere volubile e sensuale e Giacomo Attendolo, padre del pi\u00f9 conosciuto Francesco I Sforza.\nNel XVIII secolo, per le alterne fortune e l'incuria umana quest'imponente opera architettonica era quasi completamente rovinata, tanto \u00e8 vero che nel 1750 Carlo III di Borbone (che volle anche la Reggia di Caserta), ne affid\u00f2 il restauro al suo principale architetto, Luigi Vanvitelli, per farne un Quartiere di Cavalleria (anche oggi, con l'espressione \"Quartiere\", si indica tale zona della citt\u00e0).\nSul finire del XIX secolo il castello era nuovamente in rovina; solo nel 1931 ritorn\u00f2 alla ribalta per iniziativa e intraprendenza del noto frenologo aversano \"Filippo Saporito\" (di cui portava il nome), che, dopo averlo fatto restaurare, lo adib\u00ec a casa di cura e custodia per imputati condannati parzialmente in quanto affetti da forme di malattia mentale, divenendo cos\u00ec un carcere giudiziario (Ospedale Psichiatrico Giudiziario) tra i pi\u00f9 famosi d'Italia. \u00c8 stato sede della \"Scuola di Formazione e Aggiornamento dell'Amministrazione Penitenziaria\", inaugurata il 16 marzo 2002, fino al 2014, attualmente \u00e8 sede del tribunale di \"Napoli nord\", che ha preso il posto della scuola.\nPorta San Giovanni costituisce, assieme ai resti di Porta San Nicola, l'unico esempio rimanente delle antiche porte che cingevano la citt\u00e0 di Aversa. \u00c8 situata nella omonima via. Un tempo vi si trovava il Borgo dei pescatori che accoglieva i pescatori del Lago Patria, soggetti al monastero di San Lorenzo.\nMonumenti e statue.\nL'opera fu realizzata da Francesco Jerace nel 1929. Di gusto tardo-neoclassico, si ispira a modelli canoviani. Il monumento, che raffigura il maestro appoggiato alla transenna, era completato da un genietto alato sul podio, non pi\u00f9 esistente, ispiratore allegorico della musica scherzosa del maestro. \u00c8 collocata in piazza Mazzini, nello spazio antistante la stazione ferroviaria.\nSituato al centro di piazza Municipio di fronte al Municipio, su un'aiuola quadrangolare e costituito da un basamento di pietra. Fu realizzato da Francesco Jerace nel 1936, ed \u00e8 dedicato ai caduti della prima guerra mondiale. \u00c8 un'opera di grande perizia tecnica e assume, cos\u00ec com'\u00e8 collocata, un grande effetto scenografico. La composizione richiama gusti del verismo francese della prima met\u00e0 dell'800. \u00c8 collocata in piazza Municipio.\nSi erge in piazza Principe Amedeo all'interno della Villa Comunale. Opera raffigurante l'insigne deputato aversano, fu realizzato nel 1907 da Francesco Jerace. Il monumento \u00e8 costituito da un'articolata base a forma di piramide, che comprende la statua allegorica della Campania, su cui poggia un'alta colonna il cui capitello regge il busto di Rosano. Alla base vi \u00e8 la scritta \"A Pietro Rosano/La Campania/MCMVII\". Si tratta di un'opera tardo-ottocentesca di buon effetto compositivo.\nAree naturali.\nIl Parco \"Salvino Arturo Pozzi\" \u00e8 il principale polmone verde della citt\u00e0, collocato nella zona nord. \u00c8 dedicato all'omonimo personaggio politico, sindaco dal 1952 al 1956, e ha una superficie di circa 70.000 m2, \u00e8 caratterizzato da percorsi per jogging, attrezzi in legno per stretching e da un bocciodromo. Il parco \u00e8 caratterizzato da una pregiata flora, costituita da cedri del Libano, pini mediterranei e araucarie. Il parco \u00e8 stato un ospedale militare dal 1935 per prestare assistenza ai soldati impegnati nelle operazioni militari in Africa orientale. Successivamente viene destinato all'assistenza dei profughi del dopoguerra, provenienti, da Grecia, Egeo, Venezia Giulia, Veneto, Istria, Egitto, Somalia, Eritrea ed Etiopia.\nNel 1990, a seguito del viaggio ad Aversa del Pontefice Giovanni Paolo II, il Parco diventer\u00e0 finalmente un giardino pubblico, ristrutturato ultimamente nel 2016 con l'installazione di campi da calcio, basket e di una buvette.\nIl Parco \"Antonio Balsamo\" \u00e8 situato nella zona sud della citt\u00e0, \u00e8 composto da un'area giochi per bambini, due locali coperti, un campo di bocce scoperto e un anfiteatro da 200 posti, ubicato nella zona verde, per spettacoli all'aperto.\nIl Parco \"Nin\u00ec Grassia\" \u00e8 situato nei pressi della Stazione Ferroviaria di Aversa, nei pressi del confine col comune di Gricignano di Aversa. \u00c8 stato inaugurato nel dicembre 2012 ed \u00e8 composto da un'area verde e un'area coperta per la socializzazione.\nLa Villa Comunale di Aversa \u00e8 un'area verde nel cuore della citt\u00e0: si trova alle spalle della Casa Comunale ed \u00e8 costituita da una cassa armonica, ubicata al centro dell'area, utilizzata per spettacoli musicali. All'interno della villa comunale si trova il monumento a Pietro Rosano, realizzato nel 1907 da Francesco Jerace e un parco giochi per bambini.\nL'area gioco Paul Harris \u00e8 situata nella piazza omonima in zona Aversa Sud nei pressi dell'ippodromo e del\nPalazzetto dello Sport. L'area \u00e8 suddivisa in due zone arredate con giostrine per bambini, separate da uno spazio arredato con panchine. Altalena, scivolo, cavalli a molle \u0435 dondoli sistemati su una apposita\npavimentazione realizzata con lastre antiurto offrono intrattenimento per bambini.\nSociet\u00e0.\nEvoluzione demografica.\nDati relativi al comune di Aversa fino al 15\u00ba censimento generale del 2011.\nAversa \u00e8 il seconda comune pi\u00f9 popoloso della Provincia Di Caserta, e il primo del Agro Aversano per popolazione e primo per densit\u00e0 della Provincia. La Citt\u00e0 ha avuto un aumento massiccio di abitanti dovuto alla presenza di Aziende,Uffici,Scuole,Enti Pubblici e Fabbriche negli Dintorni di Aversa in particolare (Carinaro, Teverola, Gricignano D'Aversa) dove si sono stabiliti persone provenienti dagli comuni del Agro Aversano, Dal Agro Giuglianese, Dalla Area Nord-Est di Napoli ma anche dal Abruzzo, Sardegna, Basso Lazio, Toscana e Emilia-Romagna.\nEtnie e minoranze straniere.\nI dati ISTAT al 1\u00ba gennaio 2016 rilevano una popolazione straniera residente pari a persone, rappresentante il 5,6% della popolazione residente ad Aversa. Le comunit\u00e0 maggiormente rappresentate sono le seguenti:\nLingue e dialetti.\nOltre alla lingua italiana, ad Aversa si parla il napoletano, un idioma romanzo derivato dal latino. Esso viene parlato generalmente con tono di voce basso e pronuncia a bassa voce, tipica di chi vive nell'entroterra campano.\nReligione.\nAversa dal XI secolo \u00e8 una delle sedi vescovili suburbicarie della Chiesa cattolica, Arcidiocesi suffraganea a quella di Napoli. \"(Vedi Diocesi di Aversa)\"\nAd Aversa hanno sede poi tutti gli uffici della Curia Vescovile, ubicata presso al Chiesa Di Santa Maria a Piazza. Nella Citt\u00e0 sono presenti 15 parrocchie tutte appartenenti alla Forania di Aversa.\nUn movimento particolarmente sviluppato ad Aversa, e nell'Agro aversano, \u00e8 quello dei Testimoni di Geova. La comunit\u00e0 conta oltre aderenti. Ad Aversa \u00e8 presente anche una Chiesa Cristiana Evangelica \"Nuova Pentecoste\", appartenente alla Federazione delle Chiese Pentecostali d'Italia. Le altre minoranze religiose, incluse quelle degli immigrati, non dispongono di luoghi di culto.\nAd Aversa hanno sede numerosi istituti religiosi:\nTradizioni e folclore.\nAversa \u00e8 una citt\u00e0 caratterizzata da una moltitudine di tradizioni, principalmente religiose. Un importante evento \u00e8 quello legato alle celebrazioni della \"Madonna di Casaluce (patrona della citt\u00e0 e diocesi di Aversa)\", dal nome del vicino comune in cui \u00e8 conservata per otto mesi l'anno. L'immagine della madre di Dio, che secondo la tradizione \u00e8 opera del pennello di San Luca, venne da Gerusalemme a Carlo d'Angi\u00f2 nel 1277 e fu da questi collocata, insieme con due idrie nelle quali Ges\u00f9 avrebbe operato alle nozze di Cana il miracolo della conversione dell'acqua in vino, nel Castello Angioino di Aversa, situato fuori le mura della citt\u00e0, nel borgo detto del Mercato vecchio, ove si trova l'attuale Santuario di Maria SS. di Casaluce Regina della Famiglia. Sistemata in seguito nel castello di Casaluce, mutato in sacro chiostro da Raimondo del Balzo, la sacra immagine fu da allora detta \"di Casaluce\" e sotto questo titolo viene onorata da oltre otto secoli.\nA Giugno con la consegna dell'icona (15 giugno ore 18:00) inizia la tradizionale Peregrinatio Mariae: la Madonna per una settimana percorre le strade della citt\u00e0, dove \u00e8 accolta dal popolo devoto che prepara le strade in suo onore. \u00c8 un momento di grazia per tutte le famiglie aversane, infatti nel santuario aversano, Maria ha il titolo di \"Regina della famiglia\".\nDurante la II settimana di settembre, invece, sono programmati i festeggiamenti con appuntamenti liturgici (come le celebrazioni solenni e la processione) e eventi ludici. Durante l'arco dei festeggiamenti nelle strade del centro vengono allestite le tradizionali luminarie, principale caratteristica di una festa patronale nel sud Italia, le serate sono allietate da esibizioni canore e spettacoli vari di festa, di cultura, di fuochi pirotecnici, i quali insieme al suono festoso delle campane del santuario allietano i giorni di festa. Il 15 ottobre, l'Icona viene accompagnata solennemente in processione al confine Aversa-Casaluce in Borgo San Lorenzo. Viene consegna alla citt\u00e0 casalucese alle 12:30 dove resta fino al 15 giugno dell'anno seguente.\nTra gli altri avvenimenti di natura ludico-religiosa e rassegne prettamente folcloristiche che si svolgono durante l'anno coinvolgendo la popolazione locale ci sono:\nIstituzioni, enti e associazioni.\nNella citt\u00e0 sono presenti vari uffici di amministrazioni civili, come:\n\u00c8 presente anche un presidio ospedaliero, l'unica in tutto l'agro aversano, ovvero l'ospedale civile \"San Giuseppe Moscati\". L'ospedale psichiatrico giudiziario \"Filippo Saporito\" ha invece cessato la sua attivit\u00e0 nel 2015.\nCultura.\nIstruzione.\nBiblioteche.\nAversa dispone di quattro biblioteche:\nScuole.\nHanno sede ad Aversa numerose scuole di ogni ordine e grado, di cui 31 dell'infanzia, 23 primarie e 6 secondarie di primo grado.\nLa citt\u00e0 ospita molti istituti di istruzione secondaria superiore:\nUniversit\u00e0.\nSono presenti due dipartimenti universitari (\"Ingegneria\" e \"Architettura e disegno industriale\") dell'Universit\u00e0 degli Studi della Campania Luigi Vanvitelli. \nMusei.\nIl museo diocesano \u00e8 ospitato nel Deambulatorio del duomo di Aversa. Costituito nel 1995, conserva il patrimonio artistico liturgico della cattedrale. Il museo contiene argenti sacri del Seicento e del Settecento di importanti botteghe napoletane, - tra cui quella dei Guarriniello - diversi documenti di epoca normanna, la \"Madonna con il Gonfalone\", - tela datata e firmata da Francesco Solimena e considerata un \"exemplum\" del pittore di Canale di Serino - nonch\u00e9 alcune tavole della seconda met\u00e0 del Quattrocento di Angiolillo Arcuccio, tra cui il celebre \"Martirio di San Sebastiano\". Inoltre \u00e8 presente un capolavoro: San Giorgio e il drago, tra le poche sculture preromaniche presenti nell'Italia meridionale, una lastra marmorea dell'XI secolo. Da segnalare anche il \"civico museo di storia militare\"\nTeatro.\nIl Teatro Domenico Cimarosa deve il suo nome al musicista aversano Domenico Cimarosa ed \u00e8 situato in vicolo del Teatro. Nato nel 1889 come teatro in legno nell'attuale piazza Principe Amedeo. Nel 1924, Giuseppe Romano lo fece edificare in tufo e cemento armato nell'attuale sede. La facciata presenta due ordini di finestre, di cui il superiore ad arco moresco, che adornano un bassorilievo simile al monumento a Domenico Cimarosa posto nella piazza antistante la stazione ferroviaria di Francesco Jerace, con stemmi e simboli musicali. In stile liberty, ha la forma di ferro di cavallo ed \u00e8 sormontato da una cupola circolare affrescata da Arnaldo De Lisio negli anni venti con allegorie inneggianti agli insigni musicisti aversani, Domenico Cimarosa e Niccol\u00f2 Jommelli, e decorazioni di Antonio Giametta. Dal 1927 sino agli anni settanta viene gestito da Emilia Della Valle, madre dell'attuale proprietario. Negli anni settanta e ottanta divenne famoso come a cinema a luci rosse. Successivamente viene acquisito da Renato Virgilio che lo ha restaurato. La struttura funge anche da cinema, offre rappresentazioni teatrali e musicali, ospita convegni politici e iniziative socio-culturali.\nAltra struttura \u00e8 il \"Cinema Vittoria\", utilizzato anche come sala cinematografica.\nMusica.\nAversa ha una grande tradizione musicale, basti citare tre illustri musicisti aversani che hanno contribuito alla grandezza della cosiddetta scuola musicale napoletana: Domenico Cimarosa, Niccol\u00f2 Jommelli e Gaetano Andreozzi. Iniziative: Dal 1999, si tiene ogni due anni il concorso flautistico internazionale \"Domenico Cimarosa\", premio Rotary Terra Normanna, nella prima decade di dicembre. Presidenti di giuria, tra gli altri, sono stati il compositore argentino, con nazionalit\u00e0 italiana, gi\u00e0 premio Oscar Luis Bacalov, il compositore Stelvio Cipriani e il flautista francese Maxence Larrieu. Nell'edizione tenutasi nel 2011 hanno partecipato 101 giovani musicisti provenienti da 46 nazioni, in rappresentanza di tutti i continenti. Nell'ultima edizione, tenutasi dal 2 al 4 dicembre 2015, ha vinto, dopo dieci anni dall'ultima vittoria (nel 2005 vinse Paolo Taballione), un italiano: Carmineluigi Amabile. Seconda classificata da Taiwan, la flautista Chia Wen-Ou, terza la polacca Marianna Zolnacz. Dal 2004, si tiene il Concorso nazionale per sole cantautrici \"Bianca d'Aponte\", presso il Teatro \"Domenico Cimarosa\" dal 22 al 23 ottobre. Dal 2010 si \u00e8 tenuto il Premio Domenico Cimarosa, che ha premiato quanti nel mondo hanno interpretato le musiche e le opere del grande compositore del 700. Tra questi vogliamo ricordare Roberto de Simone, Alberto Zedda, Maria Grazia Schiavo, Carmine Monaco, Bruno de Simone, Rosanna Savoia.\nAversa vanta anche una grandissima tradizione in campo jazzistico per essere stato sede, dal 1981, del Jazz Club Lennie Tristano, intitolato al pianista caposcuola del cool jazz la cui famiglia era originaria di Aversa, uno dei pi\u00f9 noti jazz club d'Europa e che in oltre trenta anni di attivit\u00e0 aveva portato in citt\u00e0 i pi\u00f9 grandi jazzisti del mondo, in oltre trecento concerti.\nCinema.\nNel 1976 fu girata ad Aversa parte del film \"Pasqualino Settebellezze\", diretto da Lina Wertm\u00fcller e interpretato da Giancarlo Giannini, che ai Premi Oscar del 1977 ricevette 4 nomination.\nCucina.\nLa cucina aversana deriva dalla cucina napoletana con variazioni che le danno un'impronta tipicamente agricola. \u00c8 una cucina sbrigativa e senza complicate manipolazioni, ma saporita e gustosa nello stesso tempo per la semplicit\u00e0 e naturalezza dei suoi ingredienti. Non mancano per\u00f2 piatti di maggiore impegno. Tra gli antipasti si possono collocare la Pizza di scarola, \"l'insalata di fagioli\", le \"mulignane a fungetiello\", il Tortano e il Casatiello. Tra i primi piatti abbondano le paste asciutte con condimenti tra i pi\u00f9 diversi e nuovi. I Maccheroni sono senza dubbio il piatto forte della cucina aversana. I modi di cucinarli sono molti: si va dai \"maccarune case e pepe\" a i \"maccarune aglio e uoglio\". Molto gustato \u00e8 un piatto tipico aversano lo \"scarpariello\" (bucatini al sugo piccante). Tra i primi piatti vi sono i minestroni di verdura o la pasta preparata con gli ortaggi. La carne \u00e8 il piatto pi\u00f9 importante delle cucine e si presta ad un'infinit\u00e0 di preparazioni: la polpetta o il polpettone, le braciole al sugo, la carne alla pizzaiola, il soffritto di maiale, gli \"stentenielli\" (interiora di agnello o capretto). Tradizione ancora in auge vuole che il giorno del Santo Patrono San Paolo si consumino polpette di carne e lasagne fatte in casa. L'ingrediente per eccellenza per la cucina aversana \u00e8 sicuramente la mozzarella. Nelle bevande molto famoso \u00e8 il vino Asprinio D.O.C.. Nella pasticceria il dolce tipico aversano \u00e8 la polacca.\nFormaggi freschi.\nI formaggi aversani sono per lo pi\u00f9 di origine bovina, data la diffusione dell'allevamento delle bufale da latte. Tra i formaggi freschi il pi\u00f9 rinomato \u00e8 la mozzarella di bufala campana, di produzione cittadina. Altri formaggi sono la ricotta e la provola affumicata.\nDolci.\nAversa ha sempre avuto una tradizione di grandi pasticcieri. I dolci tipici sono la polacca e la pietra di San Girolamo. La prima, disponibile in due formati - torta (la \"torta polacca\") e monoporzione, \u00e8 fatta di pasta lievitata (nel cui impasto \u00e8 aggiunta fecola di patate), crema pasticcera e amarene.\nLa seconda \u00e8 una sorta di croccante fatto con mandorle tostate, zucchero e cioccolato creato dalle suore dell'ex convento di San Girolamo. \"Il Santo eremita, non potendosi rifiutare di dare il nome ad un dolce, pretese che avesse la consistenza e la forma della pietra sulla quale scriveva la Vulgata, per mitigare gli eccessi di gola dei consumatori.\"\nVino.\nNel territorio di Aversa \u00e8 possibile produrre il vino Asprinio D.O.C., estremamente secco e asciutto.\nGeografia antropica.\nUrbanistica.\nL'abitato di Aversa rivela nella sua struttura urbanistica due differenti fasi di sviluppo:\nIl primo tracciato \u00e8 ancora oggi riconoscibile nell'anello stradale composto da via S. Domenico, via Sellitto, via Domenico Cirillo, via S. Nicola, via S. Marta, successivamente ampliato per comprendere anche i borghi di nuova formazione. Questa seconda cerchia muraria, che si snodava lungo via S. Maria La Neve, via S. Francesco di Paola, via S. Andrea, via Domenico Cimarosa, via Golia e via Rainulfo Drengot, continu\u00f2 a rispettare la struttura radiocentrica dell'originario schema urbanistico, congiungendosi al centro politico e religioso della citt\u00e0, con tracciati stradali radiali. Durante il periodo angioino furono ampliate le mura cittadine (1382) e l'apertura (1303) di una nuova importantissima arteria, la via Nuova (le attuali via Saporito e via Roma), che, favorendo lo sviluppo verso sud, conferir\u00e0 un nuovo aspetto alla citt\u00e0, avviando la dissoluzione dello schema radiale medioevale.\nTra il XVI secolo e il XVII secolo la realizzazione del quartiere Lemitone, secondo uno schema quadrilatero con strade che si incrociano ad angolo retto, tagliate da una diagonale (via Orabona), assest\u00f2 il definitivo colpo di grazia al vecchio impianto urbano. Il Lemitone, il cui perimetro \u00e8 rappresentato da via Magenta, via Roma, via Belvedere e via Costantinopoli, ripete lo schema dei quartieri spagnoli di Napoli, fatti realizzare oltre mezzo secolo prima dal vicer\u00e9 spagnolo don Pedro de Toledo. Tra la fine dell'Ottocento e la prima met\u00e0 del Novecento altre consistenti modifiche furono apportate alla struttura della citt\u00e0, dall'apertura di nuove arterie stradali e dall'abbattimento di molti edifici conventuali e civili in abbandono. Tra le pi\u00f9 significative, la realizzazione di Piazza Marconi (1928) e Piazza Municipio (1937), che sorgeranno rispettivamente nell'area degli ex-conventi di S. Girolamo e S. Francesco d'Assisi, ed il sistema vie (Mazzini-Diaz-Garibaldi) e piazze (Mazzini-Vittorio Emanuele-Municipio) che collega la stazione ferroviaria con Piazza Municipio.\nSuddivisioni storiche.\nIn epoca medievale la citt\u00e0 contava sei rioni: S. Croce, S. Girolamo, S. Antonio, S. Andrea, S. Maria a Piazza e S. Nicola, che con il borgo fuori le mura di S. Lorenzo ed altri sette sobborghi, formavano tanti piccoli universi cittadini.\nQuartieri.\nLa citt\u00e0 di Aversa \u00e8 geograficamente molto estesa, non solo demograficamente.\nIl popolo aversano ha considerato le varie zone della citt\u00e0 come rioni e quartieri.\nEcco i principali:\nFrazioni.\nPonte Mezzotta.\nPonte Mezzotta \u00e8 una frazione presente nella citt\u00e0 di Aversa. Si trova a sud-est ed \u00e8 poco estesa. Ospita molti edifici moderni.\nEconomia.\nAgricoltura.\nLe campagne aversane hanno accolto generosamente popolazioni diverse, dedite prevalentemente all'agricoltura che ha costituito, nel tempo, la base dell'economia dell'intera zona. Prodotti diversi, dalle granaglie alla frutta rappresentano un sostentamento per migliaia di famiglie. A partire dai prodotti ortofrutticoli, come le pesche, l'uva asprinio e le mele annurche.\nDal colore rosso-violaceo e dalla polpa tenera zuccherino-acidula, sono mele molto gustose e richieste, prodotte da alberi di medio fusto, i cui filari ben allineati possono essere visti, oltre che nel territorio aversano, anche in quelli dei vicini centri di Giugliano, Qualiano e della Valle di Maddaloni. Sono frutti che si conservano a lungo, a temperatura ambiente, e che possono essere trovati in tutte le stagioni dell'anno, tranne che per il periodo estivo.\nIndustria e servizi.\nAversa, nel panorama provinciale e regionale \u00e8 un importante polo produttivo con un'ASI (agglomerato ASI Aversa nord) esteso su una superficie di 650.000 m\u00b2, che coinvolge anche i comuni di Carinaro, Gricignano e Teverola, territorio in cui coesistono i distretti del tessile e calzaturiero, delle produzioni tecnologiche, affiancate dalla filiera lattiero casearia e dalle colture ortofrutticole.\nIl polo produttivo aversano \u00e8 legato attraverso il distretto industriale (tessile, abbigliamento e conciario) di Grumo Nevano. Esso interessa 13 comuni della provincia di Caserta e 7 della citt\u00e0 metropolitana di Napoli, con 1187 dipendenti al 2008.\nIn citt\u00e0 aveva sede la Texas Instruments Incorporated, chiusa nel dicembre del 1998.\nL'impresa incaricata di gestione, raccolta e smaltimento rifiuti \u00e8 la Senesi S.p.A..\nArtigianato.\nAversa fa parte del distretto campano della calzatura che si concentra in massima parte nell'area aversana-grumese e nella cosiddetta \"cittadella aversana\" o polo calzaturiero di Teverola. Nel dopoguerra al sistema di aziende gi\u00e0 collaudato nel settore tessile-abbigliamento si affiancarono i primi calzaturifici a conduzione familiare-artigianale, fonte di straordinaria creativit\u00e0 e manualit\u00e0. Oggi nel Distretto aversano, che raggruppa circa 500 aziende e oltre 3000 addetti, si producono calzature da uomo e da donna di qualit\u00e0 media e medio-fine. Le imprese lavorano soprattutto per conto terzi, ma alcune esportano anche all'estero con un proprio marchio.\nAltri settori artigianali sono la lavorazione del ferro battuto e della falegnameria.\nTurismo.\nLa vicinanza della citt\u00e0 di Aversa con Napoli e Caserta rappresenta da una parte un'opportunit\u00e0 per l'affluenza turistica, ma d'altra parte pu\u00f2 risultare penalizzante. Aversa possiede notevoli potenzialit\u00e0 turistiche, che sono state incentivate negli ultimi anni, come alcune iniziative e alcuni progetti, come \"Aversa Citt\u00e0 d'Arte\" e \"Estate ad Aversa\", tendono a promuovere il settore turistico.\nInfrastrutture e trasporti.\nStrade.\nla unica ex-strada statale provincializzata presenti sul territorio comunale, \u00e8 la SS 7 bis, che nel tratto interno al comune attraversa i Viali della Libert\u00e0 e Kennedy, mentre le strade provinciali di competenza della Provinicia di Caserta sono la Strada Provinciale 1 \"Aversa-Cesa-Caivano\" attraversa i comuni di Aversa. Cesa,Gricignano D'Aversa, Succivo, Sant'Arpino, Orta di Atella e Caivano(Na) e la Strada Provinciale 17 \"Aversa-Villa Literno\" attraversa i comuni di Aversa, San Marcellino, Frignano, Villa di Briano, Casal di Principe e Villa Literno.\nAversa \u00e8 collegata sia con la omonima provincia, che con la citt\u00e0 metropolitana di Napoli e la rete autostradale italiana. I collegamenti stradali che attraversano il comune sono:\nLe strade provinciali che attraversano il territorio comunale sono:\nFerrovie.\nFra il 1882 e il 1959 Aversa era collegata col capoluogo di regione grazie alla tranvia Napoli-Aversa/Giugliano, realizzata ad opera della Soci\u00e9t\u00e9 Anonyme des Tramways Provinciaux che nel 1912 inaugur\u00f2 altres\u00ec la Tranvia Aversa-Albanova, a sua volta soppressa nel 1962.\nLa stazione ferroviaria di Aversa, situata in piazza Giuseppe Mazzini,\u00e8 una delle stazione pi\u00f9 importanti della Roma-Napoli (via Formia) e Napoli-Foggia servita da collegamenti giornalieri con Roma Termini, Napoli Centrale, Caserta, Villa Literno, Formia e Settimanali con Milano Centrale, Taranto, Palermo Centrale, Sestri Levante e Torino Porta Nuova effettuati da Trenitalia. Le due stazioni cittadine denominate Aversa Centro e Aversa Ippodromo che sorgono lungo la ferrovia Napoli-Giugliano-Aversa detta anche \"linea arcobaleno\", gestita dall'Ente Autonomo Volturno e costruita in sostituzione della cosiddetta ferrovia alifana bassa, soppressa nel 1976.\nMobilit\u00e0 urbana.\nIl comune \u00e8 servito da filobus e autobus che svolgono servizi di linea urbani e suburbani a cura della CTP.\nAmministrazione.\nIl comune di Aversa fa parte dell'organizzazione sovracomunale regione agraria n.8 - Piano campano settentrionale.\nSport.\nCalcio.\nLa maggiore squadra calcistica cittadina \u00e8 storicamente la Real Agro Aversa, fondata nel 1925, Che milita in Serie D 2021-2022 nel Girone I, Gioca nello Stadio Augusto Bisceglia di Aversa. la seconda squadra calcistica cittadina \u00e8 la societ\u00e0 dilettantistica Aversa Football Club, che disputa il campionato di Prima Categoria Girone A in Campania nella stagione 2021-2022, Gioca nello Stadio Comunale di Lusciano.\nCalcio a 5.\nEsiste anche una rappresentativa cittadina nel calcio a 5, la \"Futsal Aversa\" che disputa il campionato di Serie D- Girone C calcio a 5.\nPallavolo.\nNella citt\u00e0 di Aversa ha una forte tradizione verso la Pallavolo, Infatti Nella Citt\u00e0 sono presenti 3 squadre di Pallavolo la New Volley Libertas, Volleyball Aversa e Normanni Aversa.\nBasket.\nNella citt\u00e0 di Aversa c'\u00e8 anche una squadra di Basket, la A.S.D Roosters Aversa che al momento \u00e8 sospessa.\nAtletica leggera.\nAnche nella Atletica leggera il comune di Aversa ha una sua rappresentanza. La Arca Atletica Aversa, fondata nel 1969 che organizza la Straversana.\nTiro con l'arco.\n\u00c8 presente l'associazione Arcieri Normanni, di tiro con l'arco, fondata nel 1985, insignita nel 2003, della stella d'oro al merito sportivo per i titoli italiani conseguiti.\nNuoto.\nLa Accadueo s.r.l \u00e8 l'unica realt\u00e0 sportiva del nuoto ad Aversa.\nEventi sportivi.\nNel 1992 si \u00e8 conclusa ad Aversa l'ottava tappa del Giro d'Italia, vinta da Mario Cipollini. Nel 2000 la seconda tappa della Tirreno-Adriatico, partita da Sorrento si \u00e8 conclusa in citt\u00e0 con la vittoria di J\u00e1n Svorada.\nNel 2003 ha inoltre ospitato al PalaJacazzi alcune gare del campionato europeo di calcio a 5.\nDal 3 all'11 luglio 2019 il PalaJacazzi ha ospitato le gare di pallacanestro per la XXX Universiade di Napoli 2019."}
{"id": "30316", "revid": "125962410", "url": "https://it.wikipedia.org/wiki?curid=30316", "title": "Bellona (Italia)", "text": "Bellona (: , \"Vell\u00f2na\" in dialetto locale, pronuncia ) \u00e8 un comune italiano di abitanti della provincia di Caserta in Campania.\nGeografia fisica.\nSituato in Terra di Lavoro, l'abitato di Bellona si sviluppa a nord-ovest del Monte Rageto in una valle circondata da colline a nord e nord-est. La frazione di Triflisco \u00e8 attraversata dal fiume Volturno e presenta varie fonti naturali.\nStoria.\nIl comune deriverebbe il suo nome da un antico tempio dedicato alla dea Bellona che sorgeva sul territorio in epoca romana. Il ritrovamento durante dei lavori agricoli di diversi tasselli di un mosaico farebbe presupporre anche l'esistenza di un ulteriore tempio di epoca romana, dedicato a Mercurio.\nDurante la seconda guerra punica le truppe di Annibale, prima di raggiungere Capua, si fermarono sul suolo bellonese per costruire un ponte che consentisse loro di attraversare il fiume Volturno. Tal ponte \u00e8 stato raso al suolo durante la seconda guerra mondiale e i ruderi sono ancora visibili nelle acque del fiume. Un nuovo ponte \u00e8 stato quindi dopo la guerra edificato sullo stesso luogo e attualmente collega Bellona con Sant'Angelo in Formis, Capua e Santa Maria Capua Vetere.\nDurante il medioevo, i saraceni rasero al suolo l'antica Capua nell'841. I capuani allora si rifugiarono sulla collina di Palombara, odierna Triflisco, fondando la citt\u00e0 di Sicopoli. Questo abitato non ebbe vita lunga: fu raso al suolo dai saraceni nell'856 e i suoi abitanti fondarono la moderna Capua sulle rive del Volturno.\nBellona sino all'epoca napoleonica continu\u00f2 ad essere un casale di Capua fin quando, nel 1806, le fu conferito il titolo di comune indipendente a tutti gli effetti.\nDurante il fascismo, Bellona e il comune limitrofo di Vitulazio furono riuniti in un'unica municipalit\u00e0, denominata \"Villa Volturno\", assegnata alla Provincia di Napoli, data la contemporanea soppressione della provincia di Terra di Lavoro.\nNell'ottobre del 1943, in piena seconda guerra mondiale, i tedeschi, per ostacolare l'avanzata degli alleati, fecero saltare diverse case.\nIn quel periodo un giovane bellonese, accorso alla difesa della sorella, uccise un soldato tedesco e ne fer\u00ec un altro. Per rappresaglia, il 7 ottobre 1943 i tedeschi fucilarono 54 uomini inermi nei pressi di una cava di tufo dismessa. Giorni dopo, durante il riconoscimento delle vittime, i familiari di quei Martiri diedero vita ad un'associazione (oggi denominata A.N.F.I.M. Campania) che ancora oggi continua la sua opera di tutela della memoria storica e trasmissione dei valori civili. Oggi in quel luogo sorge un imponente monumento per ricordare i 54 Martiri.\nNel 1997, in riconoscimento del sacrificio di Martiri durante la Resistenza, il Presidente della Repubblica Oscar Luigi Scalfaro promise e confer\u00ec motu proprio il 23 aprile 1998 la Medaglia d'oro al valor militare al Comune di Bellona, consegnata al Palazzo del Quirinale (Roma) con una solenne cerimonia il 19 marzo 1999.\nIl 21 settembre 2001 il Presidente della Repubblica Carlo Azeglio Ciampi, concesse il titolo di Citt\u00e0.\nOnorificenze.\nBellona \u00e8 tra le citt\u00e0 decorate al valor militare per la guerra di Liberazione, insignita della medaglia d'oro al valor militare il 23 aprile 1998, per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale \nMonumenti e luoghi d'interesse.\nMausoleo dei 54 martiri.\nMonumento-ossario edificato per ricordare l'uccisione di 54 persone avvenuta il 7 ottobre 1943. In quel giorno i nazisti, per rappresaglia contro l'uccisione di un loro soldato, fucilarono 54 persone presso l'allora cava di tufo. Oggi presso quella cava sorge il monumento per onorare l'eccidio di quei martiri di Bellona. Una stele riporta un'epigrafe di Benedetto Croce in loro memoria.\nSociet\u00e0.\nEtnie e minoranze straniere.\nSecondo i dati ISTAT al 1\u00ba Gennaio 2021 la popolazione straniera residente era di 287 persone e rappresentava il 4,8% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nOnorificenze concesse a cittadini di Bellona.\nIl 21 settembre 2011, in riconoscimento dei Martiri e di vari cittadini che hanno dato lustro al Comune, come il caporale del Regio Esercito Italiano Gaetano Di Lello decorato con Medaglia d'argento al valor militare, il tenente colonnello pilota della Regia Aeronautica Militare Italiana cavaliere Giovanni Limongi decorato con Medaglia di bronzo al valor militare e il maresciallo pilota della Regia Aeronautica Militare Italiana commendatore Domenico Sapone decorato con Croce di guerra al valor militare.\nCaporale del Regio Esercito Italiano Gaetano Di Lello nato a Bellona il 3 maggio 1890 e deceduto in combattimento sul Monte Sei Busi (Gorizia) il 21 ottobre 1915.\nMotivazione: \"Con vero eroismo, lanciava la sua squadra all'assalto delle postazioni nemiche, occupandole, e vi cadeva colpito a morte\", Monte Sei Busi (Gorizia), 21 ottobre 1915.\nTenente colonnello pilota della Regia Aeronautica Militare Italiana cavaliere Giovanni Limongi nato a Bellona (CE) il 13 febbraio 1916 ed ivi deceduto il 27 settembre 1984.\nMotivazione: \"Secondo pilota di apparecchio da bombardamento, partecipava a diverse azioni di guerra su munite basi terrestri, navali e concentramenti meccanizzati nemici. Anche nei momenti critici sprezzante del pericolo, manteneva contegno calmo e sereno, dimostrandosi combattente valoroso\", Cielo dell'Africa Settentrionale Italiana (A.S.I.), giugno 1940 - gennaio 1941.\nMaresciallo pilota della Regia Aeronautica Militare Italiana commendatore Domenico Sapone nato a Bellona (CE) l'8 ottobre 1918 ed ivi deceduto il 14 luglio 1993.\nMotivazione: \"Partecipava quale secondo pilota ad azioni belliche, coadiuvando il capo equipaggio per la migliore riuscita delle missioni, effettuate in zone insidiate da preponderanti forze aeree avverse\", Fronte Greco e Marmarico, 21 aprile 1941 - 23 gennaio 1942 e 12 ottobre 1942 - 21 gennaio 1943.\nInfrastrutture e trasporti.\nFerrovie.\nBellona \u00e8 servita dalla Stazione di Triflisco, situata nella sua frazione comunale Triflisco, ubicata sulla linea Napoli - Piedimonte Matese sulla cui tratta operano i treni gestiti dall'Ente Autonomo Volturno. I treni sebbene passino con una certa regolarit\u00e0 non effettuano ad ogni loro passaggio la fermata alla stazione di Triflisco. La stazione dispone anche di un parcheggio per le auto al suo esterno.\nTrasporto pubblico locale.\nBellona \u00e8 attraversata dalla linea 6 della CLP che la collega con i comuni limitrofi di Capua, Vitulazio, Camigliano, Pastorano, Giano Vetusto. Non \u00e8 presente nessun collegamento diretto con il capoluogo provinciale, Caserta. \nLe fermate della linea autobus sul territorio comunale non sono segnalate, n\u00e9 con segnaletica verticale n\u00e9 orizzontale.\nEconomia.\nBellona \u00e8 rinomata nel casertano per la presenza di numerose e qualificate pizzerie specializzate nella preparazione della \"pizza gigante di Bellona\", notevolmente economica e di grande qualit\u00e0. Sul territorio bellonese \u00e8 diffusa la coltivazione dell'olivo e della vite comune dalla quale si producono in particolare il vino pallagrello (sia rosso che bianco) e il vino casavecchia. Entrambi i vini sono ad indicazione geografica tipica."}
{"id": "30318", "revid": "254401", "url": "https://it.wikipedia.org/wiki?curid=30318", "title": "Caiazzo", "text": "Caiazzo (\"Caiazz\u00eb\" in campano) \u00e8 un comune italiano di abitanti della provincia di Caserta in Campania.\nGeografia fisica.\nTerritorio.\nLa citt\u00e0 di Caiazzo \u00e8 sita a 200 metri sul livello del mare adagiata su una collinetta, in lieve pendio verso sud, valico tra la media e bassa valle del Volturno ai piedi del Monte Grande, una delle punte della catena dei Monti Trebulani. Dista da Caserta, capoluogo di provincia, 17\u00a0km. Il comune comprende anche 2 frazioni, quella di San Giovanni e Paolo e di Cesarano per una superficie totale di 37\u00a0km\u00b2.\nClima.\nIl clima \u00e8 quello tipico della pianura campana: estati afose e inverni mediamente freddi, con rare nevicate.\nStoria.\nLe origini.\nLe leggende narrano che Caiazzo fu fondata da Calatia, una ninfa figlia di Tifata, ardentemente amata dal dio Volturno, rifugiata in questo luogo per sfuggire all'ira del padre. Gli antichi scrittori ne hanno parlato come citt\u00e0 \"perantiqua\" cio\u00e8 antichissima mentre gli antichi storici affermano che Caiatia fu fondata dagli Osci tra il IX e l'VIII secolo a.C.\nPreistoria.\nIl territorio di Caiazzo \u00e8 stato abitato sin dalla preistoria come testimoniano numerosi ritrovamenti del periodo eneolitico nelle localit\u00e0 Madonna del Soccorso, Fontana Murata, Monte Grande e nella frazione di Cesarano. Si ha notizia di una collezione privata ove erano presenti, a fine dell'800, tre coltelli preistorici rinvenuti a Cesarano.\nStoria antica.\nSulla collina del castello e nella parte sud del centro urbano si possono ancora osservare gli spezzoni, in opera poligonale risalenti al IV secolo a.C., dell'antico recinto murario costruito dagli osco-sanniti. Le mura cingevano un insediamento molto pi\u00f9 ampio dell'attuale abitato estendendosi sull'acropoli di \"Kaiatinim\".\nLa citt\u00e0 sub\u00ec l'influenza degli Etruschi nel periodo di espansione in Campania e, dopo la decadenza del loro dominio, divenne centro Sannita sotto l'influenza della trib\u00f9 dei Caudini. Fu prima nemica dei Romani, poi colonia latina ed infine municipio romano governato con leggi proprie. In et\u00e0 romana l'abitato fu ricostruito a valle dell'acropoli su un piano lievemente inclinato verso sud che insisteva su parte dell'antico abitato sannita. Al centro dell'insediamento passava un decumano posto sulla direttrice est-ovest sul quale si affacciavano quattordici cardini o traverse. Il centro, che prese il nome di \"Caiatia\", non \u00e8 da confondersi con la vicina \"Calatia\" che si trovava nei pressi di Maddaloni. E probabile sia stata patria di Aulo Attilio Caiatino, censore e tribuno della plebe e, per ben due volte, console e dittatore in Roma. Si ha notizia che, nel foro di \"Caiatia,\" un esponente della famiglia dei Gavii, Marco Gavio, edific\u00f2 dei parapetti di sostegno. Nel 90 a.C. fu saccheggiata da Silla poich\u00e9 era schierata con gli Italici nella guerra sociale. Diverse strade la collegavano con le citt\u00e0 romane pi\u00f9 importanti della zona come la vecchia Capua, che oggi prende il nome di Santa Maria Capua Vetere, Alife e Telesia.\nDi \"Caiatia\" si conservano scarsi resti e numerose pietre sepolcrali. Alcune di queste lapidi sono di carattere onorario e vi portano impressi i nomi della casa imperiale Giulia probabilmente perch\u00e9 la citt\u00e0 ottenne benefici o concessioni dagli imperatori di questa famiglia.\nMonetazione di Caiatia.\nDi Caiatia sono note monete emesse tra il 268 a.C. circa e la seconda guerra punica. Le monete recano al dritto la testa di Minerva un elmo corinzio ornato da un lungo pennacchio. Al rovescio \u00e8 raffigurato un gallo, volto a destra. Davanti al gallo c'\u00e8 la legenda con l'etnico (). Dietro una stella a otto raggi.\nIl Medioevo.\nLa citt\u00e0 sub\u00ec gravissime distruzioni ad opera di orde barbariche di Vandali, Goti e Saraceni. Con la venuta dei Longobardi divenne sede di un gastaldato e, quando Capua venne eretta a principato, Caiazzo fu elevata a contea. Primo conte longobardo di Caiazzo fu il nobile Arialdo. Nel IX secolo, durante il loro dominio, fu edificato il castello e successivamente, nel X secolo, \u00e8 attestata come sede vescovile. I confini della contea intorno al 966 coincidevano con quelli della diocesi come emerge da una pargamena dell'Archivio vescovile ove si legge che il territorio della chiesa caiatina coincideva \"toto ipse comitato Caiatie\". Gli ultimi conti longobardi furono Landenulfo \"qui dicebatur Francus\" e Giovanni \"qui clamabatur Citellus\" come appare in una donazione, fatta nel 1066, a Monte Cassino da parte di Riccardo I, principe di Capua, del monastero di San Salvatore sul monte Cucuruzzo, nella contea di Teano, pervenuto al fisco a causa della ribellione dei conti longobardi di Caiazzo.\nI Normanni scacciarono i Longobardi e il primo conte normanno fu Rainulfo II, signore di Alife e Caiazzo, della casata dei Drengot Quarrel.\nAi Normanni si sostituirono gli Svevi e nel 1229 la citt\u00e0 ospit\u00f2 Federico II e Pier della Vigna, logoteta dell'imperatore, che fond\u00f2 in Caiazzo una delle tre Corti dei Conti del Regno. Con la sconfitta degli Svevi la Citt\u00e0 venne ceduta da Carlo I alla famiglia dei Glignette per 160 once d'oro.\nSuccessivamente il feudo in possesso alla famiglia Sanseverino. Tommaso III Sanseverino (1310 ca-1358), VI conte di Marsico, aveva sposato in seconde nozze (1339 ca) Margherita de Clignet, figlia di Giovanni signore di Caiazzo, che port\u00f2 il feudo in dote. Alla morte di Tommaso il figlio Antonio (1329 ca-1383) venne confermato conte di Caiazzo dalla regina Giovanna con privilegio spedito da Napoli l\u20198 aprile del 1374 riportato nel 1619 dal Melchiori. Nel 1384 Tommaso IV (1359 ca-1387), primogenito di Antonio, eredit\u00f2 il feudo che don\u00f2 poi a Lionetto (1385 ca-1420) figlio naturale di Bertrando (1361 ca-1418) suo fratello. Lionetto spos\u00f2 Lisa Attendolo Sforza, sorella di Francesco duca di Milano, ma mor\u00ec prematuramente lasciando un solo figliolo in giovane et\u00e0, Roberto Sanseverino (1418-1487) che diverr\u00e0 un famoso condottiero. Nel contempo poich\u00e9 i Sanseverino avevano parteggiato per gli angioini vennero privati del feudo dal re Ladislao di Durazzo. Nel 1461 Caiazzo ritorn\u00f2 in possesso ali Sanseverino quando re Ferdinando la restitu\u00ec a Roberto, figlio di Lionetto.\nL'et\u00e0 moderna.\nNel corso del '500 molti caiatini militarono nelle compagnie mobilitate al seguito sia dei signori del feudo nelle \"guerre d'Italia\" che degli spagnoli che contrastavano l'avanzata dei Turchi nel Mediterraneo. Il Melchiori agli inizi del XVII secolo cos\u00ec li descrive: \"Questa patria in ogni tempo h\u00e0 prodotti huomini illustri, e singolari in pace, e in guerra, i quali spargendo sudori, e sangue, e essalando l'anima col ferro nelle mani hanno posto sempre la vita propria per il loro Re\"\".\"\nDivenuta, a met\u00e0 '500, feudo di Giulio Cesare de' Rossi dei Rossi di San Secondo grazie al matrimonio forzoso con la figlia di Roberto Ambrogio Sanseverino, Caiazzo fu venduta dal figlio Ercole de Rossi a Matteo de Capua nel 1593 per poi passare nel 1615 alla famiglia Corsi, di origine fiorentina; questi ultimi ebbero il titolo di marchesi di Caiazzo. In seguito la popolazione cittadina diminu\u00ec sensibilmente, dapprima a causa della peste del 1656 e poi per effetto del terremoto del 1688. Nel 1709 Caiazzo fu occupata dagli austriaci e nel giugno 1799 dai francesi.\nL'et\u00e0 contemporanea.\nNel 1820 la Carboneria si diffuse anche in Caiazzo e molti caiatini vi si affiliarono. Le riunioni segrete si tenevano nel convento dei Cappuccini.\nNel 1860 (19/21 settembre) celebre battaglia durante la spedizione dei Mille.\nIl 25 ottobre del 1860, secondo lo storico Briguglio, avvenne nei pressi di Caiazzo il famoso incontro tra Garibaldi e Vittorio Emanuele II di Savoia.\nCon la soppressione della provincia di Caserta il comune di Caiazzo, nel 1927, fu aggregato alla provincia di Benevento.\nDurante la seconda guerra mondiale, in particolare dalla fine del 1943 al 1944, la citt\u00e0 fu molto provata dalla ferocia nazista e da bombardamenti alleati.\nStrage di Caiazzo.\nLa sera del 13 ottobre 1943 alcuni soldati tedeschi della 3. Panzergrenadier-Division, su iniziativa del sottotenente Wolfgang Lehnigk-Emden, furono protagonisti di un episodio di atrocit\u00e0 verso i civili conosciuto come la \"strage di Caiazzo\". I tedeschi uccisero brutalmente, in localit\u00e0 Monte Carmignano, nella frazione di San Giovanni e Paolo, ventidue persone tra cui otto donne e nove bambini di et\u00e0 compresa tra i tre e i dodici anni. Wolfgang Lehnigk-Emden, ex sottotenente della Wehrmacht, e Kurt Schuster, ex sergente, verranno condannati nel 1994 all'ergastolo per la strage. Successivamente la citt\u00e0 sub\u00ec per errore, il 27 gennaio 1944, il bombardamento dall'aviazione americana che caus\u00f2 la morte di venti civili.\nCaiazzo ritorn\u00f2, nel 1945, nella ricostituita provincia di Caserta.\nMonumenti e luoghi d'interesse.\nIl castello.\nIl Castello di Caiazzo \u00e8 sito su un'altura che domina il centro storico e la vallata circostante.\nEdificato dai longobardi, sub\u00ec un primo restauro sotto i normanni. Nel 1135 dopo l'occupazione di Ruggiero II venne dotato di una guarnigione permanente. A tal proposito lo storico Alessandro Telesino racconta: \"il Re, salito sul castello, e osservato il vasto territorio che si poteva controllare, decise di fortificarlo ordinando a tutti i maggiorenti di costruire le loro case intorno al castello per dimorarvi assieme a tutti i cavalieri, in modo che Caiazzo, gi\u00e0 forte per la sua posizione naturale e per le sue mura, divenisse pi\u00f9 forte con la presenza di abitanti che esercitavano la milizia\".\nFu ristrutturato poi dagli aragonesi.\nIl castello, di propriet\u00e0 privata, conserva poche tracce della fisionomia originaria essendo stato radicalmente rimaneggiato nel XIX secolo.\nNei pressi del castello si possono ammirare delle mura poligonali sannite risalenti al IV secolo a.C.\nPalazzo Mazziotti.\nPalazzo Mazziotti \u00e8 un imponente edificio del \u2018400. A testimoniarlo sono alcuni importanti elementi architettonici ed un\u2019epigrafe murata nel suo cortile dedicata al vescovo caiatino Giuliano Mirto Frangipane, con la seguente iscrizione:\n\u201cIULIANUS MIRTEUS EPISCOPUS TROPIENSIS, OLIM CAJACENSIS, INVICTISSIMI ET SERENISSIMI DOMINI FERDINANDI DE ARAGONA SICILIAEQUE REGIS MAJOR CAPPELLAN\u00d9S \u00c8T COSILIARIUS, AC ALMI STUDII NEAPOLITANI GUBERNATOR \u2013 ANNO DOMINI MCCCCLXXXXII\u201d.\nIl palazzo, dai Mirto Frangipane pass\u00f2 poi in propriet\u00e0 ai Conti Sanseverino e quindi ai Mazziotti che gi\u00e0 nel 1543 lo possedevano.\n\u00c8 da questa famiglia che il Palazzo prende l\u2019attuale denominazione ed \u00e8 probabilmente ad opera di Luigi Mazziotti, (1819 \u2013 1867), avvocato e consigliere provinciale, che si deve l\u2019inserimento del portale in pietra da taglio e la chiusura della loggia dell\u2019attico. Nel 1902, alla morte di Angelina Maturi, vedova di Cesare Mazziotti, in adempimento alla volont\u00e0 del marito, ultimo discendente della famiglia, dispose il lascito del palazzo in uno ad altri beni per la fondazione di un ricovero per anziani, opera che non venne peraltro mai realizzata per cui i beni dei Mazziotti passarono alla Congregazione di Carit\u00e0.\nAttualmente il Palazzo ospita:\nCastello delle Femmine.\nNel territorio tra Monte Santa Croce del comune di Piana di Monte Verna e il centro urbano di Caiazzo, si trova una collinetta conosciuta come \u00abCastello delle Femmine\u00bb.\nSulla sommit\u00e0 si trovano i resti di un piccolo insidiamento fortificato medievale, gi\u00e0 segnalato come \"castrum feminarum\" in una pergamena del 1119 ed in un elenco di decime del 1326-1327 ove era registrata la presenza della chiesa di San Nicola.\nOggi i pochi resti conservati presentano una tecnica muraria effettuata mediante l'utilizzo di piccoli blocchetti di calcare legati da malta. La costruzione \u00e8 sommersa dalla vegetazione, per cui \u00e8 difficile l'ingresso.\nAll'interno della pergamena gi\u00e0 citata esistente nell'archivio vescovile di Caiazzo, \u00e8 nominato di un certo Alberto signore del Castello delle Femmine.\nAnche all'interno degli \"studi storici su' fascicoli angioini dell'archivio della Reale Zecca di Napoli\", di Minieri Riccio vi sono delle citazioni a suddetto castello:\n\u00abCompotum et inventarium introitum redditum iurium et corporum terre Caiacie receptorum per Iacobum de Frescarosa de Capua in anno prime indictionis que correspondet anno 1271 et 1272 ut argomentatur a pergameno copertorio dicti compoti, in quo est instrumentum dicti anni et indictionis et etiam iuro continet distincta castri Feminarum in quo compotu sunt redentes in tarenis Amalfie et ibi tareni Amalfie computantur ad rationem granorum duodecim cum dimidio pro quolibet tareno, et solidi computantur ad rationem de solidis 20 pro quolibet tareno et denarii sex pro quolibet solido\u00bb.\nArchitetture religiose.\nBasilica Minore di Santa Maria Assunta.\nAntichissimo edificio di culto, il Duomo di Caiazzo \u00e8 stato oggetto di numerosi rimaneggiamenti nel corso dei secoli. La facciata \u00e8 in stile barocco risale al 1760 su progetto di Nicola Tagliacozzi Canale. L'interno \u00e8 a tre navate divise da pilastri. Sull'ingresso \u00e8 posto un coro ligneo settecentesco in noce. Vi si conservano pregevoli dipinti del XVIII secolo.\nElevata alla dignit\u00e0 di basilica minore il 29 ottobre 2013 con l'intervento del cardinale Angelo Comastri.\nChiesa di San Nicola De Figulis.\nLa chiesa di S. Nicola de Figulis, attestata nelle pergamene dall'inizio del XIII sec. venne soprannominata \"de figulis\" poich\u00e9 la maggior parte dei fedeli che vi appartenevano erano dediti, anticamente, all'arte di lavorare la creta per farne vasi. Nella pianta di Caiazzo realizzata dal Georg Braun nel 1597 si osserva, fuori le mura al nord - est della citt\u00e0, un fabbricato con la scritta \"Officinae Figulorum\" confermando la presenza di una fabbrica di vasi di creta esistente lungo la via che portava ad Alife. Questo luogo oggi \u00e8 chiamato comunemente via dei Ruagnari (vaso di creta in dialetto napoletano). Nel 1647 la Chiesa parrocchiale di S. Nicola era ancora annessa al Monastero della SS. Concezione, ma quando il Pontefice Urbano VIII, con Bolla del 14 dicembre 1647, dichiar\u00f2 il Monastero di clausura, la Parrocchia di S. Nicola fu trasferita nell'antica Chiesa di S. Maria di Portanzia.\nChiesa di San Pietro del Franco.\nLa chiesa di S. Pietro \u00e8 anche nota come di S. Pietro del Franco e prende il nome da Landolfo Franco, uno degli ultimi Conti Longobardi di Caiazzo, che ne cur\u00f2 la fondazione prima del 1061. Nelle pergamene di Caiazzo, fin dal 1176\",\"spesso leggiamo e\"cclesiam Sancti Petri qui dicitur de Franco\" . La tradizione vuole che l'intitolazione sia legata al passaggio a Caiazzo di S. Pietro Apostolo mentre Nicola De Simone scrive che l'edificio fu innalzato sulle rovine dell'antica chiesa. Si \u00e8 quindi ipotizzato che l'attuale fabbrica sfrutti opere gi\u00e0 esistenti e tali da giustificare il salto di quota tra l'ingresso e la strada posta a valle del centro storico.\nL'aspetto attuale della chiesa \u00e8 frutto di una riedificazione del XVIII secolo e rispecchia le caratteristiche del sito a margine del tessuto storico ed in forte declivio. Questi elementi ne hanno condizionato l'estensione comportando, in modo particolare, un modesto sviluppo longitudinale della fabbrica. L'edificio risulta inserito in uno spazio quadrato e presenta uno sviluppo planimetrico a croce greca. Gli ambienti della chiesa sono tutti delimitati superiormente da volte a botte ad eccezione della zona centrale della croce dove \u00e8 presente una cupola a sesto pieno sormontata da una lanterna cieca non visibile dall'interno. Alla chiesa \u00e8 annesso un imponente campanile che presenta cortine di tufo a vista cos\u00ec come il fronte posteriore della chiesa. Il prospetto principale e le pareti interne sono interessate da decorazioni a stucco ed appaiono oggi cos\u00ec come furono ristrutturate a met\u00e0 settecento dal canonico Luigi Foschi, fratello di Mons. Giuseppe Foschi Vescovo di Lucera. Si legge infatti in un manoscritto dell'archivio capitolare che la chiesa fu ripristinata a \"cura et studio\" dal canonico Foschi.\nChiesa di Sant'Apollonia.\nAnticamente la chiesa era intitolata a S. Antonino, come attestato nelle pergamene fin dal 1121, mentre nel 1539 la troviamo parrocchia. Persa ad inizi '600 la cura delle anime venne concessa nel 1717, dal sacrestano maggiore della Cattedrale, alla Congregazione di S. Apollonia da cui ha preso poi il nome. Successivamente, nell'anno 1776 durante l'episcopato di mons. Piperni, vi fu canonicamente eretta la Confraternita sotto il titolo di S. Apollonia.\nChiesa di San Rufo Martire.\nLa bolla di consacrazione episcopale del 979 del vescovo Stefano elenca, tra le chiese dell\u2019antica Diocesi di Caiazzo, anche quella di \u00abSancus Rufus in Cesaranu\u00bb. La chiesa \u00e8 situata nel villaggio di Cesarano, antico casale della citt\u00e0 ancora oggi abitato, ed \u00e8 intitolata a Rufo, diacono della chiesa di Capua, martirizzato il 27 agosto nella persecuzione ordinata dall'imperatore Diocleziano nell'anno 303. La pieve \u00e8 probabilmente di origine longobarda come la chiesa dei santi Rufo e Carponio di Capua ed \u00e8 espressione di un culto molto diffuso a quei tempi nel territorio. Infatti troviamo la presenza millenaria di un'altra chiesa intitolata a san Rufo, nella frazione di Casolla a Caserta, gi\u00e0 citata nella bolla del 1113 del vescovo metropolita di Capua Sennete. Il villaggio di Cesarano \u00e8 molto antico avendo avuto origine da un insediamento romano attribuito dagli storici alla famiglia dei Cesari e lo troviamo nominato in altra pergamena anteriore al mille quando nel 982 il conte di Caiazzo Landone offre al monastero benedettino di Santa Croce sul monte Verna la sua chiesa di san Marco sita nel luogo di \u00abCesaranu\u00bb. La chiesa \u00e8 citata in molte pergamene dell\u2019archivio vescovile di Caiazzo a partire dal 1172. Nella visita ad limina del vescovo Ottavio Mirto del 1590 era parrocchia e contava 45 anime ma nel 1609, per l'estrema povert\u00e0 venne annessa alla parrocchia di san Pietro del Franco nella citt\u00e0 mentre, nel 1629, si ritrova chiesa curata con 110 anime. Mancati gli abitanti per la peste del 1656, sempre considerata l\u2019esiguit\u00e0 delle rendite, venne annessa alla Sacrestia della Cattedrale. Nel 1724 san Rufo possedeva complessivamente circa 11 ettari i terreno e 2 di bosco da cui si ricavavano i redditi per sostenere il rettore che veniva pagato dalla Sacrestia della Cattedrale integrando comunque altre rendite e v\u2019era, al suo fianco, un piccolo cimitero per la sepoltura degli abitanti del villaggio. Nel 1856 il curato, che non viveva nel casale per mancanza della canonica, riceveva una congrua annua di 24 ducati per la celebrazione delle messe nei soli giorni festivi. Finalmente, nel 1966, l\u2019allora curato riusc\u00ec a farla ricostruire parrocchia autonoma ma in seguito alle disposizioni Vaticane per l\u2019eliminazione della parrocchie pi\u00f9 piccole nel 1986 venne unita alla Chiesa dei santi Giovanni e Paolo dell'omonima frazione.\nChiesa dell'Ave Gratia Plena.\nLa chiesa Ave Gratia Plena e l'Ospedale annesso, costruiti dal Comune insieme al contributo dei cittadini, sono attestati dagli inizi del trecento. L\u2019ospedale era gestito dalla Congregazione di \"confrati\" e \"consori\" che assistevano in special modo i pellegrini e gli ammalati poveri del luogo. Dai documenti emerge che, fin dalle origini, questa congregazione, la Confraternita \u00abBeatae Mariae Virginis Annuntiatae\u00bb, amministrava l'Ospedale unitamente al Comune. Le due istituzioni erano per\u00f2 governate separatamente, ognuna con propri beni, contabilit\u00e0 e rappresentanti, e solo nel 1420 l'Universit\u00e0, d'accordo con la Congregazione, pervenne alla decisione di unire i due istituti in un corpo unico che perdur\u00f2 poi fino all'Unit\u00e0 d'Italia. Le rendite erano amministrate da due confratelli laici, gli economi, eletti uno della Confraternita ed uno dell\u2019Universit\u00e0. Gli economi incaricavano a loro volta un \"Ministro\" per l\u2019accoglienza e l\u2019assistenza dei ricoverati.\nDal finire del \u2018500 abbiamo molte notizie sull'Ospedale grazie alle \"Visite ad limina\" che i Vescovi effettuavano per riferire a Roma sullo stato della loro Diocesi. Sappiamo che ad inizio \u2018600, le rendite dei lasciti e donazioni ammontavano a varie centinaia di ducati. Parte di queste somme era impiegata annualmente per l\u2019assistenza mentre il resto serviva ai pagamenti del ministro, dei due economi, del sacrestano, di sei cappellani, due lettori, e quattro chierici incaricati del servizio religioso e del culto nella chiesa.\nLa chiesa si presenta nella sua facciata in forme rinascimentali con il portale minuziosamente scolpito e venne sicuramente edificata su una precedente fabbrica. Si pu\u00f2 infatti osservare, dal lato posto sulla Via A. A. Caiatino, un\u2019interessante sovrapposizione di stili architettonici presente nella muratura sovrastante la porta di ingresso laterale. La chiesa venne totalmente rifatta tra il 1740 e il 1768 con il notevole apporto tecnico artistico di un importante personaggio: il Regio Architetto Nicola Tagliacozzi Canale. Gli interventi di quest'architetto dalla forte personalit\u00e0 artistica contribuiscono a diffondere in un centro minore come Caiazzo quel clima artistico settecentesco proprio dei centri maggiori dando cos\u00ec il via ad una serie di trasformazioni architettoniche e decorative che, nell'ambito dell'architettura religiosa della cittadina, hanno investito tutte le sue chiese e cappelle diffondendo quel gusto della decorazione barocca che fu l'espressione dominante nel Settecento.\nLa presenza di Tagliacozzi Canale a Caiazzo \u00e8 documentata dal 1739 quando sua figlia Angela prese i voti nel locale Monastero della SS. Concezione, perci\u00f2 egli frequentava assiduamente la citt\u00e0 accettando, come risulta dai documenti, due incarichi prestigiosi: l'ampliamento, la ristrutturazione e la decorazione della Chiesa della SS. Annunziata e della Chiesa Cattedrale in cui si avvalse della collaborazione di artisti quali fratelli Cimafonte, Pietro Buonocore e Stefano Zagarolo che avevano gi\u00e0 lavorato con lui in importanti chiese napoletane e pugliesi.\nLa storia dell\u2019ospedale percorre la storia della chiesa: verso la met\u00e0 del \u2018700 l\u2019ospedale, dopo alcuni periodi di instabilit\u00e0 economica dovuti a cattiva gestione che influiva negativamente sulla possibilit\u00e0 di assistenza e ricovero, era in attivit\u00e0 e possedeva rendite per il suo funzionamento pari a 400 ducati, assegnava 25 ducati ogni tre anni per il matrimonio di una fanciulla povera, sosteneva i bambini abbandonati fino ai sette anni ed elargiva il pane ai poveri ogni sabato di Quaresima. Perduravano comunque le carenze di fondi per l\u2019assistenza in quanto una cospicua parte delle entrate veniva impegnata per anniversari ed altre pratiche religiose di minore importanza. Nel XIX secolo l\u2019Ospedale di Caiazzo era il solo rimasto a svolgere assistenza medica in tutta la Diocesi, e pur con scarse risorse, in parte ricavate dall\u2019appalto della farmacia, manteneva un giovane agli studi di Medicina, stipendiava un economo per la spesa quotidiana, per annotare i malati in entrata ed in uscita e redigere gli statini mensili. Nei primi decenni del \u2019900 era ancora in attivit\u00e0 quando il terremoto del 1930 ne danneggi\u00f2 le strutture. Gli eventi bellici del 1943 ne segnarono la fine.\nNel frattempo la chiesa venne in propriet\u00e0 al Comune. Prima del 1865 era sottoposta all'Amministrazione della Beneficenza e servita da 9 cappellani. Nel 1865 il Comune approv\u00f2 lo Statuto organico degli Istituti Riuniti di Beneficenza unendo alcuni tra i pi\u00f9 importanti enti di beneficenza e assistenza Caiatini passati alla Citt\u00e0 a seguito dell'Unit\u00e0 d'Italia e delle leggi di scioglimento degli ordini religiosi e delle congregazioni laicali. Vennero cos\u00ec riuniti in un solo corpo l'Ave Grazia Plena con l'Ospedale; l\u2019orfanotrofio di fanciulle povere fondato da Laura De Simone e le cappelle religiose di patronato laicale del Santissimo, del Carmine, del Rosario e di San Bernardino. Tutti queste antiche istituzioni vennero poste sotto l'amministrazione della Congrega di Carit\u00e0 e successivamente pervennero al comune. La chiesa sub\u00ec i danni del terremoto del luglio 1930 ma continu\u00f2 ancora ad essere officiata fino agli anni \u201860. Venne poi danneggiata dal sisma del novembre 1980 ma \u00e8 stata poi oggetto di un definitivo restauro curato dal comune di Caiazzo. Durante i lavori nella lunetta dell\u2019antica porta che si affaccia sul corso A.A. Caiatino \u00e8 stata ritrovata una pittura murale medioevale raffigurante la vergine che sembra confermare l\u2019ipotesi una reciprocit\u00e0 di committenza e di \"sguardi\" tra l'Annunziata, la Cappella Egizi e la Cattedrale.\nCappella Egizi.\nTra le famiglie dei cavalieri caiatini che parteciparono alla prima Crociata si narra che vi furono alcuni esponenti alla famiglia Egizi detti anche Gizzi. Il Melchiori afferma che questi, al ritorno dalla Terra Santa, iniziarono a fregiarsi con le insegne di un famoso moro sconfitto in battaglia. Da queste armi, una testa nera di egizio in campo oro sormontata sul cimiero da un braccio alzato con le dita in segno di fede, presero poi il cognome. In realt\u00e0, pur considerando la narrazione storica, le prime notizie documentate sulla famiglia emergono nelle pergamene dell\u2019Archivio Vescovile nell'anno 1121 quando un Pietro, figlio di Gizzio, abitava nel \"loco filii Gizzi .\" Sempre \"n\"elle pergamene troviamo che il primo esponente della famiglia citato con una carica di rilievo \u00e8 Giovanni Gisi, baiulo di Pier Delle Vigne nel 1240. Dopo di lui, a dimostrazione dell\u2019importanza assunta dalla casata, inizia una lunga serie di giudici, abati, notai, \"magister\" e uomini d\u2019arme.\nLa cappella venne fondata nell'anno 1318 quando il giudice Giovanni \"Giccius\" volle costruire ex novo una cappella ad onore della beata Agnese Vergine, su una sua piccola porzione di terra prospiciente la via principale della citt\u00e0, costituendo per s\u00e9 ed i suoi eredi il diritto \"jus patronato\". Il vescovo di Caiazzo Tommaso Pascasio diede il suo assenso concedendo la chiesa al giudice Giovanni con potest\u00e0 di possedere, erigere e presentare il cappellano quanto per se che per i suoi eredi tanto maschi che femmine. Successivamente, in una pergamena del capitolo dell\u2019anno 1354, troviamo che il giudice Michele \"Gizio\" lascia tre tar\u00ec al capitolo per celebrare il suo anniversario da ricavare dalla rendita di una bottega sita nella piazza maggiore confinante con la Chiesa di Santa Agnese. A fine ' 400 l\u2019abate Nardo Egizio primicerio della cattedrale, abate mitrato ed elemosiniere maggiore di Re Ferdinando fece erigere il suo sepolcro nella cappella da lui rinnovata nel 1490 e sottoposta al palazzo della famiglia. Ancora oggi, alla sinistra dell'altare entrando, si pu\u00f2 osservare \u00e8 la tomba in travertino su cui \u00e8 scolpita la sua immagine distesa vestita di paramenti sacri con mitra, croce e bacolo pastorale. Sotto vi \u00e8 un'iscrizione in latino che sebbene corrosa dal tempo si pu\u00f2 cos\u00ec tradurre: \u201c\"Qui giace immeritevole il venerando sacerdote Leonardo Gizii il quale per la vita eterna e per l\u2019onore affront\u00f2 sempre fatiche e la morte, perdette la vita e la trov\u00f2 perch\u00e9 la sua anima riposa in pace\"\u201d.\nLa piccola chiesa si apre sul fronte dell\u2019antico palazzo egizi affacciandosi sul corso A.A. Caiatino. \u00c8 caratterizzata da un ingresso monumentale costituito da un portale rinascimentale in pietra calcarea chiara realizzato nel 1491. Il portale presenta una trabeazione continua con una testa di moro scolpita ai lati, sostenuta da lesene lavorate in bassorilievo con motivi di foglie ed anfore. Nella parte superiore vi \u00e8 un'ampia lunetta con al centro un bassorilievo del Cristo benedicente attorniato da teste di angeli dalle ali intrecciate. Vi \u00e8 scolpita l'epigrafe: \"\" che \u00e8 stata cos\u00ec tradotta: \"Qui \u00e8 l'antichissima famiglia degli Egittii che vivr\u00e0 per lunghissimo tempo, come ha cominciato a fare, propagher\u00e0 la virt\u00f9 che la sua nobilt\u00e0 ha fatto risplendere.\" Sia all'interno che all'esterno si vede pi\u00f9 volte scolpito nella pietra lo stemma della famiglia rappresentato, come gi\u00e0 detto, da una testa di moro. L'interno \u00e8 a pianta rettangolare diviso in due ambienti: il primo con volte a botte, il secondo coperto da una volta a vela con un altare in marmo policromo con a sinistra il sarcofago dell'abate sopra il quale \u00e8 stato posto, ad inizi del '900, un affresco attribuito a Francesco Cicino, coevo al rinnovamento realizzato dall'abate Nardo, mentre una tela settecentesca con la figura di s.Agnese \u00e8 posta sull'altare. Anche l'ingresso del secondo ambiente \u00e8 incorniciato da un portale in pietra calcarea chiara e, non essendo esposto alle intemperie e pur presentandosi con linee pi\u00f9 semplici, ci d\u00e0 un'idea di come si presentava all'origine il prezioso portale d'ingresso alla cappella.\nII palazzo della famiglia era situato al centro della citt\u00e0, di fronte all\u2019antico seggio dei cavalieri. Agli inizi del 1600 il Melchiori lo descrive \"bellissimo si per lo sito che per la nobile pittura\" evidenziando che annessa v\u2019era la piccola chiesa eretta anticamente dalla famiglia e consacrata a S.Agnese. Con l\u2019estinzione della casata, sul finire del 1500, la Cappella ed il Palazzo seguirono alterne vicende. Ad inizio '700 divennero propriet\u00e0 della famiglia Forgione e, come tramandato dall'erudito Carlo Marocco, Martio Forgione, tra i pi\u00f9 ricchi di Caiazzo, distruggeva nel fabbricato le armi e le lapidi di casa Egizi risparmiando per\u00f2 la cappella in quanto luogo sacro. Nel 1876 si pens\u00f2 di adibire a edificio scolastico il palazzo che, pur denominato palazzo Forgione, era nel frattempo in possesso della Congrega di Carit\u00e0. Nel 1879 venne stipulato l\u2019atto di cessione al comune e l\u2019edificio scolastico fu infine inaugurato il 20 novembre 1881 ed oggi si presenta nelle forme di quest\u2019ultimo intervento.\nChiesa e convento di San Francesco.\nGli storici locali erano concordi nel ritenere il complesso francescano fondato dal Santo d'Assisi durante il suo viaggio in Terra di Lavoro nel 1222. La tradizione vuole che, giungendo a Caiazzo, chiese ai Decurioni un\u2019area per edificarvi un convento ed ottenne la piccola chiesa di S. Maria del Popolo con lo spazio adiacente di patronato della citt\u00e0. Questo fatto non trova conferma nei documenti visto che la pi\u00f9 antica notizia della chiesa di S. Francesco si trova una pergamena del marzo 1312 allorquando, in un testamento, tra vari legati vengono lasciati sei tar\u00ec d\u2019oro per la riparazione della chiesa. Nel Catasto Onciario \u00e8 annotato che i frati celebravano dodici messe per i fondatori ed in particolare per il \u00abduca S. Severino conte di Caiazzo\u00bb facendo pensare ad una fondazione successiva al periodo individuato dalla tradizione.\nLa chiesa ed il convento attuali risalgono quindi alla seconda met\u00e0 del secolo XIII come attestato da varie pergamene che menzionano donazioni per la costruzione del chiostro e del campanile. Il convento, abitato da una comunit\u00e0 variante tra i sei ed i dieci frati, diviene il fulcro della vita civile della citt\u00e0. Infatti l'erudito Ottaviano Melchiori ci informa che agli inizi del \u2018600 \u00e8 il \"luogo particolare del reggimento e del governo della citt\u00e0, che suole ivi radunarsi \u00e8 trattare di quelle cose che spettano al buon governo\" cio\u00e8 l'elezione dei Sindaci e dei Giudici annuali. Il 15 luglio 1809, con decreto di G. Murat, S. Francesco di Caiazzo sub\u00ec il comune destino di essere soppresso insieme ai conventi con rendite nel Regno. Al momento della soppressione nella biblioteca erano conservati, oltre ai libri, anche documenti contabili, copie di atti e testamenti, 42 pergamene ed una platea dei beni e dei redditi oggi perduti. Nel maggio del 1883 fu approvato infine il trasloco degli uffici comunali nel complesso monastico lasciando gli antichi locali della curia dell\u2019Universit\u00e0 in piazza S. Stefano ove si affaccia ancora l\u2019antico stemma della Citt\u00e0.\nChiesa e convento di S.Maria delle Grazie.\nIl Convento sorge sul luogo di un antico oratorio fondato, secondo le fonti storiche, dal Canonico Regolare di S.Agostino Geronimo Fortunato di Capua. Successivamente la contessa di Caiazzo Diana della Ratta, moglie di Giovan Francesco Sanseverino, e il Senato della citt\u00e0 si operarono per la presenza dei Frati Minori Osservanti. Questi accettarono l\u2019offerta e nel 1496, a seguito di una Bolla di Alessandro VI, fu costruito il convento. Per testimonianza del Gonzaga la Bolla di costituzione si conservava nell'archivio conventuale che, dopo la soppressione del 1866, and\u00f2 purtroppo disperso ed \u00e8 oggi perduto. Si conservano invece, presso la biblioteca del Museo Provinciale Campano, alcuni volumi della biblioteca del convento che, acquisiti in un primo tempo al patrimonio comunale, vennero in seguito donati alla biblioteca di Capua.\nIl convento sorge su una collina dominando la citt\u00e0 e le valli circostanti. Per questa sua speciale posizione nel 1585 il Commissario Apostolico P. Angelo d\u2019Aversa lo incorpor\u00f2 ai Riformati con i conventi di Carinola e Teano e divenne luogo ritiro e preghiera dei frati della Riforma e come tale fu considerato fino alla soppressione del 1866. Ora il convento, con l\u2019antico orto ed il chiostro, sono adibiti a cimitero della citt\u00e0.\nChiesa e convento dello Spirito Santo.\nIl convento dei Cappuccini fu fondato nel 1592, insieme con la Chiesa in onore dello Spirito Santo, su terreno donato un nobile caiatino, essendo Ministro Generale dell'ordine Girolamo da Polizzi. Fu ampliato poi nel 1596 con le offerte di Matteo di Capua, Principe di Conca e Signore di Caiazzo. Soppresso nel 1866, divenne propriet\u00e0 della Congrega di Carit\u00e0, che per molti anni vi mantenne un asilo di mendicit\u00e0 per 12 poveri. La Chiesa era stata chiusa al culto e e alcuni pregevoli quadri dell'Azzolino furono trasportati a Caiazzo nella Chiesa di S. Francesco d'Assisi.\nChiesa e monastero della SS. Concezione.\nIl clerico Giulio d'Ettorre, nobile Caiatino e Vicario Generale della Diocesi, nel 1615 fond\u00f2 un Conservatorio femminile sotto il patrocinio della SS. Concezione di Maria. A tale scopo compr\u00f2 diversi fabbricati nella parte alta della citt\u00e0, alla destra della chiesa dell'Annunziata adattandoli ad uso di monastero con chiostro, celle e quanto necessario alla vita in comunit\u00e0 assegnando al pio luogo una rendita di 480 ducati annui. Successivamente, nel maggio 1634, per agevolare il passaggio del Conservatorio a Monastero di clausura, il d'Ettorre donava terreni ed immobili che incrementarono le rendite di altri 420 ducati annui. Successivamente il Pontefice Urbano VIII, con Bolla del 14 dicembre 1647, accogliendo la petizione delle Monache, che vestivano un abito di lana cenerina con velo e soggolo di lino, dichiar\u00f2 il Conservatorio Monastero di clausura dell'Ordine di S. Francesco e con le regole di S. Chiara. La Chiesa annessa al Monastero, dapprima sede della parrocchia dedicata a S. Nicola de Figulis, fu donata dal parroco pro-tempore al Conservatorio nel dicembre del 1618 e fu dedicata all'immacolata Concezione .\nSociet\u00e0.\nEtnie e minoranze straniere.\nAl 1\u00ba gennaio 2018, secondo i dati ISTAT, la popolazione straniera residente a Caiazzo \u00e8 di 219 persone. Le nazionalit\u00e0 maggiormente rappresentate sono:\nCultura.\nScuole.\nA Caiazzo \u00e8 presente l'Istituto Comprensivo \"Aulo Attilio Caiatino\", che comprende 4 sedi di Scuola dell'Infanzia (San Giovanni e Paolo, Cesarano, Cameralunga e Caiazzo Centro), 3 sedi di Scuola Primaria (San Giovanni e Paolo, Cameralunga \u201dCarlo Alberto dalla Chiesa\u201d e Caiazzo Centro) ed una sede di Scuola Secondaria di 1\u00ba Grado con sezione ad indirizzo musicale. Le scuole superiori sono presenti con una sezione distaccata del liceo \"Pietro Giannone\" di Caserta con 2 indirizzi: Scientifico e Scientifico delle Scienze Applicate ad Indirizzo Biomedico.\nMusei.\nA Caiazzo ha sede il Museo Kere, museo della civilt\u00e0 contadina e delle tradizioni popolari.\nLe fiere.\nA Caiazzo nel passato vi erano tre importanti fiere: \"A Matalena\" (22 luglio ancora oggi esistente); \"A Santella\"(14-15 agosto); \"Santu Stefano\" (fine di ottobre).\nErano eventi importanti caratterizzati da grande affluenza di visitatori che provenivano da tutti i paesi dei dintorni. Si svolgevano sulla collinetta \"S. Giovanni\" che si riempiva di animali da vendere e del vociare di accanite contrattazioni per i capi da acquistare. Tipica era la presenza del \"\"sanzane\" personaggio che mediava tra acquirente e venditore sino a quando non si giungeva a un prezzo che metteva d'accordo le due parti. Per stabilire l'accordo veniva versato un anticipo \"'u caparre\" \" che, stretto tra le mani dei due, era fatto muovere come in uno scampanio dal \"\"sanzane\" che diceva: \"Une, dduje tre e reste fatte\"\". Se il venditore accettava l'anticipo, l'affare era concluso.\nIn Piazza Portavetere e sui marciapiedi c'erano numerose \"bancarelle\" che vendevano tutto ci\u00f2 che si poteva desiderare. Le fiere erano animate da cantastorie, qualche \"veggente\" e dai \"venditori di fortuna\". Quest'ultimi spesso avevano una gabbietta con un pappagallo e accompagnandosi con la musica di uno strumento predicevano il futuro e consigliavano numeri da giocare. Un'altra figura tipica era \" \"'u pazziarielle\"\", che vendendo particolari \"trombette\" spesso rallegrate dall'immagine di Pulcinella o da altri pupazzi di stoffa, divertiva adulti e piccini.\nSport.\nCalcio.\nLa societ\u00e0 calcistica cittadina \u00e8 l'ASD Caiazzo. Ha per colori sociali il rosso e il blu e gioca le gare interne al campo sportivo \"Antonio Ponsillo\" sito in via Astolfi. La societ\u00e0 \u00e8 stata fondata nell'estate del 2018. Durante la stagione di debutto ottiene la promozione in seconda categoria.\nBasket.\nLa societ\u00e0 di pallacanestro cittadina \u00e8 il CSI Caiazzo. Nel campionato 2017/2018 vince il campionato di prima divisione, nell'anno immediatamente successivo vince anche il campionato di promozione, raggiungendo cos\u00ec la promozione in Serie D. Nel 2019 festeggia anche i 50 anni dalla sua fondazione.\nInfrastrutture e trasporti.\nA Caiazzo \u00e8 presente una stazione sulla ferrovia Alifana Santa Maria Capua Vetere - Piedimonte Matese inaugurata insieme alla ferrovia il 30 giugno 1914.\nAmministrazione.\nSindaci.\nSindaci di Caiazzo dal 1983 ad oggi:"}
{"id": "30319", "revid": "1718925", "url": "https://it.wikipedia.org/wiki?curid=30319", "title": "Camigliano", "text": "Camigliano \u00e8 un comune italiano di abitanti della provincia di Caserta in Campania.\nGeografia fisica.\nIl territorio ha un'altitudine di ed \u00e8 posto in una vallata circondata da colline dominate a nord dal Monte Maggiore (altitudine ).\nIl nucleo abitato \u00e8 costituito quasi esclusivamente da abitazioni a due piani fiancheggiate da piccoli orti. La campagna circostante \u00e8 coltivata con peschi, ulivi, e vigne.\nMonumenti e luoghi d'interesse.\nIl paese \u00e8 di origine antica e appartenne in feudo ai Fieramosca. \nNelle vicinanze si apre la Grotta di S. Michele, ricca di stalattiti e stalagmiti. \u00c8 ubicata a 120 metri di quota e ha una lunghezza di m 44. Adibita al culto fin dal Medioevo, conserva affreschi della fine del sec. XV o inizi del XVI (Madonna con Bambino tra S. Michele e altro santo) attribuiti ad Antonio Solario, detto lo Zingaro. \nNella frazione di Leporano, borgo medioevale di un centinaio di abitanti, si trova il santuario di Leporano, dedicato alla Madonna. La festa patronale ricorre la seconda domenica del mese di ottobre.\nSociet\u00e0.\nEtnie e minoranze straniere.\nSecondo i dati ISTAT al 1\u00b0 gennaio 2021 la popolazione straniera residente era di 67 persone e rappresentava il 3.4% della popolazione residente nel territorio del comune. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "30320", "revid": "287204", "url": "https://it.wikipedia.org/wiki?curid=30320", "title": "Cancello ed Arnone", "text": "Cancello ed Arnone (\"Cancielle\" o \"Cancielle Arnone\" in campano) \u00e8 un comune italiano di abitanti della provincia di Caserta in Campania. \u00c8 un importante centro per la produzione di mozzarella di bufala campana per la quale si organizza, nei primi dieci giorni di agosto, la Sagra della Mozzarella. \nIl comune \u00e8 composto da due localit\u00e0 separate dal fiume Volturno e si estende fino all'estremit\u00e0 occidentale dei Regi Lagni. La prima parte del nome si riferisce alla presenza di un cancello che delimitava una zona di caccia chiusa. Arnone, invece, deriva dal nome longobardo di persona Arno o molto meno probabilmente dal latino \"ad nonum\", in riferimento ad una stazione della via Appia.\nStoria.\nLe prime notizie documentarie risalgono al 1114. Nel Settecento il feudo risulta governato dai Sanseverino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 382 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nIl comune \u00e8 attraversato dalla strada provinciale via Santa Maria a Cubito ed \u00e8 servito dalla Stazione di Cancello Arnone posta sulla ferrovia Roma-Napoli/via Formia."}
{"id": "30321", "revid": "2232956", "url": "https://it.wikipedia.org/wiki?curid=30321", "title": "Capodrise", "text": "Capodrise (\"Caputr\u00ecs\u00eb\" in campano) \u00e8 un comune italiano di abitanti della provincia di Caserta in Campania, unito senza soluzione di continuit\u00e0 alla citt\u00e0 di Marcianise e parte integrante della conurbazione casertana. \nGi\u00e0 esistente da prima della dominazione romana, Capodrise viene menzionata per la prima volta nel 1113 in una pergamena in cui l'arcivescovo di Capua, in occasione della costituzione della diocesi di Caserta, assegna a quest'ultima anche le parrocchie di Sant'Andrea e San Donato, in localit\u00e0 \u201c\"Capitrisio\"\u201d.\nA partire dal 1307 Capodrise viene indicata non pi\u00f9 come \u201cloco\u201d, cio\u00e8 come semplice agglomerato di abitazioni, ma come \u201cvilla\u201d. In tali documenti venivano citati anche cognomi ancora presenti nel comune.\nIntorno al 1400 diventa \u201cuniversit\u00e0\u201d, non intesa nell'attuale significato del termine, ma come parte di un territorio in cui l'amministrazione interna viene affidata alla stessa e non dipende pi\u00f9 da ufficiali nominati dai regnanti.\nNel 1494 risulta aggregata alla giurisdizione feudale di Acerra e a quella demaniale di Capua, sotto il dominio degli Aragonesi.\nNel 1499 Federico d'Aragona \u00e8 costretto a vendere, per ragioni economiche, a Ferdinando di Cardenas il contado di Acerra con le pertinenze \u201d\"Terre Laberis\"\u201d, fra cui il casale \u201c\"De Capoderisii\"\u201d. Con il subentrare della dominazione spagnola anche Capodrise viene impoverita ancora di pi\u00f9 e la situazione \u00e8 peggiorata da calamit\u00e0 naturali ed epidemie come il terremoto del 1538 e la peste del 1527 e del 1556. In quest'anno, nel solo mese di luglio, a Capodrise muoiono 50 persone fra cui il parroco don Giacomo De Filippo, sepolto nella piccola chiesa di Sant'Antonio Abate, dove tuttora si trova.\nNel 1738, dopo trent'anni di dominio sul Regno di Napoli, gli austriaci vengono cacciati dagli spagnoli i quali, con le loro scorrerie infestano le contrade locali tanto \u00e8 vero che, negli anni successivi, a Capodrise trovano alloggio molti soldati con grave disappunto dei proprietari delle abitazioni. Dopo varie proteste, questi vengono risarciti con un piccolo compenso.\nCon l'avvio dei lavori di costruzione della reggia di Caserta, Capodrise diventa luogo di passaggio quando i reali, con il loro seguito, raggiungono tale dimora. Ci\u00f2 comporta per\u00f2, per la popolazione locale, nuove spese per la manutenzione dei tratti di strada che collegano Capodrise a Caserta, a dimostrazione del fatto che per gli abitanti del paese la nascita del nuovo regno di Carlo III non porta sostanziali cambiamenti nel tenore di vita. Si ha testimonianza, per\u00f2, anche del fatto che i cittadini iniziano ad organizzarsi contro i soprusi, infatti alla fine del XVIII secolo Capodrise paga un proprio procuratore, a Napoli e a Capua, per le liti che sorgono tra l'universit\u00e0, la corte ed i cittadini.\nIl 13 settembre 1789 Vincenzo Lunardi, alla presenza del re Ferdinando IV e della consorte Maria Carolina d'Asburgo-Lorena, parte da Napoli su una mongolfiera per raggiungere il territorio pontificio. Rimane in volo per un'ora raggiungendo circa seimila piedi di altezza, ma poi, per un guasto, \u00e8 costretto ad atterrare e il suo volo finisce proprio a Capodrise.\nAgli inizi del XIX secolo, durante il regno di Giuseppe Napoleone prima e di Gioacchino Murat poi, si procedette all'ammodernamento dello stato con diverse leggi importanti, prima fra tutte il provvedimento del 6 agosto 1806 relativo all'eversione della feudalit\u00e0, con il quale si sopprimono le giurisdizioni baronali. Con la riforma degli organismi locali, quindi, nel 1809 Capodrise diventa comune e viene eletto sindaco Giovanni Testa.\nNel periodo successivo alla sconfitta di Napoleone e al congresso di Vienna a Capodrise si registra una lieve crescita demografica, ma l'economia rimane prevalentemente legata alla coltura dei cereali e della canapa ed iniziano le attivit\u00e0 di filatura e tessitura di tale prodotto. Tuttavia cambia ben poco sul piano economico e sociale; gran parte della popolazione vive in miseria e quindi si assiste anche al fenomeno dell'emigrazione.\nNella prima met\u00e0 del Novecento alla coltura della canapa si alterna anche quella del grano, dei fagioli e del mais per non impoverire troppo il terreno. La maggioranza delle terre \u00e8 per\u00f2 in mano a pochi proprietari terrieri, mentre il resto della popolazione \u00e8 costituito da braccianti, quasi tutti analfabeti, che vivono una vita di stenti e miseria. Di conseguenza anche le botteghe artigiane presenti sopravvivono a malapena.\nDurante il regime fascista il comune di Capodrise nel 1928 viene soppresso ed annesso a quello di Marcianise; gli uffici vennero smantellati e molti documenti andarono persi.\nAmministrazione.\nIl sindaco \u00e8 Vincenzo Negro"}
{"id": "30322", "revid": "1450446", "url": "https://it.wikipedia.org/wiki?curid=30322", "title": "Capriati a Volturno", "text": "Capriati a Volturno \u00e8 un comune italiano di 1.533 abitanti della provincia di Caserta in Campania al confine con il Molise.\nStoria.\nIn localit\u00e0 \"Sterpaia\" sono state rinvenute alcune sepolture e i resti di una cinta muraria databili all'et\u00e0 sannita. In quella stessa zona \u00e8 stata scoperta anche una lapide romana che parla del culto locale in onore di Saturno, dio dell'agricoltura.\nNell'alto medioevo fu possedimento del monastero di San Vincenzo al Volturno, della chiesa di San Pietro di Isernia e dell'abbazia di Montecassino. Pass\u00f2 quindi alla famiglia Villacublai-Sangiorgio, ai Capuano e ai Sanframondo. Nel 1407 re Ladislao I di Napoli vi sost\u00f2 con l'esercito imponendo il controllo regio su tutti i castelli di Filippo Sanframondo che vi era rimasto asserragliato.\nNel 1816 il comune fu assegnato al distretto di Piedimonte Matese, capoluogo di mandamento.\nDal 1927 al 1945, a seguito della temporanea soppressione della provincia di Caserta, ha fatto parte della provincia di Campobasso.\nSport.\nCalcio.\nL'ex squadra di calcio di Capriati, la A.S.D. G.S. Capriatese, nella stagione 2009-2010 arriv\u00f2 in finale di Coppa Eccellenza Molise, e sempre in quel periodo vinse l'omonima coppa. Pi\u00f9 tardi arriv\u00f2 della vera e propria finale di Coppa Italia Dilettanti, perdendo in finale contro il Tuttocuoio. La societ\u00e0 \u00e8 scomparsa nel 2011 quando ha ceduto il titolo sportivo al Nuvla San Felice.\nNel 2016 lAurora Pizzone\" cambi\u00f2 denominazione in \"Aurora Capriatese\" e si insedi\u00f2 nel paese. Al termine della stagione 2019-20 il club venne promosso in Eccellenza e divent\u00f2 Aurora Alto Casertano\"'. Concluse il campionato 2020-21 in prima posizione ottenedo la promozione in Serie D."}
{"id": "30324", "revid": "1718925", "url": "https://it.wikipedia.org/wiki?curid=30324", "title": "Carinaro", "text": "Carinaro \u00e8 un comune italiano di abitanti della provincia di Caserta in Campania.\nGeografia fisica.\nTerritorio.\nCarinaro \u00e8 un comune della pianura campana, situato nell\"'agro aversano\", una vasta area pianeggiante a vocazione agricola. Dista circa 20\u00a0km dal capoluogo di provincia Caserta, il suo territorio ha un'estensione di circa 6,29\u00a0km\u00b2. L'altitudine \u00e8 di 29 \nClassificazione sismica: zona 2 (sismicit\u00e0 medio-alta), Ordinanza PCM n. 3274 del 20/03/2003\nClima.\nA Carinaro il regime climatico \u00e8 classificato come temperato caldo, con estati calde e inverni miti. Le medie invernali sono di solito inferiori ai 10\u00a0\u00b0C; le medie estive sono di 26\u00a0\u00b0C (con valori massimi che possono toccare i 35\u00a0\u00b0C). Le precipitazioni sono piuttosto irregolari: si concentrano tra ottobre e gennaio, mentre d'estate sono quasi inesistenti.\nOrigini del nome.\nCi sono molte ipotesi sulla provenienza del nome, potrebbe derivare da Carinarum, uno dei casali di Atella a cui poteva appartenere, o dal nome latino di persona Carinus. Pi\u00f9 fantasiosa \u00e8 l'ipotesi relativa alla presenza di una fornace, detta calcara oppure quella secondo la quale deriverebbe da Carnaro, la regione che comprende la citt\u00e0 di Rovigno, dove si conserva il corpo di Sant\u2019Eufemia, patrona del comune..\nStoria.\nCarinaro sorse nel territorio dell'antica Liburia Atellana, una regione assai fertile compresa tra il fiume Clanio, il bosco di Acerra ed il fossato di Napoli, gi\u00e0 luogo di insediamenti umani in et\u00e0 neolitica e di successive frequentazioni databili alle et\u00e0 del bronzo e arcaica, nonch\u00e9 probabile sede di uno stanziamento militare di confine tra centurie romane.\nA seguito delle invasioni barbariche, la popolazione della citt\u00e0 osca di Atella, gi\u00e0 famosa nell'antichit\u00e0 ed importante sede vescovile dell'Impero Romano d'Occidente, cerc\u00f2 rifugio nelle contrade vicine dando vita a piccole comunit\u00e0 agricole assediate da saraceni, greci e longobardi. Questi ultimi occuparono il casale di Carinaro, menzionato per la prima volta in alcuni scritti longobardi del V secolo come \"Cerinaru\".\nL'arrivo dei normanni nella contea di Aversa (1030) segn\u00f2 la rinascita dell'agro.\nDelle scarse notizie storiche di Carinaro in et\u00e0 feudale, sappiamo che al tempo di Giovanna II d'Angi\u00f2 il feudo fu propriet\u00e0 dei Sanframondo e che fu poi diviso tra gli eredi, venendo riunito di nuovo solo nel 1527 dai Brancaccio ed acquistato dai di Sangro nel 1580.\nPer pi\u00f9 di due secoli, dal 1633 al 1851, furono duchi di Carinaro i Mormile, una delle famiglie pi\u00f9 antiche e nobili napoletane, iscritta al seggio di Portanova.Dal primo volume \"Per la mensa di Aversa\" edito nel 1782, si scopre che nel 1497, sotto Federico d'Aragona, \"Carginaro\", annotato come il tredicesimo casale di Aversa, contava 19 fuochi e il vicino villaggio di Casignano ne contava 8; nel 1689 Carinaro comprendeva 98 fuochi. Nel 1797, passata in propriet\u00e0 al barone Ronchi e fatta oggetto alla sua morte d'una violenta contesa, contava 750 anime. In quest'epoca gli abitanti di Casignano furono assegnati alla sua parrocchia e le due circoscrizioni unificate.\nNel 1928, con l'abolizione di Terra di Lavoro, Carinaro fu aggregata ad Aversa e riottenne la sua autonomia solo nel 1946.\nSociet\u00e0.\nEtnie e minoranze straniere.\nLa presenza straniera nel comune \u00e8 trascurabile rappresentando solo il 3,9% della popolazione totale. Al 31 dicembre 2010 erano residenti nel comune 270 cittadini stranieri (119 maschi e 151 femmine). Le comunit\u00e0 pi\u00f9 rappresentate erano:\nTradizioni e folclore.\nLa festa di Sant'Eufemia, patrona di Carinaro, \u00e8 la principale e pi\u00f9 sentita tra gli eventi tradizionali, per lo pi\u00f9 religiosi, ancora onorati. \nEssa, quella liturgica, ricorre il 16 settembre, ma le celebrazioni iniziano il 1\u00ba settembre e durano diversi giorni dando vita ad un nutrito programma di manifestazioni nel quale i riti religiosi si alternano alle cerimonie religiose e pubbliche, agli spettacoli di piazza, alle varie competizioni, come la gara di fuochi pirotecnici o la popolare \"Gara delle mazze\", una sorta di asta pubblica nella quale il miglior offerente si aggiudica \"le mazze di Sant'Eufemia\", ossia il diritto ad accompagnare a spalla la statua della santa nel tragitto intercorrente fra la piazza di Carinaro e la chiesa. \n\u00c8 questo uno dei momenti salienti della festivit\u00e0, insieme naturalmente alle solenni processioni e funzioni eucaristiche, cui presiedono le massime autorit\u00e0 comunali e alla tradizionale vendita degli oggetti offerti alla Santa, ossia delle offerte in natura elargite durante la processione e la visita all'abitato.\nGeografia antropica.\nUrbanistica.\nIl centro storico di Carinaro, che si snoda intorno alle emergenze dell'antica chiesa madre di Sant'Eufemia e del Palazzo Mormile, \u00e8 caratterizzato da un tessuto di case a corte. Si tratta d'una tipologia edilizia tipica dell'area aversana e discendente dal modello romano della domus, che qui si rivela perfettamente funzionale al sistema sociale patriarcale e alla duplice destinazione residenziale ed agricola dell'abitato.\nInfrastrutture e trasporti.\nStrade.\nCarinaro \u00e8 servita dall'omonima uscita dell'Asse di Supporto Nola-Villa Literno."}
{"id": "30326", "revid": "125428652", "url": "https://it.wikipedia.org/wiki?curid=30326", "title": "Casagiove", "text": "Casagiove \u00e8 un comune italiano di abitanti della provincia di Caserta in Campania, attiguo al capoluogo e parte integrante della vasta conurbazione che unisce numerosi comuni lungo l'asse della via Appia, da Maddaloni a Capua passando per Caserta.\nOrigine del nome.\nFino al 1810 aveva il nome di \"Casanova\" ma, quando fu unito alla villa di Coccagna, assunse il nome di Comune di Casanova e Coccagna. Il primo sindaco del Comune di Casanova e Coccagna fu Michele Fusco, appartenente ad una delle maggiori famiglie benestanti di Casanova. Dal 1807 al 1809 la villa di Coccagna era stata aggregata al Comune di Recale (insieme a Portico e Masserie, ovvero l'attuale San Marco Evangelista). In realt\u00e0 a detenere il potere fu sempre il casale di Casanova e Coccagna ne dovette in pi\u00f9 occasioni subire le decisioni.\nIl cambiamento del nome della citt\u00e0 in Casagiove avvenne con Regio Decreto numero 695 del 17 febbraio del 1872 e fu dovuto alla circostanza che molti membri del Consiglio comunale ritenevano che in passato nella zona ci fosse stato un tempio dedicato a Giove. Tale credenza, da altri considerata errata, \u00e8 stata confermata dal ritrovamento nel 1997 del tempio sui Monti Tifatini, anche grazie al sig. Mario Rivetti che rinvenne tre targhe in bronzo di epoca romana, in seguito consegnate all'autorit\u00e0 territoriale. Dopo il ritrovamento delle targhe venne assegnata la campagna di scavo all'archeologa Valeria Sampaolo. Si pu\u00f2 ammirare ci\u00f2 che rimane del tempio sul Monte Tifata a quota 526, attualmente territorio del Comune di San Prisco. Gi\u00e0 la Tabula Peutingeriana (copia medievale di un antico stradario del III secolo d.C.) riportava sui Monti Tifatini il simbolo del tempio con l'iscrizione: Iovis Tifatinus (Giove Tifatino), presumibilmente il nome non si riferiva al tempio dedicato al padre degli dei ma ad un'ara della \"Venere Giovia\".\nStoria.\nIn seguito al ritrovamento di reperti della civilt\u00e0 sannitica, si \u00e8 fissata quale datazione convenzionale dei primi insediamenti umani sull'odierno territorio casagiovese, attorno al 400-300 avanti Cristo.\nIl pi\u00f9 antico documento della storia di Casanova da noi conosciuto risale al 969 d.C. e riguarda la concessione del vescovo Alderico della fondazione della chiesa di S. Croce.\nSuccessivamente il nome di Casanova compare nella Bolla di Senne del 1113, nella quale la medesima chiesa di S. Croce pass\u00f2 dalla diocesi di Capua a quella di Caserta\nIl successivo sviluppo della realt\u00e0 civica casagiovese si verific\u00f2 dopo la nascita del villaggio limitrofo di Torre, attuale Caserta, tra il XVI e il XVII secolo. Infatti una grande espansione demografica si verific\u00f2 in seguito all'avvio dei lavori della Reggia di Caserta, iniziata nell'anno 1752.\nPoich\u00e9 furono molti coloro che impegnati nei lavori del grandioso progetto Borbonico, tanta parte si stabil\u00ec con le loro famiglie sul territorio casagiovese.\nNel 1806, dopo l'abolizione della feudalit\u00e0 Casanova divenne Comune e nel 1807 fu nominato sindaco Liborio Menditto.\nIl primo sindaco di Casanova e Coccagna nel 1810 fu Michele Fusco, appartenente ad un'importante famiglia benestante.\nDurante il Fascismo, con il Regio Decreto emesso il 2 gennaio 1927 (n.1) ci fu la soppressione della Provincia di Terra di Lavoro e con il Regio Decreto emesso nel maggio 1928 (n.1177) il comune di Casagiove fu soppresso e retrocesso a semplice borgata aggregata al Comune di Caserta.\nCon il Decreto n.436 del 31 ottobre 1946, firmato dal Capo Provvisorio dello Stato Italiano, Enrico De Nicola, Casagiove riacquist\u00f2 la propria autonomia comunale; con decreto prefettizio n.2905 del 25 marzo 1947 fu nominato commissario straordinario il Cav. Antonio Santoro.\nIn seguito alle prime elezioni amministrative datate 24 e 25 maggio 1947, in data 9 giugno 1947 il Consiglio Comunale neoeletto nomin\u00f2 sindaco il Cav. Michele Santoro.\nMonumenti e luoghi d'interesse.\nQuartiere Militare Borbonico.\nIl Quartiere Militare Borbonico deve la sua realizzazione al Re Ferdinando II, in realt\u00e0 il sovrano sfrutt\u00f2 i locali del vecchio ospedale, e l'acquisto di casamenti confinanti. Re Carlo di Borbone aveva deciso di destinare ad uso di ospedale per accogliere coloro che si ammalavano durante i lavori di costruzione della Reggia di Caserta. In quell'occasione furono realizzate anche corsie diverse per tenere separati gli schiavi musulmani dai liberi operai cristiani, per i quali venne messa a disposizione una cappella dedicata alla Madonna del Rosario poi inglobata nell'odierna struttura della Chiesa di Santa Croce nuova. L'Ospedale cadde poi in disuso tanto da essere definito nei documenti un'abiura di belve. Nel 1985 fu rilevato dal Comune di Casagiove e presso tale sito \u00e8 in corso un progetto di recupero strutturale denominato \u201claltrareggia\u201d.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di 720 persone (su un totale di abitanti). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nHa sede nel comune la societ\u00e0 di calcio A.S.D. Hermes F.C. Casagiove, fondata nel 1983."}
{"id": "30327", "revid": "123892380", "url": "https://it.wikipedia.org/wiki?curid=30327", "title": "Casal di Principe", "text": "Casal di Principe (\"Casale 'e Principe\" o anche solo \"Casale\" in campano) \u00e8 un comune italiano di abitanti della provincia di Caserta in Campania.\nTra il 1928 ed il 1946 ha costituito, coi vicini comuni di San Cipriano d'Aversa e Casapesenna (fino al 1973, frazione di San Cipriano), il comune di Albanova, appartenente alla provincia di Napoli. \nGeografia fisica.\nDista da Caserta e da Napoli.\nIl comune di Casal di Principe \u00e8 situato nel bel mezzo della pianura di Terra di Lavoro specificamente tra il bacino inferiore del Volturno e l'agro aversano in zona bonificata, a tre chilometri a sud dei Regi Lagni, corsi d'acqua minori che corretti ed inalveati in occasione delle opere di bonifica, costituiscono insieme al fiume Volturno la rete idrografica della zona.\nOrigini del nome.\nDa fonti non meglio identificate sembra che il nome Casal di Principe derivi da un evento risalente al periodo 1458-1490 durante il quale Mattia Corvino fu re d'Ungheria. Sembra che un suo figlio naturale di nome Stanislao abbia attentato alla vita del padre per subentrargli sul trono. Scoperta la tresca, Mattia, che era imparentato con Ferdinando I d'Aragona re di Napoli per averne sposata la figlia Beatrice, fa arrestare il figlio insieme con i complici e, per non ammazzarlo, li espelle dal regno chiedendo per essi ospitalit\u00e0 a Ferdinando I. Viene a loro assegnato un vecchio casale ubicato in una zona malsana e acquitrinosa dell'entroterra, appunto perch\u00e9 doveva essere una punizione.\nDa quel momento nasce, quindi, Casal di Principe, cio\u00e8 il casale dove vive il principe.\nAl di l\u00e0 della veridicit\u00e0 o meno del fatto, oggi troviamo molteplici coincidenze con esso: i nomi Mattia e Stanislao, questo di chiare origini slave, sono molto diffusi a Casal di Principe ed il cognome Corvino \u00e8 addirittura il pi\u00f9 diffuso.\nStoria.\nOrigini.\nLe prime notizie su Casal di Principe risalgono ai tempi della civilt\u00e0 degli Osci, precedente a quella dei romani i quali utilizzarono questa zona come avamposto sul litorale Domizio e vi erano di stanza poche guarnigioni. Inizialmente chiamato solamente Casale, sembra che sia nato dopo la distruzione della vicina Liternum (Patria): infatti l'esercito barbarico lasci\u00f2 ovunque morte, distruzione e terrore nell'animo dei Liternesi, i quali vagarono nelle campagne dando vita ai Locus \"aggregazioni di case\", da uno di questi dovette iniziare Casal di Principe.\nEpoca normanna.\nNel Medioevo Casale fu feudo longobardo, circondato da ogni parte da vaste propriet\u00e0 appartenenti ai monaci certosini benedettini di Monte Cassino, del Volturno, di Cava e di Capua. Nel corso dei secoli si perdono quasi le tracce della sua esistenza e si ritrovano intorno all'anno 1030, in epoca normanna (con Rainulfo Drengot), abbinata ad Aversa che \u00e8 stata per eccellenza citt\u00e0 normanna. Ai tempi della dominazione normanna, Casale dovette subire le vicende dei normanni aversani e capuani.\nEpoca sveva.\nDurante la signoria sveva Casale era feudo della casa Rebursa d'Aversa. In Italia, quando succedettero al trono gli Angioini, la casa Rebursa d'Aversa si ribell\u00f2 e la loro casata venne distrutta. Per questo motivo nel 1263 una parte di Casale fu data a Guglielmo Stendardo (o Estendardo) valoroso cavaliere francese; Carlo Seripando ne compr\u00f2 una parte dalla Regia Corte; Giagnette ne possedette una quinta parte; Ursini possedette interamente Casale e lo vendette con altri luoghi delle vicinanze a Gurrello Aurilia. In seguito il possedimento pass\u00f2 ai figli Raimondo e Pietro Aurilia, il primo conte di Corigliano e il secondo conte di Caiazzo.\nPeriodo moderno.\nNel 1418 Raimondo e Pietro Origlia vendettero il possedimento a Giacomo Gargano (o Galgano), milite di Aversa. Con la morte di costui nel 1422 il feudo pass\u00f2 ai figli Giovanni Milite, Loise, Marinello, Luca e Matteo e cos\u00ec rest\u00f2 feudo della casata Galgano fino al 1754, anno in cui mor\u00ec l'ultimo barone di questa famiglia. Il feudo torn\u00f2 alla Regia Corte. Il 21 marzo 1758 Casale fu elevato a ducato e D. Giuseppe de Rossi ne prese possesso. Con la sua morte avvenuta il 14 marzo 1780 i beni e quindi anche il ducato di Casale fu ereditato dall'unica figlia D. Maria Teresa de Rossi che mor\u00ec alcuni anni dopo nel 1783 a Napoli. Il 3 marzo 1795 fu investito duca di Casale D. Alfonso Sanchez de Luna, primogenito della duchessa D. Maria Teresa de Rossi: costui fu l'ultimo duca e barone di Casale.\nPeriodo fascista.\nIl 9 aprile 1928 il comune di Casal di Principe venne fuso con San Cipriano d'Aversa, formando il comune di Albanova.\nLa comunit\u00e0 Albanovese viveva principalmente di agricoltura, settore che poi \u00e8 andato via via riducendosi a favore dell'edilizia e del terziario cantieristico, il quale oggi occupa la maggior parte della forza lavoro locale.\nUn tempo la coltivazione della canapa era la principale attivit\u00e0 del paese, ma col passare degli anni ha lasciato il posto ai frutteti (pesche, albicocche e mele in prevalenza), e alla coltivazione della barbabietola da zucchero. Ma anche i cereali, specialmente l'avena e il mais, trovano ampi spazi di coltura perch\u00e9 molto utilizzati nella zootecnica, in quanto Casal di Principe \u00e8 uno dei principali centri di allevamento della bufala campana da cui si ricava il latte per la famosa mozzarella che tanta rinomanza ha acquisito negli anni.\nIl secondo dopoguerra.\nNel 1946 il comune di Albanova venne disciolto, e Casal di Principe recuper\u00f2 la propria autonomia. Infatti in Casal di Principe sino a fine ottocento vi \u00e8 la presenza come proprietari terrieri delle famiglie dei duchi De Capoa (oggi Capoluongo da De Capoa Luongo), dei marchesi Diana, della famiglia del cavalier Bevilacqua, della famiglia Coppola discendenti dei Conti di Sarno sino a quando dopo la Prima guerra mondiale, sull\u2019onda dei disordini e delle occupazioni delle fabbriche e delle terre che ci furono in tutta Italia, anche a Casal di Principe i contadini si riunirono in una cooperativa denominata \u201cRisveglio\u201d, che raggiunse oltre 500 iscritti. Essi occuparono i latifondi del marchese Diana e del dottor Bevilacqua in localit\u00e0 Bonito, a differenza dei De Capoa, che avevano i terreni tra Villa Literno e Giugliano in Campania e che non furono occupati. Dopo questo periodo vi fu un innalzamento del benessere tra gli abitanti di Casal di Principe. Ebbe inizio la bonifica del suolo fin dal 1900 con le cosiddette colmate, le quali, col deposito del limo su tutta la zona, dovevano sollevare di vari metri il terreno per renderlo coltivabile ed impedire il formarsi di stagni e laghetti. Tale metodo, perch\u00e9 lungo e dispendioso, nonostante fossero state spese ingenti somme, per creare un canale dal Volturno a tutto il comprensorio, fino ad Ischitella, fu sostituito da un altro metodo, pi\u00f9 sbrigativo, cio\u00e8 l\u2019installazione di idrovore, che prosciugavano l\u2019acqua notte e giorno e asciugavano i terreni che poterono essere utilizzati e messi a coltura.\nL\u2019opera di bonifica fu completata dal fascismo che fece di quest\u2019azione una delle sue principali \u201cbattaglie\u201d e opere di propaganda anche se la malaria non fu eliminata dalle nostre terre.\nLetizia riporta (siamo negli anni \u201c30) \u00abIn Casal di Principe ero Dirigente di un Ambulatorio antimalarico. Fra gli altri obblighi, vi era quello di eseguire non solo la cura dei malarici, ma soprattutto la profilassi, per evitare che le persone si riammalassero o avessero recidive. A tale scopo, oltre a distribuire in ambulatorio del chinino dello Stato, mi recavo, tre, quattro volte, nella stagione estiva, quando pi\u00f9 fervevano i lavori, nelle campagne pi\u00f9 infestate dalle zanzare. (\u2026) Questa terribile malattia, era per gli abitanti del mio paese, un terribile flagello. Quasi un terzo della popolazione ne soffriva ogni anno. Incideva molto sull\u2019economia del paese. I lavoratori colpiti, spesso, rimanevano disoccupati per vari mesi ed era la miseria pi\u00f9 nera per le loro famiglie\u00bb (p.\u00a0165).\nCome sostiene lo stesso autore, la profilassi e la bonifica erano insufficienti per sconfiggere le zanzare. Bisogn\u00f2 arrivare alla produzione del famoso DDT che liber\u00f2 per sempre le terre dalla malaria.\nNei primi decenni del Novecento le terre restavano, in maggioranza, in mano a grandi proprietari terrieri; c\u2019erano poi i \u201cmedi\u201d e i \u201cpiccoli\u201d proprietari, gli affittuari e i braccianti a giornata.\nSi registrava, come in altre parti d\u2019Italia, in particolare del Sud, la piaga del lavoro minorile. Nei lavori agricoli venivano impiegati anche i bambini, fin dall\u2019et\u00e0 di sette/otto anni. \nMonumenti e luoghi d'interesse.\nArchitetture religiose.\nNel territorio comunale sono presenti molti edifici di culto cattolico tra cui le cappelle dedicate ai santi cari alla tradizione locale antica e moderna come santa Lucia e san Biagio. In particolare la chiesa di San Biagio custodisce una reliquia del Santo e un busto in gesso dipinto del santo opera del noto scultore napoletano Achille D'Orsi. Le chiese parrocchiali sono: Parrocchia del Santissimo Salvatore, Santa Maria Preziosa, Spirito Santo e San Nicola di Bari.\nParrocchia SS. Salvatore.\n\u00c8 la chiesa pi\u00f9 importante di Casal di Principe: essa guarda su corso Umberto I. Confina ad oriente con piazza Vittorio Emanuele, a mezzogiorno e ad occidente con la strada pubblica, a settentrione con la casa parrocchiale.\n\u00c8 a tre navate con crociera e misura 36 metri per 15. Gli ornamenti sono di stile barocco. Alle spalle dell'altare maggiore spicca il torno marmoreo della immagine della Santissima Vergine, detta la Preziosa, costruito nel 1933, venticinquesimo anniversario dell'Incoronazione. Vi sono sei altarini. Sulla parete destra vi \u00e8 una tela fatta affrescare da Giulio Pizzella che porta la data del 1633. Sulla chiesa si eleva una magnifica torre campanaria.\nSulle origini della chiesa del Santissimo Salvatore non esiste documentazione: un unico riferimento ci \u00e8 offerto dalle \"Rationes\" ove \u00e8 scritto \"Il sacerdote Nicola di Casandrino per la terza parte della chiesa di San Salvatore in Casal di Principe pagava tre tar\u00ec e grani 10\". Questa notizia \u00e8 del 1324 e c'informa che in quel tempo la chiesa gi\u00e0 esisteva. La documentazione precisa inizia dopo il Concilio di Trento, da quando cio\u00e8 i parroci furono obbligati a risiedere nelle loro parrocchie. Per questa chiesa, a partire dal 1581.\nInoltre presso la Sagrestia \u00e8 conservato un crocifisso ligneo della scuola napoletana del XII secolo e una tavola raffigurante la Vergine datata 1725. Inoltre in una delle cappelle laterali sono custoditi le spoglie mortali della Serva di Dio Suor Maria Raffaela Coppola O.S.C.Cap., religiosa corista delle Monastero delle Trentatr\u00e9 di Napoli.\nParrocchia Spirito Santo.\nLa chiesa dello Spirito Santo \u00e8 di costruzione pi\u00f9 recente, del primo dopoguerra (1918), e quando \u00e8 stata costruita si trovava quasi ai confini: la chiesa \u00e8 ubicata in Piazza Villa (\"sott 'a Vill\" in dialetto).\nLo stile \u00e8 romanico ed \u00e8 ad una sola navata. L'altare maggiore \u00e8 in marmo, di stile pregevole e le decorazioni ci riportano al settecento. Ai due lati porta lo stemma francescano, ci\u00f2 fa pensare che fu prelevata da qualche chiesa francescana d'Aversa. Sulla parte sinistra, nell'entrata, si trova una tela donata da Agostino Caprio, la quale rappresenta la Crocifissione. Lo stile e il simbolo in essa presente, il sole e la luna, che vogliono raffigurare la notte e il giorno, la fanno considerare molto antica, probabilmente del 1300-1400. La trama della composizione si svolge in due piani: la scena del monte con le tre croci in basso a sinistra, pi\u00f9 su il Crocifisso che sta nell'ampiezza del cielo.\nSociet\u00e0.\nEtnie e minoranze straniere.\nAl 31 dicembre 2015 a Casal di Principe risultano residenti cittadini stranieri, ovvero il 4,92% della popolazione. Le nazionalit\u00e0 principali sono:\nReligione.\nPatrona del paese \u00e8 Maria Santissima Preziosa, viene venerata nella chiesa del Santissimo Salvatore e condivisa con l'omonima Parrocchia sita in via Maria SS. Preziosa (traversa di Corso Dante). Vi sono leggende che fanno risalire l'origine dell'effige all'evangelista San Luca.\nUna solenne processione che coinvolge tutta la cittadinanza accompagna l'effigie della Vergine, il marted\u00ec in Albis, dalla Chiesa del Santissimo Salvatore alla chiesa di Maria Santissima Preziosa. A settembre l'immagine viene riportata nella Chiesa madre.\nL'8 settembre 1908 fu celebrata per la prima volta la solenne incoronazione della patrona del paese. L'evento si \u00e8 poi ripetuto nel 1958 e nel 1988. L'11 settembre 2008, nello stadio comunale, \u00e8 stato celebrato il centenario dell'incoronazione dell'effigie di Maria Santissima Preziosa, alla presenza del cardinale Crescenzio Sepe e di circa trentamila persone. La cerimonia \u00e8 stata dedicata alla memoria di don Giuseppe Diana.\nLeggenda del Santo Patrono.\nSi dice che una statua raffigurante il volto di Santa Maria Preziosa si trovava ad Aversa e molti rappresentanti dei rispettivi paesi la volevano come Patrono del proprio paese, ma nessuno riusciva a spostarla. Un giorno andarono dei bambini di Casal di Principe e riuscirono a trasportarla facilmente nel loro paese. Fu da allora che Santa Maria Preziosa divenne patrona di Casal di Principe.\nLingue e dialetti.\nAccanto all'italiano \u00e8 diffuso il dialetto casalese, una versione del napoletano parlato anche a San Cipriano d'Aversa e Casapesenna (ed, in misura minore, a Villa Literno, Villa di Briano e San Marcellino), diretta filiazione del latino. Nel casalese \u00e8 particolarmente accentuata la metafonia (cambiamento di vocale) sia di genere che tra singolare e plurale (gruosso/grossa = grande; cane/ch\u00e8ni= cane/i). Altra caratteristica \u00e8 un diffuso rotacismo (trasformazione della D in R). Il diffuso rotacismo distingue il casalese dal napoletano. La caratteristica pi\u00f9 peculiare del casalese \u00e8 la trasformazione della a tonica in \u00e8 es: mang\u00e8te r'e cheni = mangiato dai cani. .\nCamorra.\nCasal di Principe \u00e8, insieme a San Cipriano d'Aversa, il paese d'origine di molti esponenti del clan mafioso dei casalesi, le cui attivit\u00e0 illegali si diramano in ampi settori dell'economia locale e regionale, con ramificazioni persino internazionali.\nDel paese ha scritto Roberto Saviano nel suo romanzo \"Gomorra\", individuandolo come il centro indiscusso della camorra casertana. Dopo l'uscita del libro, su volere del Ministero dell'Interno, a Casal di Principe sono stati rafforzati i posti di blocco che ora avvengono sempre con i Carabinieri, Guardia di Finanza, Polizia di Stato ed Esercito.\nL'amministrazione del comune \u00e8 stata sciolta tre volte per infiltrazioni camorristiche\nCultura.\nIstruzione.\nScuole.\nDopo la creazione degli Istituti Comprensivi, le scuole pubbliche del Primo Grado di Istruzione (infanzia, primaria e scuola media) sono state raggruppate in due Istituti Comprensivi Pubblici. Sono inoltre presenti due istituzioni scolastiche paritarie private.\nGli istituti superiori sono: l'Istituto Tecnico Commerciale Statale \"Guido Carli\" e il Liceo Socio Psico Pedagogico (paritario)\" Maria SS. Preziosa\".\nEconomia.\nCasal di Principe \u00e8 conosciuta per la produzione della mozzarella di bufala campana, che viene esportata in tutto il mondo. A discapito delle proprie origini contadine, oggi la citt\u00e0 \u00e8 diventata un centro propulsore del commercio e dell'imprenditoria in genere.\nAgricoltura.\nL'agricoltura si basa sulla coltivazione di barbabietole da zucchero, pomodori, granturco e ortaggi; la frutta pi\u00f9 coltivata \u00e8 la mela \"annurca\" e la pesca anche detta nel dialetto \u201cpercoca\u201d\nIndustria.\nIl comune \u00e8 scarsamente industrializzato e le poche realt\u00e0 presenti riguardano l'industria del gas, quella della produzione di fili elettrici e affini all'elettricit\u00e0 e le vernici.\nTurismo.\nL'unico turismo presente \u00e8 quello religioso, soprattutto legato a Maria Santissima Preziosa e a don Giuseppe Diana.\nInfrastrutture e trasporti.\nStrade.\nCasal di Principe ha uno svincolo sulla SS 7 bis var Asse di supporto Nola-Villa Literno.\nLe strade provinciali che attraversano il territorio comunale sono:\nFerrovie.\nLa localit\u00e0 \u00e8 servita dalla fermata di Albanova, che sorge nell'adiacente comune di San Cipriano d'Aversa. Tale fermata \u00e8 posta sul tronco comune alle linee Roma-Formia-Napoli e Villa Literno-Cancello ed \u00e8 servita da treni regionali svolti da Trenitalia nell'ambito del contratto di servizio stipulato con la Regione Campania.\nFra il 1912 e il 1960 il comune era collegato con Napoli mediante la tranvia Aversa-Albanova, costruita per iniziativa della societ\u00e0 belga Soci\u00e9t\u00e9 Anonyme des Tramways Provinciaux (SATP).\nMobilit\u00e0 urbana.\nIl comune \u00e8 servito dalle autolinee suburbane operate dalla CTP, societ\u00e0 aderente al consorzio UnicoCampania.\nSport.\nA Casal di Principe ha sede la societ\u00e0 ASD Albanova Calcio ,che dalla stagione 2018/2019 partecipa al campionato di Eccellenza, e la societ\u00e0 ASD Casal di Principe 81033. Entrambe le squadre disputano le gare casalinghe presso lo stadio comunale intitolato ad Angelo Scalzone."}
{"id": "30329", "revid": "20768", "url": "https://it.wikipedia.org/wiki?curid=30329", "title": "Casapesenna", "text": "Casapesenna (\"Casapes\u00e9lle\" in campano) \u00e8 un comune italiano di abitanti della provincia di Caserta in Campania.\nGeografia fisica.\n\u00c8 situato nella pianura campana, nel territorio dell'agro aversano.\nOrigini del nome.\n, in quanto il vecchio Palazzo Baronale era un luogo dove i cavalli venivano equipaggiati di selle e riforniti di ferri.\nStoria.\nIn epoca normanna rientrava nei domini della contea di Aversa. Il feudo appartenne agli esponenti di diverse casate, quali Roberto Ambrosio di Sanseverino, conte di Caiazzo, e Giacomo Mormile, e successivamente pass\u00f2 ai Bonito.\nFin dai tempi della Terra di Lavoro, dal 1927 al 1945 fece parte insieme a tutto il casertano della provincia di Napoli, in quanto parte del comune di Albanova, nato nel 1928 dall'unione con i comuni di San Cipriano d'Aversa e Casal di Principe. Nel 1973 divenne comune autonomo mediante scorporo da San Cipriano d'Aversa.\nSociet\u00e0.\nLingue e dialetti.\nAccanto all'italiano \u00e8 diffuso il dialetto casalese, una versione del napoletano parlato anche a San Cipriano d'Aversa, Casal di Principe e Frignano (ed, in misura minore, a Villa Literno, Villa di Briano e San Marcellino), diretta filiazione del latino. Presenta delle particolarit\u00e0 fonetiche, morfologiche e sintattiche diverse dal napoletano. Una delle peculiarit\u00e0 \u00e8 di sostituire la lettera A con la lettera E. Un comune esempio \u00e8 quello di modificare l'espressione idiomatica \"staj accis\" (utilizzata per indicare persone miserevoli) in \"stej accis\".\nCultura.\nBiblioteca.\nLa biblioteca \u00e8 situata presso la piazza A. Petrillo, all'interno delle casa comunale.\nInfrastrutture e trasporti.\nLa stazione ferroviaria pi\u00f9 vicina \u00e8 la Stazione di Albanova. Il paese era attraversato dagli autobus della compagnia CTP (compagnia trasporti pubblici Napoli).\nStrade.\nLe strade provinciali presenti sul territorio comunale sono:\n\"Strada Provinciale 200 San Marcellino-Casapesenna (Corso Europa).\"\n\"Strada Provinciale 340 Variante di Casapesenna (Via Calitta).\"\nAmministrazione.\nL'amministrazione di questo comune \u00e8 stata sciolta 3 volte per infiltrazioni camorristiche. Presso il Centro Sociale dedicato alla memoria di Antonio Cangiano (Sindaco di Casapesenna 1993-1996) ferito gravemente in un attentato di camorra nell'ottobre del 1988, \u00e8 presente la sede di \"Libera Associazioni nomi e numeri contro le Mafie (Presidio locale di Libera).\"\nComune sciolto per infiltrazioni mafiose nel 2012 dal Governo Monti. Dal 2014 \u00e8 amministrato dalla nuova giunta comunale avente come sindaco Marcello De Rosa."}
{"id": "30330", "revid": "125821911", "url": "https://it.wikipedia.org/wiki?curid=30330", "title": "Casapulla", "text": "Casapulla (\"Casap\u00f9ll\u00eb\" in campano) \u00e8 un comune italiano di abitanti della provincia di Caserta in Campania.\nOrigini del nome.\n\"Casapulla\" deriva da \"Casapulus\", visto che in passato era chiamata \"Casa Apollonis\", o anche \"Casapollo,\" in riferimento al dio Apollo, a cui era dedicato un tempio in zona. Secondo alcuni il nome deriva da \"casa\" e da \"pullus\" che in latino pu\u00f2 voler dire: \n1) scuro, bruno \n2) pulito, da \"pullus purulus\" \n3) da \"paululus\", casa nuova o casa piccola.\nSecondo Mario Falso, il toponimo Casapulla \u00e8 un composto di \"casa\", piccolo agglomerato di abitazioni, e di \"pulla\", aggettivo latino col significato di \"giovane\", cio\u00e8 nuovo; quindi, l'etimologia rappresenta un agglomerato costituito da alcune abitazioni nuove, costruite lungo e in prossimit\u00e0 del percorso della Via Appia.\nStoria.\nLa storia di Casapulla ha origine incerta. La zona fu sicuramente abitata in epoca antica dai romani che nel 59 a.C. colonizzarono tra il Volturno e il Savone. L'abitato per\u00f2 come conosciuto oggi si \u00e8 formato solo in epoca medioevale. Dal Medioevo fino alla costituzione del comune avvenuta il 18 marzo 1861 la storia \u00e8 incerta. Fece da prima parte della provincia di Terra di Lavoro per poi passare alla vecchia provincia di Napoli nel 1927. Il 1\u00ba gennaio 1931, il governo fascista sopprime i comuni di Casapulla, Curti e San Prisco e accorpa i loro territori al comune di Santa Maria Capua Vetere. Casapulla riotterr\u00e0 la propria indipendenza amministrativa il 1\u00ba gennaio 1947 ad opera del Decreto Legislativo Presidenziale N. 17 del 31/10/1946\u00a0\u2013 Gazzetta Ufficiale della Repubblica n.289 del 19/12/1946. Il 30 maggio del 2000 la citt\u00e0 risalt\u00f2 alla cronaca locale e nazionale per l'apparizione di un presunto volto sacro presso la facciata di un locale in ristrutturazione sulla Nazionale Appia. In realt\u00e0 alcuni giorni dopo si scopr\u00ec che l'immagine altro non era che la riemersione sulla faccia di un precedente ritratto di Che Guevara.\nMonumenti e luoghi d'interesse.\nArchitetture religiose.\nChiesa di Sant'Elpidio (o della Sacra Famiglia).\n\u00c8 la chiesa principale di Casapulla situata nel centro storico della citt\u00e0, in piazza Giovanni XXIII . \u00c8 in stile tardo barocco. La tradizione tramanda che sia stata eretta nel V secolo dallo stesso sant'Elpidio vescovo di Atella. In precedenza sulle sue basi vi era un tempio dedicato al dio greco Apollo. Sant'Elpidio, scacciato dall'Africa perch\u00e9 cristiano insieme ad altri dodici vescovi o preti, fu imbarcato con questi su un veliero in condizioni pessime, in modo che finissero divorati dagli squali, ma la leggenda dice che un angelo scese dal cielo e guid\u00f2 il veliero fino al porto di Castel Volturno, in Campania. Sant'Elpidio fu anche vescovo di Atella ai tempi di papa Siricio. And\u00f2 a Casapulla e, con non poche fatiche, fece distruggere il tempio di Apollo e costruire sulle macerie la chiesa dedicata alla Sacra Famiglia. Di essa vi \u00e8 gi\u00e0 menzione in una bolla papale di Alessandro III del 1174 e in dei tariffari di tasse dovute alla Camera Apostolica del 1326, 1327 e 1375.\nFu consacrata il 26 luglio 1467 dal vescovo Calvi Angelo Mazziotta, che era il vicario dell'allora arcivescovo di Capua Giordano Caetani. La nobilt\u00e0 locale ha adornato la chiesa con varie decorazioni tanto da procedere alla sua quasi integrale ricostruzione tra il 1789 e il 1791 richiamando, stilisticamente, il Palazzo reale di Caserta. Nel 1811 si procedette anche alla sistemazione della facciata secondo i canoni dell'ordine toscano. Nello stesso periodo fu anche ultimata la torre campanaria. All'interno della chiesa c'\u00e8 una cappella detta del Monte dei Morti. C'\u00e8 anche un presepe che viene esposto al pubblico nei periodi di Avvento e Natale. Nella chiesa \u00e8 inoltre custodito un quadro, denominato \"Madonna delle lacrime\", dal quale sarebbero sgorgate lacrime dal 25 febbraio al 16 marzo del 1955..\nAltre architetture religiose sono.\nArchitetture civili.\nPalazzi.\nCasapulla \u00e8 sede di vari palazzi di importanza storico culturale: \nCultura.\nScuole.\nCasapulla ha solo un istituto: l'I.C.A.S. (Istituto Comprensivo Autonomo Statale) \"Giacomo Stroffolini\". L'istituto possiede 5 plessi, di cui due in via Rimembranza, la sede media centrale e un plesso elementare e materno; uno in via J. F. Kennedy, la succursale media ed elementare; uno in via Pizzetti, elementare; ed uno in via Giacomo Puccini, materna.\nReligione.\nLa festa di Sant'Elpidio, patrono del comune, si celebra ogni 26 maggio.\nEconomia.\nA Casapulla \u00e8 sviluppato in particolare il commercio, dato che si trova su una delle strade pi\u00f9 importanti della provincia, la via Appia. Purtroppo, col tempo, la nascita di numerosi centri commerciali ha comportato la diminuzione dell'importanza delle attivit\u00e0 commerciali che risiedono a Casapulla.\nAmministrazione.\nDi seguito l'elenco dei sindaci da quando \u00e8 presente l'elezione diretta del sindaco da parte dei cittadini (cio\u00e8 1995):\nSport.\nCasapulla \u00e8 sede di varie Associazioni Sportive.\nTra le varie iniziative e vittorie si annovera:\nASD Tifata Runners Caserta. societ\u00e0 di podismo"}
{"id": "30331", "revid": "287204", "url": "https://it.wikipedia.org/wiki?curid=30331", "title": "Castel Campagnano", "text": "Castel Campagnano (\"Camp\u00e0nn\u00e0n\u00eb\" in campano) \u00e8 un comune italiano di abitanti della provincia di Caserta in Campania.\nCon frazione Squille \u00e8 fiancheggiato dal fiume Volturno.\nStoria.\nReperti d'epoca romana sono stati rinvenuti negli anni addietro nella frazione Squille.\nNel Medioevo venne citato con il nome di \"castrum Campanianum\".\nNel 1383 fu sede della battaglia fra Carlo III di Napoli e Luigi I d'Angi\u00f2.\nFino al 1862 fu chiamato solo con il nome di \"Campagnano\" per poi divenire \"Castello di Campagnano\"\nDal 1916 si chiama con l'attuale nome.\nDurante la seconda guerra mondiale, nella notte tra 13 e 14 ottobre 1943, il paese fu liberato da truppe americane.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista."}
{"id": "30333", "revid": "1718925", "url": "https://it.wikipedia.org/wiki?curid=30333", "title": "Castel Volturno", "text": "Castel Volturno \u00e8 un comune italiano di abitanti situato nella provincia di Caserta in Campania; il suo litorale \u00e8 compreso nel Golfo di Gaeta.\nStoria.\nEt\u00e0 antica.\nSituato all'estremit\u00e0 della pianura campana nell'ultima propaggine dei Mazzoni, fu abitato prima dagli Opici, poi dagli Etruschi, che eressero la citt\u00e0 di \"Volturnum\", e successivamente dagli Osci. L'abitato svolgeva la funzione di \"emporium\", cio\u00e8 di raccolta e mercato delle merci prodotte dall'intero basso bacino del Volturno, ed era crocevia obbligato per chi dal mare voleva inoltrarsi nell'interno e raggiungere il porto di Casilunum sul Volturno e da qui l'antica citt\u00e0 di Capua.\nI Romani, durante la seconda guerra punica (215 a.C.), rinforzarono le mura della citt\u00e0 affinch\u00e9 facesse da riparo alla loro flotta, che di qui transitava per raggiungere Capua occupata da Annibale. Nel 194 a.C. Volturnum divent\u00f2 colonia romana e accolse trecento famiglie di cittadini romani entro le proprie mura. Dopo la morte di Cesare (44 a.C.), sub\u00ec un'incursione da parte di Menecrate, liberto di Sesto Pompeo, che ne distrusse il porto. L'imperatore Augusto vi invi\u00f2 una nuova colonia di cittadini romani e nel 95 d.C. l'imperatore Domiziano vi fece costruire la \"Domitiana\", strada che ancora oggi porta il suo nome, e un superbo ponte che univa le due sponde del fiume. All'ardita impresa il poeta Stazio dedic\u00f2 la terza poesia del quarto libro delle \"Silvae\".\nMedioevo.\nLa diffusione del cristianesimo a Volturnum, nel IV secolo, si deve a San Castrese, la citt\u00e0 fu sede vescovile dal V secolo in poi, come testimoniano le sottoscrizioni del vescovo Paschasius ai concili romani del 499, 501 e 502. La citt\u00e0 romana di Volturnum, con la caduta dell'Impero romano d'Occidente, le invasioni barbariche e il crollo del ponte domizianeo perse il suo prestigio. Nell'806 Grimoaldo III, principe di Benevento don\u00f2 il porto di Volturnum all'Abbazia di Montecassino, al tempo dell'abate Teodomaro. Nell'841 la citt\u00e0 sub\u00ec devastazioni e distruzioni ad opera dei Saraceni e fu abbandonata.\nDopo l'856 il vescovo longobardo Radiperto, su un'arcata superstite del ponte domizianeo, fece erigere un castello fortificato e ricostru\u00ec la chiesa che raccoglieva le spoglie di San Castrese. Nell'988 erano conti di Castri maris Volturni i fratelli longobardi Daoferi e Daoferio, dopo il 1062 il normanno Riccardo I conte di Aversa don\u00f2 nuovamente il castello di Volturnum al Monastero di Montecassino; nel 1128 Roberto II (1127-1157), ultimo discendente dei conti normanni di Aversa, concesse allo stesso monastero di Montecassino il privilegio di pescare nel mare e nel fiume di tutto il territorio di Castello a mare del Volturno; durante il regno di Ruggero II re di Sicilia (1127-1154), il castello fu tolto a Ugone conte di Boiano, che lo aveva occupato.\nL'imperatore Federico II di Svevia, nel 1206, lo cedette alla mensa arcivescovile di Capua; nel 1304 Carlo d'Angi\u00f2 lo fece custodire dal capitano della stessa citt\u00e0 di Capua come piazzaforte militare; Ladislao (1386-1414) lo don\u00f2 a Jacopo Sannazaro nonno dell'omonimo poeta, mentre la regina Giovanna II (1414-1435) lo recuper\u00f2 come bene della corona, cos\u00ec che il nuovo sovrano Alfonso I d'Aragona lo don\u00f2 alla figlia Eleonora e questa lo port\u00f2 in dote al marito Marino Marzano duca di Sessa. \nEt\u00e0 moderna.\nIl Marzano perdette il castello per essersi ribellato al cognato Ferrante I d'Aragona re di Napoli (1459-1496), il quale per occuparlo dovette farlo assediare nel 1460 da Antonio Piccolomini e questi, per entrarvi, dovette far giungere da Napoli delle bombarde che abbatterono parte delle mura.\nL'anno dopo il sovrano lo vendette per 4.387 ducati dalla citt\u00e0 di Capua, che lo tenne in suo possesso fino all'abolizione della feudalit\u00e0 nel 1810. \nEt\u00e0 contemporanea.\nNel 1812 fu creato comune autonomo ed ebbe come primo sindaco Giuseppe Toscano, da allora in poi segu\u00ec le vicende storiche e politiche del Regno delle Due Sicilie, dal 1860 quelle del Regno d'Italia e dal 1945 quelle della Repubblica Italiana.\nCastel Volturno, da castello fortificato a piccolo borgo agricolo, ha subito una notevole trasformazione grazie ad alcune bonifiche del governo Mussoloni durante il ventennio fascista e dal 1954, quando ultimata la nuova via Domiziana e il nuovo ponte sul fiume Volturno, ha conosciuto un rapido e disordinato sviluppo edilizio, dovuto anche alla creazione di centri turistico balneari come Pinetamare e Baia Verde.\nCon fatica tra gli anni 1970 e 1980, il territorio ha cercato di limitare i danni di un'urbanizzazione disorganizzata tipica un po' di tutto il paese, con gli importanti successi dell'istituzione di due importanti parchi, ritenuti tra i pi\u00f9 interessanti del Mediterraneo: la Riserva naturale Castel Volturno e la Riserva naturale dei Variconi detta Oasi di Castel Volturno comprese nella Riserva naturale Foce Volturno - Costa di Licola, ovvero nell'Ecoparco del Mediterraneo.\nA partire dagli anni 1990 gli ultimi anni Castel Volturno \u00e8 salito alla ribalta giornalistica a causa di alcuni episodi legati alla presenza malavitosa avvenuti in frazioni del territorio comunale. Tra questi il pi\u00f9 noto \u00e8 certamente il cos\u00ec detto massacro di San Gennaro, avvenuto nel 2008 nella frazione di Baia Verde e Ischitella in cui morirono sette persone. L'indignazione seguita alla strage ha dato vita ad alcune iniziative, tra le quali il concerto del 5 novembre successivo, dedicato alle vittime; durante questo concerto la cantautrice sudafricana Miriam Makeba accus\u00f2 un malore che poche ore dopo la condusse alla morte.\nGeografia fisica.\nIl centro storico sorge sulla sponda sinistra del fiume Volturno, sull'ultima ansa che questo forma prima di sfociare nel golfo di Gaeta nel mar Tirreno. Il territorio comunale si estende su una superficie di 72,23\u00a0km\u00b2 e possiede 25\u00a0km di spiaggia e 10 di pineta. La parte meridionale del territorio (Villaggio Coppola, Marina d'Ischitella e Marina di Lago Patria) \u00e8 parte integrante dell'Area Metropolitana di Napoli, incuneandosi tra l'Agro Aversano ed il Giuglianese. Il nome deriva dalla presenza sulle sponde del fiume Volturno di un castello.\nMonumenti e luoghi d'interesse.\nArchitetture religiose.\nChiesa dell'Annunziata.\nLa chiesa dell'Annunziata \u00e8 situata nell'omonima piazza nel centro storico cittadino. La chiesa fu eretta nel Cinquecento, ma fu pi\u00f9 volte rimaneggiata nel corso dei secoli: l'attuale impianto, insieme alla torre campanaria, risale al Settecento. Contiene importanti opere come una pala del Quattrocento e alcune lastre tombali di elaborata fattura.\nCappella di San Castrese.\nAl centro del lato sinistro di Largo San Castrese, nel borgo murato del castello, si trova la cappella di San Castrese, dedicata al santo patrono della citt\u00e0 San Castrese. La cappella \u00e8 costituita da un solo vano ed \u00e8 inserita in un edificio composto da due piani. A piano terra sono disposti tre vani: nel primo \u00e8 situata la scala che conduce al piano superiore, la seconda funge da sagrestia, nella terza \u00e8 situata la cappella vera e propria, preceduta da un portone d'ingresso sormontato da una piccola finestra ovale, inserita in un triangolo di stucco. La cappella \u00e8 impostata su una navata unica rettangolare di 4,40x7,80 metri: l'altare \u00e8 posto sul fondo, all'interno di una nicchia inquadrata da due lesene di ordine ionico. Sulle pareti \u00e8 raffigurata, tramite affreschi, la storia della vita di San Castrese.\nI vari episodi sono posti in sei pannelli rettangolari, divisi tra loro dalle personificazioni della Fede, dell'Obbedienza, della Nobilt\u00e0 e della Religione. Le vicende narrate iniziano dal lato sinistro: nel primo pannello \u00e8 rappresentato San Castrese cacciato dall'Africa, nel secondo il Santo \u00e8 raffigurato su una nave insieme ad altri martiri, nel terzo il Presule \u00e8 giunto alla foce del Volturno, tutti i passeggeri sono scesi dall'imbarcazione e ad essi \u00e8 apparso il Signore e San Pietro tra gli Angeli.\nSul lato destro della navata, San Castrese \u00e8 raffigurato, nel quarto pannello, al centro della piazza del castello sulla soglia della futura cappella, mentre predica ai fedeli; nel quinto riquadro opera il miracolo sul nobile Aristodemo suo persecutore che, malato, \u00e8 trasportato in lettiga dai soldati al cospetto del Santo; nel sesto il Vescovo \u00e8 raffigurato sul letto di morte attorniato dai fedeli e visitato dal Signore e dagli Angeli. Sotto la volta della cappella \u00e8 rappresentato San Castrese in gloria tra gli angeli che, dall'alto del cielo, veglia sul territorio di Castel Volturno, di cui \u00e8 raffigurato il castello posto alla foce del fiume Volturno. I dipinti sono opera, come si legge dalla firma posta in questa ultima raffigurazione descritta, di Domenico Ferraro di Casagiove e sono stati eseguiti nel 1950.\nCappella di San Rocco.\nLa Cappella si trova nell'omonima Via San Rocco, nel centro storico di Castel Volturno, e fu edificata nel 1766 per volere dei fedeli nella zona per poter invocare l'aiuto di San Rocco in caso di pestilenze. L'edificio ha una facciata a capanna, con un grande portone in legno al centro, lesene decorative ai margini del prospetto e un timpano triangolare in sommit\u00e0. L'interno \u00e8 costituito da una sola navata con altare centrale, rifatto nel 1983. Sull'altare si trova un quadro di Luigi Panarella del 1968 che raffigura San Rocco in ginocchio al quale \u00e8 apparsa la Vergine con in braccio il Bambino Ges\u00f9. Sul lato sinistro, incastonata nel muro, vi \u00e8 una grande nicchia dove \u00e8 conservata una grande statua del santo. Sul lato destro vi \u00e8 una piccola acquasantiera a forma di conchiglia. Il pavimento in maioliche a rombi bianchi e neri \u00e8 di antica fattura.\nCappella di Maria Santissima della Civita.\nLa cappella della Madonna delle Grazie si trova in via Maria Santa della Civita, nel centro storico di Castel Volturno, costruita nel luogo dove sorgeva l'antica citt\u00e0 romana di Volturnum, perci\u00f2 detta della Civita. La chiesetta ha sul davanti un lungo cortile racchiuso da mura, con all'ingresso un cancello di ferro. La forma della costruzione \u00e8 a capanna, sul portone di accesso, all'unica navata di cui si compone la chiesetta, vi \u00e8 una finestra circolare. L'abside si presenta con al centro un altare di pietra sul quale \u00e8 posto un quadro della Madonna delle Grazie di recente fattura, racchiuso tra quattro archi, di cui tre addossati alle pareti. La cappella conserva una statua lignea della Vergine Assunta in cielo, sospesa su una nuvola retta da due piccole teste di Angeli.\nArchitetture civili e militari.\nIl Castello e il Borgo san Castrese.\nIl castello di Castel Volturno era la principale struttura difensiva di Castel Volturno, situata sull'ultima ansa disegnata dal fiume Volturno prima di sfociare nel Mar Tirreno. Al nucleo originario, probabilmente dell'XI secolo, si sono aggiunte nei secoli numerose strutture, unite a rifacimenti spesso pesanti: attualmente, il castello si presenta con la veste assunta durante i restauri del Seicento e del Settecento.\nTorre di Patria.\nLa torre di Patria, situata al km. 43 della via Domiziana in localit\u00e0 Lago Patria, \u00e8 tra gli esempi di torri di avvistamento e di difesa quella che si \u00e8 meglio conservata, tra le tante che sorgevano lungo tutta la costa domiziana, nonostante le trasformazioni subite nel corso dei secoli. L'origine del nome della localit\u00e0 \u00e8 da attribuirsi alla frase \"Ingrata Patria nec ossa quidem mea habes\" pronunciata, secondo quanto scrive Valerio Massimo, da Publio Cornelio Scipione l'Africano, che dopo la vittoria di Zama su Annibale si ritir\u00f2 in esilio volontario nella citt\u00e0 di Liternum, dove mor\u00ec nel 183 a.C. e dove fu seppellito, in un grande sepolcro sormontato da una statua, che fu visitato da Livio e Seneca. La tradizione vuole che l'attuale torre sia sta fabbricata con i ruderi della tomba del grande condottiero romano. Secondo alcuni storici, fu fatta costruire dagli Aversani nel 1421 per difendere la costa dalle incursioni dei Saraceni, mentre secondo altri fu eretta dagli Aragonesi e venduta dal re di Napoli Ferrante d'Aragona alla citt\u00e0 di Aversa nel 1467.\nL'impianto dell'edificio rientra nella tipologia delle tipiche torri fortificate, sorte sia per l'avvistamento dei nemici, che giungevano dal mare, sia per il controllo delle rotte di contrabbando. La sua funzione era di raccogliere, in caso di pericolo, i segnali luminosi o di fumo provenienti dalle altre torri e di ritrasmetterli a quella successiva. La costruzione ha la forma di una piramide tronca con base quadrata, ha un lato di 11,40 metri, e un'altezza di 15 metri. L'interno si articola su tre piani coperti con volte a botte, adibiti anticamente a magazzino la parte inferiore, ad alloggio il primo piano e a batteria il terzo. Il piano terra conserva una cisterna, che serviva per raccogliere l'acqua piovana proveniente dalla copertura mediante un cunicolo canale, che dal tetto raggiungeva la cisterna. Gli armamenti erano posizionati in alto nella zona contornata a caditoie, che impedivano l'assedio ravvicinato.\nSociet\u00e0.\nEtnie e minoranze straniere.\nSecondo le statistiche ufficiali ISTAT al 31 dicembre 2019 la popolazione straniera residente nel comune sarebbe stata di 4352 persone, pari al 16,8% della popolazione. Le nazionalit\u00e0 maggiormente rappresentate in base alla loro percentuale sul totale della popolazione immigrata erano:\nCultura.\nNel 2017, \u00e8 stato istituito a Castel Volturno il MIACE \u2013 Museo Internazionale di Arte Contemporanea dell'Euromediterraneo, museo di arte contemporanea comprendente anche 12 laboratori tematici e attivit\u00e0 culturali e scientifiche.\nSport.\nA Castel Volturno ha sede il centro sportivo del Napoli.\nA Castel Volturno c'\u00e8 un campo di golf a 18 buche. Si possono fare corsi di sci nautico, passeggiate a cavallo, e piscina."}
{"id": "30334", "revid": "287204", "url": "https://it.wikipedia.org/wiki?curid=30334", "title": "Castel di Sasso", "text": "Castel di Sasso \u00e8 un comune italiano di abitanti della provincia di Caserta in Campania. \u00c8 sito ai piedi del \"Monte Friento\", una delle punte della catena dei Monti Trebulani.\nIl comune \u00e8 sprovvisto di un unico centro cittadino, pertanto \u00e8 suddiviso in piccole frazioni e localit\u00e0: Sasso (principale), Prea, Strangolagalli e Cisterna sono le frazioni; Buonuomini, Arbusti, Defenza, Morrone, Maranisi e San Marco (oggi, quest'ultima ospita la sede dell'edificio comunale, pertanto un comune sparso) sono, invece, le localit\u00e0.\nGeografia fisica.\nIl comune ha un'estensione di 20,32\u00a0km quadrati ed un territorio prevalentemente collinare, facente parte della Comunit\u00e0 Montana del Monte Maggiore.\nStoria.\nCastel di Sasso \u00e8 stato, nel 1753, paese natale di Decio Coletti, patriota che si distinse per la sua accesa lotta alla libert\u00e0. In sede comunale \u00e8 possibile osservare un tributo monumentale, donato dai cittadini, in sua memoria.\nIl comune fino al 1806 comprendeva anche Villa Santa Croce.\nIl ruolo di capoluogo era inizialmente del borgo di Sasso, poi venne assunto dalla frazione di Prea, dal 1867 da quella di Strangolagalli ed infine, dal 1988 dalla pi\u00f9 moderna localit\u00e0 di San Marco.\nNell'ottobre 1943, il territorio comunale di Castel di Sasso fu attraversato da truppe americane nel contesto della Campagna d'Italia durante la seconda guerra mondiale: il 14 ottobre un battaglione americano venne respinto dai tedeschi a sud di Cisterna, ed un altro raggiunse nella notte Prea. All'alba del 17 ottobre gli americani comandati dal generale Lucian Truscott, dopo aver affrontato una dura resistenza tedesca, entrarono nell'abitato di Villa Liberi.\nMonumenti e luoghi d'interesse.\nSono notevoli, subito fuori dall'abitato del paese, gli affreschi della cappella semidiroccata del vecchio cimitero, in stile bizantino, probabile emanazione degli affreschi della vicina Basilica di S.Michele a Sant'Angelo in Formis.\nAll'interno del comune vi sono principalmente due antichi borghi, quello medioevale di Sasso, dove sono presenti i ruderi della cinta muraria dell'antica fortezza e della chiesa di San Biagio extra moenia, e quello tardo medioevale, in parte in stile catalano, di Vallata.\nSociet\u00e0.\nTradizioni e folclore.\nIl 3 febbraio di ogni anno, si tiene la festa del santo patrono Biagio, e il paese viene affollato di fedeli."}
{"id": "30335", "revid": "628767", "url": "https://it.wikipedia.org/wiki?curid=30335", "title": "Castello del Matese", "text": "Castello del Matese (fino al 1970 \"Castello d'Alife\", \"Ng\u00f2ppe 'a Casti\u00e8lle\" in campano) \u00e8 un comune italiano di 1.441 abitanti della provincia di Caserta in Campania.\nGeografia fisica.\nCastello del Matese \u00e8 sito a ridosso del confine tra Campania e Molise, a sud di San Gregorio Matese ed a nord di Piedimonte Matese.\nIl territorio comunale consta di un centro abitato e di una superficie edificabile ed agricola per un totale di 21,48\u00a0km\u00b2.\nIl paese si trova a 476 metri sul livello del mare, su una \"terrazza\" fra le valli del Rivo e del Torano.\nL'attuale territorio comunale \u00e8 stato stabilito nel 1853.\nStoria.\nIl paese ha origini sannite, ed \u00e8 sempre stato usato come roccaforte difensiva , sotto i normanni come quasi tutti i castelli del sud fu fortificato a scopo difensivo.\nCitato per la prima volta da Tito Livio in due passi (guerre sannitiche X.14 e guerre puniche XXVI.18), nel XIII secolo fu sede di un primo assedio da parte delle forze guelfe contro Tommaso d'Aquino, signore ghibellino del luogo. Nel 1460 fu sede di un altro assedio perpetrato dall'esercito baronale ribelle a Ferdinando I d'Aragona. Si era schierato a favore di quest'ultimo il conte Onorato Gaetani, signore di Piedimonte.\nIl paese dipendeva amministrativamente da Piedimonte ed i cittadini di Castello eleggevano ogni anno sei consiglieri che li rappresentavano nell'Universitas del capoluogo di contea.\nIl 12 febbraio 1752 ottenne l'autonomia amministrativa, ma il piccolo centro, a causa della mancanza di risorse economiche, richiese nuovamente l'unione con Piedimonte nel 1762. Torn\u00f2 indipendente nel 1803 chiamandosi \"Castello di Piedimonte\". La denominazione mut\u00f2 in \"Castello d'Alife\" nel 1862 e in \"Castello del Matese\" il 13 agosto 1970.\nDal 1890 al 1920 il paese conobbe un periodo di prosperit\u00e0, grazie anche alle rimesse in denaro e oro provenienti dai castellani emigrati all'estero, tanto che la cittadina fu soprannominata \"banca del Circondario\".\nNel 1912 venne costruita la strada carrozzabile che ha agevolato lo sviluppo economico della zona.\nNel 1920 \u00e8 stata raggiunta dall'elettrodotto.\nDal 1927 al 1945 appartenne alla provincia di Benevento, a seguito della temporanea soppressione della provincia di Caserta in epoca fascista.\nIl 29 dicembre 2013 un sisma con magnitudo 5,0 ed una profondit\u00e0 di 22\u00a0km, ha avuto epicentro nel territorio comunale pur senza serie conseguenze; alla scossa principale sono seguite numerose scosse di assestamento.\nMonumenti e luoghi d'interesse.\nDi notevole interesse sono i resti dell'antico Castello medievale, realizzato con l'uso di pietra locale ai tempi della dominazione normanna. Si possono ancora ammirare alcune torri circolari con base a scarpa e dei tratti di mura della fortezza."}
{"id": "30336", "revid": "123996477", "url": "https://it.wikipedia.org/wiki?curid=30336", "title": "Cellole", "text": "Cellole \u00e8 un comune italiano di abitanti della provincia di Caserta in Campania.\nGeografia fisica.\nCellole \u00e8 posta nella zona occidentale dell'alto casertano; il suo territorio si estende in una pianura che ha un'escursione di appena 36 metri al di sopra del livello del mare ed ha un'estensione di poco meno di 37\u00a0km\u00b2. Il territorio comprende anche la parte sud della fascia costiera di Baia Domizia e di Baia Felice, affacciate sul Golfo di Gaeta. Il comune \u00e8 una enclave, confina solamente con Sessa Aurunca, dal cui territorio \u00e8 circondato. La frazione balneare di Baia Domizia fu \"salomonicamente\" divisa a met\u00e0 fra i due comuni.\nOrigini geologiche.\nLa geologia del territorio \u00e8 di origine vulcanica. \u00c8 una depressione originata dal Vulcano di Roccamonfina che ha generato in seguito un terreno alluvionale molto fertile, ma paludoso. Per secoli zone malariche e paludose, economicamente depresse, tali terreni sono rimasti a lungo incolti finch\u00e9 durante il regime fascista le aree di localit\u00e0 Fievo, localit\u00e0 Pantano furono bonificate per renderle disponibili ai contadini e diminuire le malattie infettive.\nStoria.\nLe radici storiche dell'attuale centro abitato risalgono al feudalesimo.\nIl toponimo deriva dal latino \"pagus cellularum\". Il termine latino pagus fa parte del lessico amministrativo romano, e stava ad indicare una circoscrizione territoriale rurale (cio\u00e8 al di fuori dei confini della citt\u00e0). Il villaggio era stato adibito a deposito di generi alimentari stipati in appositi fabbricati divisi in \"celle\" o magazzini, dai quali cellularum. Di queste celle sono rimaste poche tracce nella zona. Nei dintorni, tra Cellole, Carano e Piedimonte forse, si trovava la citt\u00e0 romana di \"Vescia\". Perci\u00f2 si suppone che le radici pi\u00f9 profonde dell'attuale citt\u00e0 potrebbero risalire al periodo della nascita della citt\u00e0 romana di Sinuessa, circa 4\u00a0km a nord di Mondragone, insieme alla quale e con Ausona, Suessa e Minturnae, formavano la famosa Pentapoli Aurunca, distrutta dai romani nel 413 a.C.\nPi\u00f9 tardi per gli abitanti del Medioevo Cellole divenne un punto di ritrovo in quanto la citt\u00e0 era ubicata tra l'antica \"Via Appia\" e la nuova \"via Appia\", durante il feudalesimo il territorio cellolese era stato integrato nei domini dei signori di Sessa Aurunca. Con l'arrivo dei Longobardi i territori dell\"'ager sinuessanum\" si disgregarono e quel villaggio che allora contava poche centinaia di abitanti fu inglobato nel territorio di Sessa Aurunca che era l'unico riferimento economico culturale e sociale di tutta la zona circostante.\nDurante il Medioevo il piccolo villaggio divenne un avamposto difensivo per la vicina Sessa Aurunca. Infatti, dalla citt\u00e0 aurunca non era possibile avvistate i fuochi di segnalazione della costa, anche a causa della nebbia della zona paludosa prossima al mare detta Pantano, Cellole serviva da ponte tra la costa e le mura sessane.\nEbbe quattro torri cosiddette saracene dell'altezza di alcune decine di metri, ora distrutte e costruite in materiali di risulta dell'epoca precedente o in pietra locale.\nIl 20 aprile 1970 si riuniva, in Sessa Aurunca, il consiglio comunale per discutere, fra l'altro, della separazione ed erezione a comune autonomo della frazione di Cellole. La questione era vivamente sentita dagli abitanti della predetta frazione i quali, ritenendo che i loro interessi non fossero stati esaminati con quella solerzia e seriet\u00e0 che il problema richiedeva, cominciarono a dare, nella notte del 21 aprile, i primi segni di irrequietezza costituendo un blocco stradale sul corso principale di Cellole,\nall'altezza del quadrivio di piazza Chiesa Nuova, ora Piazza Aldo Moro.\nAlle manifestazioni di protesta partecipava una folla sempre pi\u00f9 fitta e numerosa. Si moltiplicavano i blocchi stradali e gli episodi di intolleranza verso la forza pubblica resero necessario l'intervento di rinforzi costituiti da contingenti del X battaglione mobile dei Carabinieri di Napoli. Ai blocchi stradali si aggiunsero quelli ferroviari che interessavano la linea di grande comunicazione Roma-Napoli\nvia Formia ed interrompevano, pertanto, il transito dei convogli.\nIl 21 febbraio 1973 la popolazione del comune di Sessa Aurunca fu chiamata alle urne e decise per l'autonomia di Cellole. Dopo due anni, il 2 aprile 1975 incominci\u00f2 l'attivit\u00e0 amministrativa del comune con Lorenzo Montecuollo come sindaco.\nLo stemma adottato dal neonato comune raffigura un grifone che allunga la rapace zampa su una sottostante minuscola pineta.\nMonumenti e luoghi d'interesse.\nLuoghi di culto.\nNel comune vi sono:\nIn citt\u00e0.\nLa Chiesa Cristiana Cattolica di San Vito e Marco \u00e8 in piazza Aldo Moro, mentre la Chiesa Cristiana Cattolica dedicata a Santa Lucia \u00e8 in Piazza Franco Compasso. Il parroco di entrambe \u00e8 Don Lorenzo Langella.\nLa chiesa Cristiana Avventista del 7\u00ba giorno ha sede in via Dante Alighieri.\nNelle frazioni.\nNella frazione di Borgo Centore la parrocchia di Santa Caterina d'Alessandria alla quale fanno riferimento anche i fedeli della frazione di Casamare. Nella frazione di Baia Felice vi \u00e8 la parrocchia Stella Maris. La frazione di Baia Domizia e Baia Murena poi cade nel territorio della parrocchia di San Francesco d'Assisi in Baia Domizia.\nFlora e fauna delle aree naturali.\nParte del litorale della frazione di Baia Domizia (frazione divisa fra i comuni di Sessa Aurunca e Cellole) si trova nel Parco regionale di Roccamonfina-Foce Garigliano. All'interno dell'area \u00e8 presente una rete di sentieri che permette di visitarne tutti gli ambienti.\nIl comune di Cellole nonostante il suo territorio sia di notevole interesse naturalistico, una zona umida tutelabile dalla Convenzione di Ramsar non ha inserito queste aree nel parco, preferendo ricercare uno sviluppo del territorio legato a vecchie logiche di sfruttamento intensivo e selvaggio.\nQuesta zona naturalmente ricca d'acqua, piccoli stagni e canneti da secoli \u00e8 area di passaggio e di sosta per gli uccelli migratori. Negli ultimi 40 anni nell'area \u00e8 stata consentita la caccia indiscriminata. La Lipu e il WWF riportano che l'intera area del Litorale Domizio da Licola a Baia Domizia \u00e8 sottoposta ad un'intensa attivit\u00e0 di bracconaggio ed \u00e8 una trappola mortale per 10.000 uccelli all'anno tra cui anatre, cavalieri d'Italia, falchi ed aironi.\nNella zona di Baia Domizia amministrata da Cellole la macchia mediterranea ha subito maggiormente la forte pressione antropica, soprattutto a causa dell'assenza di una coscienza ambientale diffusa e condivisa. Resistono comunque zone superstiti dove fioriscono specie della macchia mediterranea. Purtroppo queste zone sono a forte rischio di degrado per il disinvolto uso del territorio da parte degli stabilimenti balneari, ed in generale della popolazione che presta poca attenzione alla salvaguardia di questo suo patrimonio naturale.\nNel 2002 nella notte a cavallo tra l'11 e il 12 luglio \u00e8 stato effettuato anche un ritrovamento di un nido di tartaruga (\"Caretta caretta\").\nSociet\u00e0.\nEvoluzione demografica.\nI nuclei familiari rilevati nel 2001 sono stati: con circa 3,04 persone per famiglia.\nEconomia.\nL'economia del territorio cellolese si concentra su attivit\u00e0 rurali e sull'artigianato e dall'inizio degli anni sessanta l'economia della cittadina si \u00e8 spostata soprattutto verso il turismo dopo la costruzione della vicina \"Baia Domizia\", dotata di hotel e villaggi. Cellole ha beneficiato della contiguit\u00e0 geografica con il polo turistico basando progressivamente su questa risorsa la sua economia.\nNe \u00e8 la prova la crescita economica e demografica di Cellole dovuta in massima parte a questa presenza.\nNonostante il declino subito da Baia Domizia a partire dagli anni ottanta e novanta, negli ultimi anni i cellolesi hanno finalmente compreso l'importanza della risorsa turistica. A tal fine nel 2008, fortemente voluta dall'amministrazione comunale, c'\u00e8 stata a Cellole, l'apertura di una sede distaccata dell'Istituto Alberghiero di Teano.\nA contribuire all'economia locale una leggera presenza industriale si \u00e8 stabilita 2\u00a0km ad est del centro urbano in localit\u00e0 \"Civette\", la maggior parte dei residenti per\u00f2 lavorano nei comuni limitrofi.\nUna fonte del 2001 indica che in realt\u00e0 il numero di occupati rilevati nel comune di Cellole fosse di 991 unit\u00e0 che corrispondono al 13,86% della popolazione \"(non della popolazione attiva)\", il dato fa emergere una situazione preoccupante e mette in risalto una situazione economica tipica dei comuni del sud, oltre che una tendenza al lavoro sommerso (il tasso medio di disoccupazione in Campania nel censimento del 2001 \u00e8 comunque risultato essere del 26,95%).\nAnalisi occupazionale.\nSul territorio sono presenti \"(anno 2001)\":\nGeografia antropica.\nAbusivismo edilizio.\nA partire dai primi anni ottanta, la classe politica Cellolese, la maggioranza al potere, pianific\u00f2 di consentire che nella zona del cosiddetto pantano di Baia Domizia, la zona immediatamente a ridosso di quella urbanizzata, sorgesse una vera e propria baraccopoli Questo in totale spregio alla Legge Galasso ed alla logica che vorrebbe quell'area destinata ad uno sviluppo turistico di qualit\u00e0. In pratica per ottenere immediati benefici di potere personale si acconsent\u00ec, che su di un'area di propriet\u00e0 del \"demanio\" inalienabile ai sensi dell'art.822 del cod.civile, sorgesse quella che recentemente \u00e8 stata definita una vera e propria \"favela delle vacanze\" ipotecando in questo modo, il futuro dei propri figli.\nNei primi anni novanta, il prefetto di Caserta, Corrado Catenacci, prov\u00f2 a demolire tutto questo squallore, dopo aver smantellato un centinaio di baracche con l'ausilio delle forze dell'ordine e dell'esercito, fu \"promosso\" ed inviato in altra sede. Le demolizioni cessarono nel silenzio generale. Le baracche in questi anni sono divenute tutte orride villette in muratura, alcune illegalmente condonate. Vista la demanialit\u00e0 dell'area. A questo stato di fatto nessuno si \u00e8 ribellato, se non qualche associazione ambientalista della zona.\nDal 2009 a causa di alcuni articoli giornalistici del Corriere del Mezzogiorno e di servizi tv di Raiuno, la regione Campania ha deciso di ricominciare ad interessarsi a questi 5000 Eco-Mostri e di dare via agli abbattimenti.\nQuesto anche a causa del fatto che la zona \u00e8 totalmente priva di rete fognaria e che gli abusivi scaricano nelle acque dei canali di bonifica che poi finiscono a mare, inquinando le acque senza passare attraverso nessun impianto di depurazione. Sono stati per\u00f2 eseguiti solo pochissimi abbattimenti, anche a causa del sostanziale ostruzionismo della politica locale, che parla ancora oggi di \"ristrutturazione\" dell'abusivismo, ovvero di una sanatoria indiscriminata.\nAmministrazione.\nLista dei sindaci e dei commissari prefettizi del comune dall'indipendenza da Sessa Aurunca ad oggi.\nSport.\nLa cittadina non \u00e8 dotata di strutture sportive pubbliche oltre le palestre presenti nelle scuole e lo stadio comunale utilizzato dalla principale squadra della citt\u00e0 che \u00e8 l\"'A.S.D. Cellole Calcio\". Milita in Promozione Girone B. Palestra principale del posto \u00e8 la palestra IC Enrico Fermi dove vengono disputate le partite casalinghe della Volley Cellole militante in Serie C, definito come un traguardo storico per la societ\u00e0 dopo tanti anni di insuccessi.\nTuttavia non mancano nel comune strutture quali campi da calcio a cinque, campi da tennis, piscine (utilizzabili esclusivamente in estate), palestre; ma tutte gestite da imprese private.\nAll'inizio di Via Milano, lungo la S.P. 120 \u00e8 ubicato lo stadio comunale che ospita le partite in casa della locale squadra A.S. Cellole, proprio a fianco l'edificio della piscina comunale mai completato, ora in fase di ristrutturazione, discarica comunale, che dovrebbe essere trasformato in un centro polisportivo dato il recente stanziamento di fondi per l'adeguamento della struttura.\nLa struttura \u00e8 stata recentemente adeguata e nel luogo non sono pi\u00f9 presenti rifiuti da diverso tempo, tanto che la parte esterna \u00e8 stata del tutto completata La struttura sar\u00e0 nel prossimo futuro una piscina comunale e non un impianto polisportivo, dato il cambiamento recente d'uso effettuato dall'Amministrazione comunale. Oltre al calcio e alla pallavolo, ogni anno viene disputato il rally citt\u00e0 di Cellole, divenuto nazionale nel 2014, fondato a Cellole vede protagonisti anche la frazione Baia Domizia ed i comuni di Sessa Aurunca e Roccamonfina."}
