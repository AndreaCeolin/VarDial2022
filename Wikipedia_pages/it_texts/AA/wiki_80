{"id": "31051", "revid": "57872", "url": "https://it.wikipedia.org/wiki?curid=31051", "title": "Soldano", "text": "Soldano (\"Soud\u00e0n\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl borgo \u00e8 situato nell'alta val Crosia e si sviluppa lungo le rive del torrente Verbone.\nStoria.\nLa storia dell'abitato di Soldano \u00e8 ripercorribile negli scritti di un contemporaneo, Fausto Amalberti, che nel 1984 ha pubblicato un articolo dal titolo \"Notizie storiche sull'abitato di Soldano\", frutto di un'ampia consultazione degli atti esistenti presso l'Archivio di Stato di Genova.\nL'origine del paese non \u00e8 nota; tra le ipotesi formulate quella pi\u00f9 ricorrente vuole che l'insediamento sia stato formato dal Comune di Ventimiglia con i prigionieri condotti dagli eventi bellici di Almer\u00eda (1147) e Tortosa (1148): il toponimo Soldano sarebbe stato scelto dai fondatori per onorare il loro re (sultano). Altra ipotesi vuole che il paese sia stato fondato nel medioevo da una famiglia di profughi di Ventimiglia.\nSecondo l'autore dell'articolo citato in epigrafe \u00e8 pi\u00f9 verosimile che il borgo sia stato fondato dagli abitanti di Ventimiglia e centri costieri limitrofi che si rifugiarono nell'entroterra per sfuggire alle scorrerie dei saraceni (anno 963). La parte pi\u00f9 antica del centro abitato fu costruito con le caratteristiche della \"fortificazione da difesa\"; una filastrocca che si tramanda da tempo immemorabile racconta di una donna che, urtata durante la fuga, dichiarasse la propria resa... ad un concittadino che la seguiva (\"Sci\u00f9 T\u00fcrcu m'arendu! M\u00ec nu m'arender\u00eca n\u00e9 pe t\u00fcti i T\u00fcrchi d'a Barber\u00eca\").\nDal mare, infatti, il paese \u00e8 assolutamente nascosto e si pu\u00f2 scorgere solo a pochi metri dall'insediamento; inoltre sono ancora presenti tracce di alcune porte fortificate che, insieme al vallo del torrente Verbone e del rio Fullavin, costituivano una valida difesa.\nCorreva l'anno 1257 (1\u00ba ottobre) quando fu sottoscritto il primo documento che attesta l'esistenza di Soldano: un atto notarile (di Giovanni Amandolesio) relativo alla vendita di una terra (\"positum ad castrun Soldanum loco ubi digitur in frenguel\" - l'attuale Ferengh\u00e8) da parte di Brunus de castro Soldano a Gandolfo Mossoto. Dalla stessa transazione si evince come all'epoca l'attivit\u00e0 principale fosse costituita dall'agricoltura (\"...vendo, cedo et trado...peciam unam terre partim aggregatam ficum et vitium et aliarum arborum...\").\nSono andati perduti i documenti che vanno dal XII al XV secolo a causa delle guerre locali che videro la contesa delle grandi famiglie degli Adorno, dei Fregoso, dei Grimaldi e dei Doria culminati nel sacco di Ventimiglia del 1526. Dal 1499 la voce \"castro\" scompare dai documenti ufficiali e lascia il posto a \"villa\" cio\u00e8 di abitato aperto in contrapposizione al borgo ed al castello. Documenti ufficiali del 1487 denotano come a Soldano ci fosse gi\u00e0 chi commerciava in panni, attivit\u00e0 che si sarebbe perpetuata nei secoli seguenti.\nSempre in tale periodo compare l'indicazione del titolare del santo patrono (Giovanni Battista) ed \u00e8 presumibile si riferisca all'antica chiesa sulla riva sinistra del torrente Verbone trasformata in abitazione sul finire dell'Ottocento. Fu costruita a pi\u00f9 riprese \"in proporzione che la popolazione veniva ad aumentare\"; dalle notizie del paese raccolte da don Morscio di Dolceacqua (allora prevostro di Soldano) si apprende che sul portale di questa prima parrocchia era riportato l'anno 1594 \"Questa Parrocchia ha sul battente il seguente millesimo 1594 supponendo che indichi il tempo della promulgazione come \u00e8 verosimile, giacch\u00e9 prima (1556 nds) essendo piccola cappella non avea forse esso battente piuttosto che no maestoso ne verrebbe la primiera fondazione sarebbe anche pi\u00f9 antica\". Da notare che in quell'epoca gli abitati di Soldano, San Biagio e Vallecrosia Alta tra loro limitrofi erano considerati un'unica parrocchia ed il parroco (un canonico della cattedrale di Ventimiglia) celebrava nella \"Chiesa di funzioni\" dedicata a san Biagio ora chiesa del cimitero dell'omonimo paese. L'anno di promulgazione della parrocchia non era noto all'anziano parroco il quale riferisce come alcuni anziani, ancora viventi nei primi anni del XIX secolo, ricordassero l'obbligo di fornire alcune candele durante l'anno alla Chiesa Madre di San Biagio \"in segno di ossequio e dell'antica dipendenza\". La prima chiesa parrocchiale era fornita di una sacrestia (\"sebbene poco decente\"), di un campanile (le cui vestigia sono ancora presenti sul tetto dell'attuale abitazione) con tre \"belle e mediocri\" campane, un ostensorio ed un calice d'argento che sono tuttora conservati.\nIl primo dato relativo agli abitanti \u00e8 riportato in un manoscritto del 1629 dove Soldano compare con \"43 fuochi\" e \"181 anime\". Dai registri municipali dell'epoca si desume che i pagamenti si effettuassero in natura (olio di oliva); nel 1686 a causa delle forti gabelle imposte da Ventimiglia (\"gabella della pinta\" e gabella del pane\") e del malcontento delle popolazioni limitrofe si assiste alla separazione delle otto \"ville\" ed all'istituzione della Magnifica Comunit\u00e0 degli Otto Luoghi che comprendeva gli insediamenti di Soldano, San Biagio, Vallecrosia, Camporosso (le cui rivendicazioni iniziarono nel 1673), Bordighera, Vallebona, Sasso e Borghetto San Nicol\u00f2. Tale separazione coincise con un lungo periodo di prosperit\u00e0 per l'ottima amministrazione locale e l'assenza di pesanti gabelle. La Magnifica Comunit\u00e0 cess\u00f2 di esistere come soggetto politico nel 1797.\nAlla met\u00e0 del Settecento si assistette ad un mutamento anche del livello sociale e culturale del paese con l'istituzione di una scuola voluta da Gio. Bartolomeo Soldano che, con lascito testamentario, don\u00f2 alla parrocchia terre e case con i proventi delle quali il prevosto \"...celebri ogni anno trenta messe cantate per l'anima sua, di pi\u00f9 debba far scuola alli ragazzi insegnandoli con carit\u00e0 a legere, scrivere et un pocco d'abbacco\".\nDella met\u00e0 del Settecento sono conservate alcune \"carte\" con le caratteristiche del paese sia in pianta che in prospettiva dove si rileva che il territorio abitato \u00e8 superiore al nucleo storico primitivo. Infatti nei primi anni dell'Ottocento gli abitanti residenti sono 272 mentre nel 1838 erano circa 405 per un totale di 89 famiglie e 73 case fino al 1901 quando si contano 561 anime.\nCon la dominazione napoleonica la comunit\u00e0 di Soldano rientr\u00f2 nel cantone di Bordighera nella giurisdizione delle Palme, con Sanremo come capoluogo; nel 1803 pass\u00f2 nell'XI cantone della Roja nella giurisdizione degli Ulivi (capoluogo Oneglia). Dal 1805, con il passaggio della Repubblica Ligure nel Primo Impero francese, Soldano rientr\u00f2 nel cantone bordigotto del Dipartimento delle Alpi Marittime. Fu annesso al Regno di Sardegna nel 1815 dopo il Congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il territorio fu compreso nel I mandamento di Bordighera del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nNel 1860 in seguito allo straripamento del torrente Verbone l'antica chiesa parrocchiale venne allagata e successivamente abbandonata procedendo alla costruzione dell'attuale parrocchiale in piazza San Giovanni Battista - detta Nuova - un tempo sede del cimitero.\nNel XX secolo varie sono le vicende amministrative: il 6 dicembre 1923 i comuni di San Biagio della Cima e Soldano vengono soppressi ed i loro territori uniti a quelli di Vallecrosia. Il 7 agosto 1925 Soldano \u00e8 riconosciuto come comune autonomo e di nuovo il 15 aprile 1928 aggregato a San Biagio della Cima fino al 22 novembre 1946.\nNel 1944 fu occupato dalle truppe naziste che daranno alle fiamme molte case ed il 9 luglio cont\u00f2 due vittime civili: il panettiere intento al lavoro del forno per la popolazione fuggita nei rifugi di campagna ed un giovane ventenne che tent\u00f2 di rientrare in paese per recuperare il denaro da utilizzare per la festa di san Luigi di cui era priore. Nell'ultimo secolo si assiste ad un mutamento dell'attivit\u00e0 agricola a favore della vite e dei fiori; Soldano \u00e8 tra i centri produttori del vino Rossese di Dolceacqua DOC.\nNel 1977 una frana in localit\u00e0 Spuntun all'inizio del paese isol\u00f2 il centro abitato per alcuni giorni e nel 2000 un'alluvione provoc\u00f2 ingenti danni fortunatamente solo alle cose.\nDal 1973 al 30 aprile 2011 ha fatto parte della Comunit\u00e0 montana Intemelia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Soldano sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito dal solo capoluogo per una superficie territoriale di 3,47\u00a0km\u00b2.\nConfina a nord con il comune di Perinaldo, a sud con Vallecrosia, ad ovest con San Biagio della Cima, e ad est con Perinaldo e Vallebona.\nEconomia.\nL'economia del paese gravita intorno alla produzione floreale tipica del ponente ligure, con coltivazioni di mimosa, diversi tipi di rose e ginestra. La principale fonte di introiti \u00e8 per\u00f2 dovuta alla produzione vinicola (Rossese di Dolceacqua) e non \u00e8 da dimenticare la meno vasta ma altres\u00ec importante coltura di ulivi.\nInfrastrutture e trasporti.\nStrade.\nIl territorio comunale di Soldano \u00e8 attraversato principalmente dalla strada provinciale 59 che permette il collegamento con Perinaldo, a nord, e San Biagio della Cima a sud."}
{"id": "31052", "revid": "57872", "url": "https://it.wikipedia.org/wiki?curid=31052", "title": "Taggia", "text": "Taggia (\"T\u00e0ggia\" in ligure) \u00e8 un comune italiano sparso di abitanti della provincia di Imperia in Liguria.\nGeografia fisica.\nIl centro storico di Taggia \u00e8 situato nell'immediato entroterra della valle Argentina, mentre l'abitato di Arma \u00e8 una localit\u00e0 balneare. Tra i due centri vi \u00e8 la zona denominata Lev\u00e0 (il toponimo deriva dalla denominazione romana per indicare un'area rialzata).\nIl territorio comunale \u00e8 tuttavia molto esteso, perch\u00e9 coincide con la bassa valle del torrente Argentina, dalla confluenza del torrente Oxentina, presso la localit\u00e0 San Giorgio, fino al mare. Si tratta di un ampio settore di entroterra caratterizzato da estese colture - soprattutto oliveti - nella fascia collinare e da estesi boschi nella sua porzione montana, che raggiunge il monte Faudo, massima elevazione del comune con i suoi 1149 metri.\nAltre vette del territorio il monte Follia (1031 m), il monte Neveia (835 m), il monte Santa Maria (462 m), il monte Giamanassa (405 m).\nOrigini del nome.\nTabya \u00e8 il nome latino con cui il villaggio nacque intorno al X secolo, ma la lettera \"b\" \u00e8 stata progressivamente trasformata in \"g\", mutando il nome in Taggia.\nStoria.\nSecondo fonti locali, i primitivi insediamenti umani andrebbero ricercati gi\u00e0 nell'epoca preromana, dove gli storici non escludono un probabile luogo di culto - dedicato al dio ligure Belleno - nella zona denominata di Capo Don (nel comune di Riva Ligure). La pi\u00f9 antica testimonianza del luogo risale tra il X e il VII secolo a.C., grazie al ritrovamento di antiche tombe cinerarie sul sovrastante monte Grange, dove sorgeva un castelliere ligure che aveva anche funzione di emporio commerciale, aperto alle importazioni da tutto il mar Mediterraneo. Sub\u00ec quindi la dominazione dell'Impero romano a partire dal I secolo a.C..\nAi piedi del capo continu\u00f2 a funzionare un porto-canale, nei cui pressi, in et\u00e0 imperiale, vennero costruite alcune ville rustiche e una stazione di posta che nella celebre Tabula Peutingeriana era ricordata come Costa Balenae. La zona era servita dalla via Julia Augusta, che attraversava tutta la Liguria di Ponente. Presso Costa Balenae piegava verso l'interno, superando il torrente nei pressi dell'abitato attuale. Scavi archeologici intrapresi poco prima del 1940, e poi ampliati a partire dagli anni ottanta del XX secolo, hanno portato alla luce i resti di un edificio di culto con un'area sepolcrale e la vasca ottagonale di un importante battistero paleocristiano. All'interno della valle, tra il V e VI secolo, si svilupp\u00f2 invece l'insediamento fortificato di Campomarzio o Castel San Giorgio, caposaldo del sistema difensivo bizantino in Liguria (il cosiddetto Limes).\nIl villaggio venne distrutto e abbandonato molto verosimilmente durante l' del 641, che port\u00f2 alla decadenza anche di San Giorgio.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione nella valle Argentina, e anche l'abbazia di Lerino sulla costa francese, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, etc.. I monaci diedero, inoltre, un notevole apporto alimentare grazie agli allevamenti e alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale e il commercio dalla marittima ligure lungo le valli appenniniche verso la pianura con scambi di merci varie come olio, sale, legname, carne, etc..\nDa allora gli abitanti della zona cominciarono a popolare un nuovo insediamento, su una bassa colina a circa tre chilometri dalla costa, che a partire dal tardo X secolo \u00e8 noto come \"Tabia\". Si ebbe fin dal VII secolo, la fondazione dell'abbazia di Nostra Signora del Canneto da parte dei monaci di San Colombano, che poi accolsero verso il IX secolo come per Bobbio, Pedona e Lerino la riforma della regola di San Benedetto.\nTutta la zona fu oggetto di scorrerie saracene tra i secoli IX e X, ma \u00e8 del tutto leggendaria la tradizione che vuole Taggia salvata da questi predoni grazie all'intervento miracoloso di Benedetto Revelli, vescovo di Albenga (alla cui diocesi Taggia appartenne fino al 1831) ritenuto originario proprio di Taggia e poi proclamato santo.\nLe incursioni saracene che spopolarono le coste, colpirono anche l'abbazia di Taggia. Nell'891, i Saraceni profanarono il monastero, lo demolirono, uccisero tutti i monaci e incendiarono la preziosa biblioteca. Essa fu nuovamente ricostruita, sempre dai monaci benedettini dell'abbazia di Santo Stefano di Genova, di propriet\u00e0 bobbiese, sul finire del X secolo che si insediarono nel territorio di Taggia e Villaregia (l'odierna Santo Stefano al Mare).\nTaggia divenne, almeno dal 1153, dominio feudale dei Clavesana che nel 1228 cedettero il borgo alla Repubblica di Genova. Dal 1273 fu sede della podesteria locale, mantenendo una certa autonomia ed estendendo i propri poteri sulle vicine Arma, Ripa Tabie (l'odierna Riva Ligure) e parte del territorio di Pompeiana e Bussana (quest'ultima ora localit\u00e0 di Sanremo). Nel 1381 adott\u00f2 (o meglio rinnov\u00f2) i propri Statuti, che tra l'altro affidavano al podest\u00e0 poteri giurisdizionali.\nNel XVII secolo fu attivo il poeta Stefano Rossi, che cant\u00f2 le virt\u00f9 delle genti e del borgo, fornendo una interessante testimonianza della vita all'epoca a Taggia.\nTaggia e la sua podesteria divenne fedele alleata della repubblica genovese, seguendone pertanto le sorti storiche fino alla soppressione della medesima nel 1797, e anche durante la successiva Repubblica Ligure. Il territorio taggiasco fu inquadrato nell'omonimo cantone, nella giurisdizione delle Palme, con capoluogo Sanremo. Dal 1805, con il passaggio della Repubblica Ligure nel Primo Impero francese, rientr\u00f2 nella giurisdizione degli Ulivi e dal 1805 parte integrante del Dipartimento delle Alpi Marittime francese.\nFu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il comune di Taggia fu compreso nel VI mandamento omonimo del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nDal 1973 al 30 aprile 2011 \u00e8 stata la sede amministrativa della Comunit\u00e0 montana Argentina Armea, quest'ultima soppressa con la Legge Regionale n. 23 del 29 dicembre 2010 e in vigore dal 1\u00ba maggio 2011.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Taggia sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della bandiera blu per la qualit\u00e0 delle sue spiagge.\nCultura.\nIstruzione.\nScuole.\nTaggia \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nEventi.\nOltre alle festivit\u00e0 patronali dell'11 marzo in onore della Madonna miracolosa, un evento di grande richiamo turistico e devozionale avviene a Taggia il secondo sabato di febbraio con la festivit\u00e0 di san Benedetto Revelli (\"i Furgari\"). Si svolgono grandi fal\u00f2, giochi pirotecnici, musica e vino tra le piazze e i vicoli del centro storico. La prima edizione della festa avvenne il 12 febbraio 1626: i Tabiesi sciolsero un voto a san Benedetto Revelli, cui si erano affidati perch\u00e9 la citt\u00e0 venisse risparmiata durante la guerra dei Trent'anni. Nell'ultimo fine settimana di febbraio avviene una rievocazione storica (con corteo e drammaturgie) che racconta l'origine della festa e momenti di vita seicentesca.\nGeografia antropica.\nQuarto comune della provincia per popolazione, comprende, oltre al centro omonimo, le localit\u00e0 di Arma (denominata anche Arma di Taggia) e di Lev\u00e0.\nLa sua area conurbata, estesa ai comuni contigui di Badalucco, Riva Ligure e Castellaro, arriva a una popolazione di unit\u00e0 ed \u00e8 la quarta pi\u00f9 popolosa dell'imperiese e quindicesima della regione.\nEconomia.\nIl comune basa la sua principale risorsa economica soprattutto sul turismo, maggiormente concentrato ad Arma. L'attivit\u00e0 agricola, fiorente come negli altri comuni della riviera ponentina, si \u00e8 sviluppato nella floricoltura in particolare nel settore delle fronde ornamentali e ranuncoli. Di sola sussistenza la coltivazione di prodotti agricoli come ortaggi e agrumi.\nMolto redditizia invece \u00e8 la produzione di olio di oliva, grazie alle ampie coltivazioni di ulivi della variet\u00e0 taggiasca, denominazione derivante proprio dalla localit\u00e0. In espansione anche l'attivit\u00e0 industriale.\nInfrastrutture e trasporti.\nStrade.\nTaggia \u00e8 situata lungo la strada statale 1 Via Aurelia. Inoltre \u00e8 raggiungibile anche grazie al proprio casello autostradale sull'autostrada A10.\nInoltre la SP548 svolge la funzione di tangenziale costeggiando il torrente Argentina seguendo la direttrice mare-monti, collegando Arma col centro storico attraverso Lev\u00e0.\nInoltre \u00e8 collegata a Sanremo dalla tangenziale di Sanremo. di cui fa parte la NSA 341, strada a due carreggiate con due corsie (eccetto nell'ultimo tratto), che permette un rapido collegamento con la \"Citt\u00e0 dei fiori\".\nTaggia \u00e8 collegata a Sanremo e Ventimiglia da una lunga linea filoviaria, detta \"Filovia della Riviera dei Fiori\", sebbene il tratto comunale non sia pi\u00f9 utilizzato. Sul medesimo percorso fino al 1942 era attiva una tranvia, percorsa dal servizio urbano Taggia-Stazione e dalle corse extraurbane della Ospedaletti-Sanremo-Taggia che proprio a Taggia aveva il capolinea orientale. Nella adiacenze di quest'ultimo era inoltre presente un deposito della tranvia, poi riadattato a rimessa filoviaria fino alla sua demolizione, avvenuta negli anni novanta..\nFerrovie.\nTaggia \u00e8 dotata di una stazione ferroviaria sulla linea Genova-Ventimiglia nel tratto locale compreso tra Ventimiglia e Savona.\nLa stazione originaria, \"Taggia Arma\", era stata edificata nella seconda met\u00e0 del XIX secolo sul lungomare, poich\u00e9 il tracciato ferroviario, ad unico binario, seguiva il profilo costiero. Nel 2001 \u00e8 stato completato lo spostamento \"a monte\" ed il raddoppio della linea nella tratta San Lorenzo al Mare-Ospedaletti ed \u00e8 stata aperta la nuova stazione a circa un chilometro pi\u00f9 a nord, tra Taggia ed Arma. Il sedime del tracciato ferroviario originario \u00e8 stato parzialmente convertito in pista ciclabile, mentre l'area della ex stazione \u00e8 stata usata per costruire un parcheggio sotterraneo per auto.\nPiste ciclabili.\nIl territorio comunale di Taggia \u00e8 attraversato dalla pista ciclabile della Riviera Ligure, lunga 24\u00a0km, che da ovest verso est collega i vari comuni costieri di Ospedaletti, Sanremo, Arma di Taggia, Riva Ligure, Santo Stefano al Mare, Cipressa, Costarainera e San Lorenzo al Mare lungo il vecchio tracciato della ferrovia Genova-Ventimiglia."}
{"id": "31053", "revid": "1718925", "url": "https://it.wikipedia.org/wiki?curid=31053", "title": "Terzorio", "text": "Terzorio (\"O Tresseu\" in ligure) \u00e8 un comune italiano di 234 abitanti della provincia di Imperia in Liguria.\nGeografia fisica.\nIl borgo di Terzorio \u00e8 situato, in posizione allungata, ad est della valle Argentina sull'estremit\u00e0 pianeggiante di un colle che si dirama trasversalmente dal rilievo di Pian delle Vigne, a dominio della valletta del rio Santa Caterina, le cui case risalgono anche in parte la collina coltivata ad ulivo.\nStoria.\nSecondo le fonti locali il paese ebbe origine nell'Alto Medioevo, forse dovuto alla presenza dei Longobardi in queste terre. Il suo territorio circostante, tra cui anche Terzorio, fu nel 1049 donato ai monaci benedettini del principato monastico di Villaregia di Santo Stefano al Mare, dipendente dall'abbazia di Santo Stefano di Genova, dalla contessa Adelaide di Susa.\nSuccessivamente fu possedimento feudale dei conti di Ventimiglia divenendone parte integrante del Principato di Villaregia, e nel 1228 venduto al conte Bonifacio di Lengueglia. Gi\u00e0 nel 1277 coni\u00f2 propri statuti locali che applic\u00f2 all'interno del suo territorio comunale. Nel 1353 pass\u00f2 sotto il dominio della Repubblica di Genova seguendone pertanto le alterne vicende storiche.\nDurante il XVI secolo, oltre a varie segnalazioni della peste, sub\u00ec pesanti incursioni dei corsari barbareschi. Cos\u00ec come altri paesi e villaggi montani nel 1561 e nel 1563 venne sottoposto alla furia razzia del corsaro e ammiraglio ottomano Ulu\u00e7 Al\u00ec Pasci\u00e0, che prelev\u00f2 diversi giovani abitanti del luogo per farne in seguito schiavi ad Algeri, paese d'origine del corsaro.\nCon la caduta della Repubblica di Genova sul finire del 1797, e la conseguente istituzione della napoleonica Repubblica Ligure, il territorio di Terzorio divenne municipalit\u00e0 autonoma che fu inquadrata nel cantone di Taggia nella giurisdizione delle Palme, con capoluogo Sanremo. Dal 1805, con il passaggio della Repubblica Ligure nel Primo Impero francese, rientr\u00f2 nel circondario di Porto Maurizio del Dipartimento di Montenotte.\nFu annesso al Regno di Sardegna nel 1815 dopo il congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il comune di Terzorio - che fu soppresso dal 1924 al 1925 con l'annessione nel comune di Santo Stefano al Mare - fu compreso nel V mandamento di Santo Stefano al Mare del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nNel corso del tremendo terremoto del 23 febbraio 1887, che sconvolse le terre della riviera di Ponente, sub\u00ec lievi danni ad alcuni edifici, grazie soprattutto all'efficace resistenza del sistema di archi di contro spinta esistenti fra le case.\nNuovamente soppresso nel 1928, e annesso al comune di Riva Santo Stefano, acquis\u00ec una propria autonomia amministrativa nel 1947.\nDal 1973 al 30 aprile 2011 ha fatto parte della comunit\u00e0 montana Argentina Armea.\nSimboli.\nLo stemma ufficiale e il gonfalone sono stati approvati con l'apposito decreto del presidente della Repubblica datato al 13 gennaio del 2003. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Terzorio sono .\nGeografia antropica.\nIl territorio comunale \u00e8 costituito dall'unico nucleo abitato di Terzorio per una superficie territoriale di 1,93\u00a0km\u00b2, che ne fa il secondo ente civico meno esteso in Liguria dopo San Lorenzo al Mare.\nConfina a nord con il comune di Pompeiana, a sud con Santo Stefano al Mare, ad ovest con Pompeiana e ad est con Cipressa.\nEconomia.\nL'agricoltura \u00e8 ancora la maggiore risorsa economica, le coltivazioni di ortaggi e frutta, e la floricoltura: specialmente le margherite . Dalla coltivazione dell'ulivo viene ricavato un pregiato olio extra vergine di oliva.\nSi stanno ripristinando colture viticole, nella fattispecie vini Doc Riviera ligure di ponente: pigato, vermentino, rossese, moscatello di Taggia.\nInfrastrutture e trasporti.\nStrade.\nIl territorio comunale di Terzorio \u00e8 attraversato principalmente dalla strada provinciale 49 che permette il collegamento con Pompeiana, verso ovest, e Santo Stefano al Mare verso sud e la costa.\nAmministrazione.\nAltre informazioni amministrative.\nTerzorio fa parte dell'Unione dei comuni Villaregia."}
{"id": "31054", "revid": "125687369", "url": "https://it.wikipedia.org/wiki?curid=31054", "title": "Triora", "text": "Triora (\"Tri\u00f6a\" in ligure) \u00e8 un comune italiano di 357 abitanti della provincia di Imperia in Liguria.\nGeografia fisica.\nTerritorio.\nIl territorio comunale di Triora - il pi\u00f9 esteso della provincia imperiese - \u00e8 situato quasi interamente nella valle Argentina e in minima parte nella vallata del torrente Tanarello (ramo sorgentifero del fiume del Tanaro), nel cui bacino sorge la frazione di Monesi di Triora.\nIl centro principale (Triora) sorge a 780 m s.l.m. sulle estreme pendici meridionali di un costone montuoso che digrada dal massiccio del Saccarello (2201 m), verso la stretta conca di fondovalle percorsa dal torrente Argentina. Tra le vette del territorio triorese il monte Front\u00e9 (2151 m), la Cima Garlenda (2141 m), la Punta di Santa Maria (2138 m), il monte Cimonasso (2085 m), il monte Grai (2013 m), la Cima dell'Ortica (1840 m), la Rocca Rossa (1804 m), il monte Collardente (1777 m), il Carmo Ciaberta (1768 m), il monte Gerbonte (1768 m), la Rocca Barbone (1627 m), il Carmo Gerbontina (1582 m), il monte Giaire (1525 m), la Cima Ubago di Medan (1500 m), la Rocca Penna (1471 m), il monte Croce dei Campi (1425 m), la Rocca Goina (1425 m), la Testa delle Collette (1422 m), il Carmo delle Strade (1402 m), la Cima Bareghi (1390 m), il Colle Belenda (1382 m), il monte Grimperto (1369 m), il monte Croce Castagna (1343 m), il Carmo Binelli (1329 m), il monte Croce di Cetta (1311 m), la Rocca Mea (1307 m), la Rocca Castellaccio (1275 m), il monte Gorda (1268 m), il Bric dei Corvi (1260 m), il Carmo Langan (1204 m), la Cima del Corvo (1185 m), il monte Trono (1182 m).\nNel comune \u00e8 compreso quasi interamente il lago di Tenarda, che \u00e8 artificiale.\nClima.\nGrazie all'altitudine e alla relativa distanza dalla costa, Triora ha un clima prevalentemente montano, con escursioni diurne accentuate. Il freddo invernale, comunque, non \u00e8 mai eccessivo, soprattutto perch\u00e9 il borgo, esposto a mezzogiorno e in pendio, risente del buon soleggiamento diurno e non subisce l'effetto dell'inversione termica di fondovalle; l'alta bastionata montuosa che chiude a nord l'alta valle Argentina, con altitudini uniformemente superiori ai 2000 m, la ripara poi dai venti settentrionali provenienti dalla val Padana, che portano pioggia e nevicate nelle zone vicine dell'alta val Tanaro.\nStoria.\nPercorso storico.\nSecondo alcuni storici locali, il borgo ebbe probabilmente origine nell'epoca romana, dalla trib\u00f9 dei Liguri Montani, che si sottomisero all'Impero romano dopo lunghe lotte.\nFin dall'epoca longobarda vi operavano i monaci colombaniani dell'abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione nella valle Argentina, ed anche Abbazia di Lerino sulla costa, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, ecc. Inoltre i monaci diedero un notevole apporto alimentare grazie agli allevamenti ed alla conservazione degli alimenti ricchi di proteine e grassi come olio, burro e formaggi ed ai salumi, grazie all'uso del sale e delle spezie per la conservazione. Si adoperarono anche per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con scambi di merci. Nel VII secolo ci fu la fondazione dell'abbazia di Nostra Signora del Canneto di Taggia.\nTutta la zona fu oggetto di scorrerie saracene che tra il IX e X secolo spopolarono le coste e le valli, arrivando a razziare anche l'abbazia di Taggia e la valle Argentina. Essa venne nuovamente ricostruita dai monaci benedettini dell'abbazia di Santo Stefano di Genova, di propriet\u00e0 bobbiese, che sul finire del X secolo s'insediarono nell'imperiese nella valle Argentina, a Taggia e Villaregia (odierno Santo Stefano al Mare).\nCome altri paesi vicini il villaggio di Triora venne sottoposto alla Marca Aleramica e successivamente a quella facente capo ad Arduino d'Ivrea.\nIntorno al XII secolo divenne possedimento del conte di Badalucco (politicamente dipendente dai conti di Ventimiglia) ed inizi\u00f2 a stringere alleanze con i paesi e borghi attigui, specialmente con quelli maggiormente vicini alla politica espansionistica della Repubblica di Genova e ad acquistare nuove terre tra cui met\u00e0 castrum di Casteldho (l'odierna Castel Vittorio). La vicinanza politica con Genova fece s\u00ec che in un atto del 4 marzo 1261, rogato poi l'8 novembre del 1267, si sancisse il passaggio di Triora come nuovo feudo della repubblica genovese. Il passaggio di propriet\u00e0 giov\u00f2 molto al paese ed al borgo - soprattutto per le numerose concessioni offerte dal capoluogo genovese, tra cui la libera pena capitale - tanto da diventarne comune capofila della nuova podesteria comprendente i borghi di Molini di Triora, Montalto Ligure, Badalucco, Castelfranco, Ceriana e Bajardo.\nLa creazione di nuove cinte murarie e l'erezione di cinque fortezze difensive cre\u00f2 una sorta di nucleo fortificato, quasi inespugnabile, che mise a dura prova le truppe dell'imperatore Carlo IV nella tentata conquista del borgo. Persino la repubblica ebbe notevoli problemi nella sua gestione, leggermente inasprita per le continue tasse imposte agli abitanti, tanto da far imprigionare il capo delle milizie e distruggere parte della fortezza. Nonostante i dissapori creatisi, la popolazione rispose positivamente alle chiamate di guerra, specie nella vittoriosa battaglia della Meloria del 1284, dove Triora e la sua podesteria inviarono nella battaglia marinara contro Pisa duecentocinquanta balestrieri a sostegno di Genova.\nNel 1625 l'esercito piemontese del Ducato di Savoia cerc\u00f2 invano la conquista del borgo, che strenuamente difese le proprie terre, a differenza di altri paesi vicini che - dati alle fiamme - si arresero ai Sabaudi. Ulteriori scontri si ebbero nel 1671 con la comunit\u00e0 di Briga (ora in territorio francese) per motivi legati al territorio da pascolo.\nIn seguito alla caduta della Repubblica di Genova nel 1797 e all'istituzione della Repubblica Ligure di Napoleone Bonaparte, Triora divenne capoluogo cantonale della Giurisdizione degli Ulivi e dal 1805 parte integrante del Dipartimento delle Alpi Marittime francese.\nNel maggio 1814 il sindaco di Triora, Luca Maria Capponi, si rec\u00f2 a Genova per felicitarsi della restaurazione della Repubblica di Genova, che per\u00f2 fu vanificata da quanto stabilito dal congresso di Vienna che impose il passaggio della \"Superba\" e dei suoi territori al Regno di Sardegna, e il definitivo passaggio nel neo-costituito Regno d'Italia.\nNel corso del XX secolo la storia di Triora sub\u00ec, secondo alcuni per le continue liti tra amministratori, notevoli contrasti governativi specie riguardo al territorio comunale, anche in seguito alla costituzione del comune di Molini di Triora nel 1903.\nLa seconda guerra mondiale contribu\u00ec drasticamente alla decadenza del comune, dove la furia nazista si accan\u00ec furiosamente il 2 e 3 luglio del 1944. Il borgo venne dato alle fiamme, causandone il repentino spopolamento.\nFinita la guerra si ridisegnarono i confini comunali nel 1947 e si stabil\u00ec il passaggio al Comune di Triora di Realdo, gi\u00e0 appartenente a Briga Marittima, che scaten\u00f2 vivaci contese comunali.\nDal 1973 al 30 aprile 2011 ha fatto parte della Comunit\u00e0 montana Argentina Armea.\nProcessi per stregoneria.\nDopo un periodo di pace dal XV al XVI secolo, dove si costruirono chiese e altre opere d'arte, la storia locale di Triora testimonia dei famosi processi di stregoneria compiuti dal 1587 al 1589. Alcune donne locali vennero accusate di essere causa della carestia che si stava verificando sul territorio comunale.\nI documenti dei processi ed i verbali di interrogatorio sono attualmente conservati presso l'Archivio di Stato di Genova. Furono tacciate di stregoneria trentacinque donne; diciannove di esse, oltre un uomo, furono incarcerate a Genova. Cinque perirono dietro quelle sbarre, mentre nove non sopravvissero ai tormenti a Triora e a Badalucco. Fortunatamente intervenne il Sant'Uffizio e le streghe furono condannate a penitenze salutari (tre) e ad abiurare pubblicamente a Triora (sette) Invece coloro che, ammonite a dire la verit\u00e0, non avessero confermato le loro prime confessioni sarebbero state rilasciate (otto). Per un'imputata si richiese che l'Inquisizione genovese istruisse il processo e lo inviasse a Genova. L'unico uomo inquisito, il ragazzo Biagio Verrando, fu condannato ad abiurare a Triora. Fu il pi\u00f9 grande processo italiano per stregoneria della fine del XVI secolo, cos\u00ec feroce da far soprannominare il paese la \"Salem d'Italia\".\nAncora oggi il paese \u00e8 noto per i suoi processi alle streghe (o presunte tali) che scatenarono successivamente uguali reazioni anche in altri borghi liguri e italiani. In memoria di questi avvenimenti \u00e8 stata istituita una vera e propria festa dedicata alla stregoneria chiamata \"Strigora\" che si svolge la prima domenica dopo Ferragosto tra le vie dell'antico borgo.\nFrancesco Moraldo a Creppo.\nDurante tutto il periodo dell'occupazione tedesca e della Repubblica Sociale Italiana, nella frazione di Creppo Francesco Moraldo (Creppo, 30 dicembre 1906 - 28 aprile 2001) tenne nascosti a casa sua e protesse dalla deportazione due bambini orfani ebrei tedeschi.\nMoraldo era stato maggiordomo in Francia dell'avvocato ebreo Angelo Donati il quale aveva preso i bambini sotto la sua protezione nel luglio del 1942 quando i loro genitori da Nizza erano stati deportati e uccisi ad Auschwitz.\nQuando Donati dovette rifugiarsi in Svizzera dopo l'8 settembre 1943, Moraldo port\u00f2 i due bambini con s\u00e9 al suo paese natale. L'intera popolazione della frazione, messa al corrente della situazione, collabor\u00f2 attivamente alla loro salvezza, nonostante il pericolo dato dai combattimenti e dai frequenti rastrellamenti nella zona, finch\u00e9 con la Liberazione i bambini poterono ricongiungersi al padre adottivo in Francia.\nPer questo impegno di solidariet\u00e0, l'11 febbraio 1999, l'Istituto Yad Vashem di Gerusalemme ha conferito a Francesco Moraldo l'alta onorificenza dei giusti tra le nazioni. Il 28 gennaio 2006 in occasione delle celebrazioni per il Giorno della Memoria, una lapide commemorativa \u00e8 stata collocata a Creppo in ricordo di questi eventi.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 10 maggio del 1972.\nLa prima immagine conosciuta dell\u2019attuale stemma risale al 1750; successivamente appare in un opuscolo pubblicato nel 1881 dal sottoprefetto Domenico Monterumici dove si legge che Triora era uno dei sette Comuni appartenenti al Circondario di Sanremo dotati di stemma e recava \u00abun cane cerbero, scelto per le tre teste e le tre bocche, forse in relazione con i tre fiumi: Tanaro, Nervia, Argentina, che appunto hanno le sorgenti sul territorio di quel Comune\u00bb. La spiegazione pi\u00f9 probabile \u00e8 che la figura alluda al nome della localit\u00e0 tramite l'accostamento dei termini latini \"tria\" (\"tre\") e \"ora\" (\"bocche\" o \"visi\").\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Triora sono .\nLingue e dialetti.\nIn due frazioni del comune, ossia Realdo e Verdeggia, si parla il dialetto brigasco della lingua ligure in virt\u00f9 della secolare appartenenza alla Terra brigasca (\"Tera briga\u0161ca\" in brigasco, \"Pays brigasque\" in francese).\nQualit\u00e0 della vita.\nIl comune fa parte del circuito dei borghi pi\u00f9 belli d'Italia e insignito, dal 2007, della Bandiera arancione dal Touring Club Italiano. IL 17 ottobre 2021 Triora \u00e8 ufficialmente un \"villaggio degli alpinisti\", \u00e8 entrata cio\u00e8 a far parte del circuito che riunisce borghi, non solo italiani, ma anche svizzeri, austriaci e sloveni, dalle caratteristiche alpine, denominato \"Bergsteigerdorfer\".\nCultura.\nNel 2021 il romanzo \"Triora\", thriller dello scritture ligure Alessandro Venuto, ambientato nella cittadina omonima, ha vinto il VI concorso nazionale BookTrib\u00f9 ed \u00e8 stato premiato a Bologna in sala Biagi.\nEconomia.\nLa principale risorsa economica del comune \u00e8 il turismo. L'attivit\u00e0 agricola \u00e8 pressoch\u00e9 scomparsa, mentre quella legata alla pastorizia \u00e8 passata in secondo piano. Nel territorio erano presenti, fino al 2008, cave d'ardesia, trasportata in val Fontanabuona (Genova) per essere lavorata ed utilizzata soprattutto per la realizzazione di biliardi e quindi esportata negli Stati Uniti d'America.Erano anche presenti due fabbriche di bambole, che davano lavoro a molte persone.\nNella frazione di Monesi di Triora sono presenti impianti sciistici, per una superficie battuta di circa 330 ettari, adatti per praticare sci alpino sia nei mesi invernali che primaverili.\nGeografia antropica.\nIl territorio comunale \u00e8 costituito, oltre al capoluogo comunale, dalle frazioni di Abenin, Borniga, Bregalla, Cabotino, Carmeli, Cetta, Creppo, Goina, Loreto, Monesi di Triora, Pin, Realdo, Verdeggia, Vesignana per una superficie territoriale di 67,61\u00a0km2.\nConfina a nord con il comune piemontese di Briga Alta, a sud con Pigna e Castel Vittorio, ad ovest con i comuni francesi di Briga Marittima e Saorgio, ad est con Mendatica, Montegrosso Pian Latte, Molini di Triora.\nInfrastrutture e trasporti.\nStrade.\nIl territorio comunale di Triora \u00e8 attraversato principalmente da due strade provinciali: la SP 52 e la SP 89; la prima permette il collegamento ad est con Molini di Triora, mentre la seconda, perlopi\u00f9 a fondo sterrato, sino al passo della Guardia. Nella parte a sud del territorio \u00e8 attraversato dalla SP 65 che da Molini di Triora permette il collegamento con Castel Vittorio.\nAutolinee.\nVi \u00e8 un servizio di corriere di linea della Societ\u00e0 Riviera Trasporti, che percorrendo tutta la Valle Argentina collegano Sanremo a Triora (capolinea).\nAmministrazione.\nAltre informazioni amministrative.\nTriora fa parte dell'Unione dei comuni delle Valli Argentina e Armea."}
{"id": "31055", "revid": "57872", "url": "https://it.wikipedia.org/wiki?curid=31055", "title": "Vallebona", "text": "Vallebona (\"Valeb\u00f2na\" in ligure) \u00e8 un comune italiano di abitanti della provincia di Imperia in Liguria.\nGeografia fisica.\nIl territorio di Vallebona \u00e8 l'abitato principale della valle del rio Borghetto, all'incrocio di diversi itinerari diretti alle comunit\u00e0 di Vallecrosia e Sasso di Bordighera. Il centro vallebonese, ubicato su un pendio, conserva le tipiche architetture delle case in pietra e il reticolo di carruggi e piazzette principali.\nI terrazzamenti che circondano l'agglomerato urbano sono utilizzate per la maggiore nella coltivazione floricola di ginestre, di mimose, di ulivi e vigne. Tra le vette del territorio vallebonese il monte Nero (606 m).\nStoria.\nIl borgo fu fondato molto probabilmente nel medioevo, grazie alla favorevole valle che risult\u00f2 fertile e ben coltivabile, da cui ne trarrebbe il toponimo di \"vallis bona\". \nEsiste la copia di un documento datato al 954, in cui un marchese Guido, conte imperiale di Ventimiglia, in partenza per la Spagna per portare aiuto a re Alfonso (\"in subsidium illustris D.ni Ildefonsi, regis Hispanie\") che combatteva \"contra perfidos Saracenos\", avrebbe donato in feudo delle propriet\u00e0 situate a Seborga e a Vallebona ai monaci benedettini dell'abbazia di Lerino. Nel documento vengono anche citati un \"Luigi, imperatore dei Romani\", Tommaso, \"comite Sabaudie\" (nonch\u00e9 \"fratre uxoris mee\") e un Raimondo, \"marchione Montisferrati\", ovvero personaggi e titoli inesistenti nell'anno 954..\nTuttavia, una donazione del feudo di \"Castrum Sepulchri\" di Seborga (comprendente anche Vallebona) a Lerino, da parte di un Guido conte di Ventimiglia, non databile nel 954, sembra ritenuta valida nel corso di un processo risalente al 1177, conservato in copia autentica dell'anno 1305. Infatti, nella seconda met\u00e0 del XII secolo il comune di Ventimiglia pretese che il feudo di Seborga diventasse parte del proprio territorio. Inizi\u00f2 quindi una causa con l'abate di Lerino e il 13 luglio 1177 fu emessa la sentenza da parte del vescovo di Ventimiglia e dei consoli ventimigliesi che riconobbero il lascito del conte Guido, in base all'atto di donazione (\"quod per privelugium bullatum bulla dicti comitis comprobabat\") e alla testimonianza di dodici maggiorenti locali. La maggioranza degli storici accademici ammette l'autenticit\u00e0 dell'atto del 1177, ma non mancano autorevoli autori che pongono in discussione anche l'atto del 1177 ritenendolo un falso dell'anno 1305.\nNel 1181 la Repubblica di Genova, che aveva esteso i suoi domini sino a Nizza, dichiar\u00f2 di assumere la protezione delle isole di Lerino e quindi anche del feudo di Seborga; in realt\u00e0, di fatto continu\u00f2 a dipendere politicamente e amministrativamente come altri borghi e villaggi della Liguria occidentale dalla Contea di Provenza sotto il dominio dei conti di Ventimiglia che assoggettarono il paese fino al 1686.\nDa tale data ader\u00ec alla Magnifica Comunit\u00e0 degli Otto Luoghi assieme ai centri di Bordighera, Borghetto San Nicol\u00f2, Camporosso, San Biagio, Sasso e Soldano; una comunit\u00e0 indipendente, ma sotto il controllo della Repubblica di Genova, che si autogovern\u00f2 fino alla dominazione napoleonica di fine Settecento.\nCon la dominazione francese la municipalit\u00e0 di Vallebona rientr\u00f2 nel cantone di Bordighera nella giurisdizione delle Palme, con Sanremo come capoluogo; nel 1802 pass\u00f2 nel cantone di Ventimiglia nella giurisdizione degli Ulivi (capoluogo Oneglia). Dal 1805, con il passaggio della Repubblica Ligure nel Primo Impero francese, venne assoggetta al cantone bordigotto del Dipartimento delle Alpi Marittime.\nFu annesso al Regno di Sardegna nel 1815 dopo il Congresso di Vienna del 1814, a seguito della caduta di Napoleone Bonaparte. Facente parte del Regno d'Italia dal 1861, dal 1859 al 1926 il territorio fu compreso nel I mandamento di Bordighera del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nDal 1973 al 2011 ha fatto parte della Comunit\u00e0 montana Intemelia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Vallebona sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito dal solo capoluogo per una superficie territoriale di 5,88\u00a0km\u00b2.\nConfina a nord con il comune di Perinaldo, a sud con Bordighera, ad ovest con San Biagio della Cima, Soldano e Vallecrosia, e ad est con Seborga e Ospedaletti.\nEconomia.\nLe principali risorse economiche del territorio vallebonese sono legate all'attivit\u00e0 agricola, prettamente coltivazioni di ortaggi, vite e ulivi, nonch\u00e9 la pratica della floricoltura.\nInfrastrutture e trasporti.\nStrade.\nIl territorio comunale \u00e8 attraversato principalmente dalla strada provinciale 58 che permette il collegamento stradale con la frazione bordigotta di Borghetto San Nicol\u00f2, a sud, e Perinaldo verso nord dove la provinciale prosegue come SP 57."}
{"id": "31056", "revid": "57872", "url": "https://it.wikipedia.org/wiki?curid=31056", "title": "Vasia", "text": "Vasia (\"V\u00e0sia\" in ligure) \u00e8 un comune italiano di 396 abitanti della provincia di Imperia in Liguria.\nGeografia fisica.\nIl borgo \u00e8 situato alle falde del monte Acquarone (735 m), con lo sviluppo dei vari nuclei e insediamenti lungo le vallette laterali dei rii Molini - quest'ultimo tributario del torrente Prino - e Vasia. Tra le altre vette del territorio vasiese il monte Scuassi (889 m), il monte dei Prati (784 m), il monte Pissibinelli (737 m), il Poggio della Croce (681 m) e il monte Pian Cavallo (578 m).\nStoria.\nLa zona inserita nel territorio di Prel\u00e0 fu un antico possedimento dei vescovi di Albenga.\nIncerta e ancora oggi sconosciuta \u00e8 l'origine del toponimo Vasia. Un primo insediamento umano era ubicato in posizione pi\u00f9 a settentrione rispetto l'odierno abitato vasiese.\nGi\u00e0 dall'epoca longobarda nel territorio operarono i monaci bedettini di San Colombano che gi\u00e0 avevano fondato nel cuneese l'abbazia di San Dalmazzo di Pedona e, nel VII secolo, l'abbazia di Taggia. Essi operavano in raccordo e con scambio di merci attraverso i valichi con i monaci dell'abbazia di San Martino dell'isola Gallinara di Albenga, che a Vasia avevano fondato attorno al VII secolo il monastero di San Martino. In seguito operarono anche con i monaci dell'abbazia di Lerino, che da monaci eremiti avevano accolto anche loro la regola cenobitica di san Colombano diffondendosi anche fuori dall'isola, dalla costa fino a Seborga; furono monaci famosi per la cultura, lo studio ed il lavoro, e per la riapertura di vie commerciali, la coltivazione intensiva con nuove tecniche agricole, bonifiche terriere e terrazzamenti, e la conservazione degli alimenti; tutte le fondazioni accoglieranno verso il IX secolo la regola benedettina.\nNel 1103 il vescovo di Albenga Adalberto assegn\u00f2 il feudo di Pietralata (Prel\u00e0 assieme a Vasia) proprio ai monaci di Lerino che ricostruirono il monastero di San Martino. La coltivazione dell'ulivo, soprattutto oliva taggiasca, si diffuse quindi per opera dei monaci benedettini, favorendo lo spostamento degli abitati pi\u00f9 a valle. La costruzione di frantoi impose insediamenti lungo le acque dei torrenti dove potessero essere impiantati mulini ad acqua.\nIl territorio si costitu\u00ec dapprima nella contea di Pietralata che, a sua volta, si divise in due castellanie: Pietralata Superiore e Pietralata Inferiore. Le due castellanie legarono e strinsero patti di aderenza e accomandigia al Comune di Genova e, successivamente, alla Repubblica di Genova.\nVasia fu assoggettata alla giurisdizione della castellania di Pietralata Superiore e quindi alla vicina comunit\u00e0 di Prel\u00e0, con Prel\u00e0 Castello, Villatalla, Pantasina, Pianavia e Moltedo, sotto la dominazione dei marchesi di Clavesana. Il territorio pass\u00f2 poi ai conti di Ventimiglia dal 1233 e per discendenza ai Lascaris di Ventimiglia; quest'ultimi erano gi\u00e0 gli organi preposti alla riscossione delle decime per conto del clero ingauno. Gi\u00e0 compreso come capoluogo della podesteria che faceva riferimento anche per i borghi di Moltedo e Pianavia, il territorio di Vasia e zone limitrofe fu unito al Ducato di Savoia nel 1575 seguendone le sorti. Nel 1723 fu compreso nella sabauda provincia di Oneglia.\nCon la dominazione napoleonica di inizio Ottocento la municipalit\u00e0 di Vasia venne compresa dal 1801 tra i confini della Repubblica Ligure inserendosi nel cantone degli Ulivi della giurisdizione degli Ulivi (capoluogo Oneglia e Porto Maurizio come capo cantone). Dal 1805 al 1814 con il Primo Impero francese i nuclei di Vasia, Pantasina e Pianavia andarono a costituire un'unica municipalit\u00e0 sotto il cantone di Oneglia del Dipartimento di Montenotte. Alla caduta di Napoleone, il congresso di Vienna del 1814 stabil\u00ec l'annessione nel Regno di Sardegna che inquadr\u00f2 questa parte del territorio nella provincia di Oneglia; nel 1818 \u00e8 sottoposta al mandamento di Prel\u00e0, provincia di Oneglia, divisione di Nizza. Con il passaggio nel successivo Regno d'Italia, dal 1859 al 1926 il territorio fu compreso nel III mandamento di Dolcedo del circondario di Porto Maurizio facente parte della provincia di Nizza (poi provincia di Porto Maurizio e, dal 1923, di Imperia).\nNel 1928 riceve i territori dei comuni soppressi di Pantasina e Pianavia - odierne frazioni di Vasia - e la frazione di Prel\u00e0 Castello dal comune di Prel\u00e0.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, fino al 2011, della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 25 gennaio del 2005. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Vasia sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre al capoluogo, dalle frazioni di Pantasina, Pianavia, Prel\u00e0 Castello e Torretta per una superficie territoriale di 11,15\u00a0km\u00b2.\nConfina a nord con il comune di Borgomaro, a sud con Dolcedo, ad ovest con Prel\u00e0 e ad est con Lucinasco, Pontedassio e Imperia.\nEconomia.\nL'economia \u00e8 prevalentemente legata all'agricoltura, specie nella produzione di olio di oliva. Di pregio anche la viticoltura e l'apicoltura. Il turismo \u00e8 in costante crescita, legato soprattutto ai turisti stranieri, per lo pi\u00f9 provenienti dalla Germania.\nInfrastrutture e trasporti.\nStrade.\nIl territorio comunale di Vasia \u00e8 attraversato principalmente dalla strada provinciale 40 che permette il collegamento con Dolcedo, a sud, e la frazione di Pantasina passando per le altre frazioni di Torretta e Pianavia. Da Pantasina altre due arterie provinciali collegano il territorio vasiese con Borgomaro (SP 93) e Prel\u00e0 (SP 39).\nAmministrazione.\nAltre informazioni amministrative.\nVasia fa parte dell'Unione dei comuni montani della Valle Prino."}
{"id": "31057", "revid": "125987132", "url": "https://it.wikipedia.org/wiki?curid=31057", "title": "Ventimiglia", "text": "Ventimiglia (IPA: , \"Ventemiglia\" nel dialetto locale intemelio, \"Vintimiggia\" in genovese, \"Vintimille\" in francese, \"Ventemilha\" in occitano, \"Albintimilium\" in latino) \u00e8 un comune italiano della provincia di Imperia in Liguria, di abitanti\nLa citt\u00e0 di Ventimiglia, alla quale spesso ci si riferisce come \"la porta occidentale d'Italia\", \"la Citt\u00e0 di confine\" o \"la Porta Fiorita d'Italia\", intrattiene forti rapporti economico-sociali con la vicina Costa Azzurra, come testimoniato dai dati relativi al pendolarismo.\nGeografia fisica.\nTerritorio.\nLa citt\u00e0 si sviluppa presso la foce del fiume Roia, a 8\u00a0km dalla frontiera francese. Il punto del territorio comunale sito alla maggiore altitudine \u00e8 il monte Grammondo (1378\u00a0m s.l.m.).\nAltre vette del territorio ventimigliese sono la punta Renuit (1300 m), la cima Veglia (1159 m), la cima di Bravona (1013 m), la punta Pellegrio (922 m), il monte Grosso (909 m), la cima dell'Arpetta (861 m), il monte Cogorda (838 m), il monte Fuga (786 m), il monte Carpano (772 m), la Testa Maimona (732 m), il monte Erisetta (664 m), il monte Pozzo (570 m), il monte Bellenda (540 m), la cima di Terca (505 m), il monte Magliocca (500 m), il monte Carbone (442 m), la cima di Gavi (440 m).\nClima.\nIl clima \u00e8 di tipo mediterraneo, molto mite, solo occasionalmente disturbato dalla tramontana, un vento che discende dalla valle del Roia.\nOrigini del nome.\nIl toponimo Ventimiglia deriva probabilmente dalla parola ligure \"Albom\" \"citt\u00e0 capoluogo\" e dal genitivo plurale del nome etnico \"Intemeliom\", quindi \"citt\u00e0 capoluogo dei Liguri Intemeli\". Le due parole, attraverso la forma latinizzata \"Album Intimilium\" (attestata per es. in Plinio il Vecchio), si fusero poi in \"Albintimilium\", con una crasi analoga a quella verificatasi per \"Albingaunum\", l'odierna citt\u00e0 di Albenga. In seguito alla deglutinazione di \"al-\" iniziale e al conseguente passaggio \"b\"&gt;\"v\" si giunse a una forma \"Vintimilium\" (interpretata per etimologia popolare come \"Vigintimilium\"), che nel medioevo divenne infine \"Vintimilia\".\nIn epoca recente, a causa della toponomastica poco accurata di certi cartelli stradali, che ne abbreviavano arbitrariamente il nome in \"XXmiglia\", si \u00e8 diffusa l'erronea credenza che il nome della citt\u00e0 derivasse da una distanza stradale, anche perch\u00e9 effettivamente, per una curiosa coincidenza, l'abitato di Ventimiglia dista circa 20 miglia nautiche dalla vicina citt\u00e0 francese di Nizza, alla cui contea Ventimiglia \u00e8 stata storicamente legata. Tuttavia tale teoria popolare sull'origine del nome non ha alcun fondamento storico.\nStoria.\nEpoca romana.\nSecondo alcune fonti storiche il primitivo insediamento fu fondato dalla trib\u00f9 dei Liguri Intemeli in et\u00e0 preistorica sull'altura di Colla Sgarba nella valle del torrente Nervia. Nel II secolo a.C. il villaggio fu conquistato dall'esercito dell'Impero romano, che rinominer\u00e0 l'insediamento in \"Albium Intimilium\", in seguito \"Albintimilium\", riedificando una nuova citt\u00e0 cinta da mura presso la foce del Nervia.\nNel 49 a.C., durante la dominazione romana, la citt\u00e0 ospit\u00f2 Cesare, diretto in Spagna; qui risiedette da un certo Domizio, suo sostenitore. Ci\u00f2 suscit\u00f2 l'indignazione dei Pompeiani: Domizio venne poco dopo fatto uccidere per mano di un certo Bellieno, servo di Demetrio, quest'ultimo comandante del presidio militare romano dell'odierna Ventimiglia. La popolazione, per la maggior parte fedele a Cesare, secondo quanto scrive Celio, il corrispondente di Cicerone, insorse allora contro il presidio, prendendo il sopravvento sulle poche guardie romane, e lo stesso Celio racconta di come dovette intervenire con un piccolo esercito per sedare la rivolta tra soldati e popolo. Il fatto storico \u00e8 testimoniato dal motto che tutt'oggi \u00e8 inscritto nello stemma comunale: \"Civitas ad arma iit\": \"la popolazione corse alle armi\".\nVentimiglia rest\u00f2 sempre fedele a Roma, e tale riconoscenza fu premiata dallo stesso Cesare quando la riconobbe \"municipium\" dell'impero, favorendo cos\u00ec prosperit\u00e0 ed espansione. Nel 68 sub\u00ec un saccheggio causato dallo scompiglio dei pretendenti al trono che si cre\u00f2 dopo la morte dell'imperatore Nerone. Negli scontri in un podere di Ventimiglia fu assassinata la nobile Giulia Procilla, madre di Gneo Giulio Agricola, che partecip\u00f2 ai funerali e ripar\u00f2 ai danni subiti dai saccheggi stanziando appositi contributi verso la citt\u00e0 intemelia.\nI confini cittadini nel frattempo si espansero notevolmente, arrivando fino a \"Villa Matuti\u00e6\" (l'odierna Sanremo) ad est e a Mentone verso ovest, sfruttando il percorso della via Julia Augusta realizzata da Ottaviano Augusto. La citt\u00e0 intemelia sub\u00ec diversi e notevoli cambiamenti urbanistici, grazie ad una completa rivisitazione degli architetti ed ingegneri di Roma che crearono nuove piazze, ville e case, acquedotti, fontane, bagni termali, un foro pubblico e un teatro.\nLa nuova urbanizzazione richiamava il classico stile di progettazione romano, usando una tecnica rettilinea ed ortogonale: il nuovo centro urbano, molto diverso dalla preesistente citt\u00e0 vecchia dei Liguri sulle alture di Colla Sgarba, si estendeva lungo due vie principali - il Cardo e il Decumano -, che si intersecavano ad angolo retto con altre vie minori dette \"vici\" o \"subvici\".\nMedioevo e la Repubblica di Genova.\nDopo l'invasione dal re longobardo Rotari nel 644, gli abitanti nel periodo medievale abbandonarono l'antica citt\u00e0 romana e si rifugiarono alla destra del fiume Roia, dove edificarono la nuova citt\u00e0 col nome di \"Vintimilia\". Con la caduta dell'Impero romano d'Occidente, la citt\u00e0 entr\u00f2 a far parte dei dom\u00ecni di Carlo Magno dal 744 e, successivamente, diventer\u00e0 una contea dipendente dalla Marca di Torino, di cui si hanno le prime notizie nel 962.\nIn et\u00e0 feudale si dichiar\u00f2 libero Comune, divenendo dominio dei Conti locali - detti appunto di Lascaris di Ventimiglia -; essi dominarono diversi borghi e villaggi della Riviera di Ponente, scontrandosi pi\u00f9 volte con le altre signorie locali ma soprattutto con la Repubblica di Genova. Quest'ultima, dopo aver conquistato l'intera Riviera di Levante e parte del ponente ligure, si spinse sempre pi\u00f9 verso Ventimiglia, dando il via, nel XIII secolo, ad un vero e proprio assedio.\nNel 1221 Genova affid\u00f2 il compito al comandante genovese Lotaringo di Martinengo di far cadere la citt\u00e0 degli Intemeli e quindi sottometterla al volere della Repubblica. Dopo una lunga e aspra lotta, nella quale la citt\u00e0 sub\u00ec continui bombardamenti dalle alture di San Giacomo, Maure e Siestro e l'impaludamento del porto-canale alla foce del Roia, Ventimiglia fu conquistata, diventando per la Repubblica un'importante base strategica fortificata di frontiera.\nLa citt\u00e0 nei secoli a seguire fu per\u00f2 sempre contesa da altre signorie locali, nonostante fosse oramai compresa nei territori genovesi, e diversi furono i pretendenti, quali i Grimaldi, gli Angioini, i Visconti, i Savoia, gli Sforza e anche dalla Francia; dal 1505 divenne definitivamente dominio genovese, subendone le sorti e le glorie.\nNel 1514 la Repubblica cedette la sovranit\u00e0 su Ventimiglia alla Casa di San Giorgio. Poich\u00e9, tuttavia, l'amministrazione dei possedimenti territoriali si era rivelata antieconomica, la Casa di San Giorgio restitu\u00ec alla Repubblica tutti i territori che le rimanevano in sovranit\u00e0, fra cui Ventimiglia, nel 1562.\nLa Repubblica in seguito la nomin\u00f2 a sede del locale e omonimo capitaneato, alla quale furono sottoposti villaggi, borghi e comuni vicini. Nel XVII secolo ottenne da Genova una propria autonomia economica e fiscale soprattutto per le continue lamentele della popolazione che, secondo fonti dell'epoca, manifest\u00f2 pi\u00f9 il proprio disaccordo agli stessi nobili locali.\nNapoleone e il Regno d'Italia.\nVentimiglia segu\u00ec successivamente le sorti di Genova, patendo anch'essa la dominazione austriaca del 1747 e l'invasione francese di Napoleone Bonaparte nel 1797. Fu proprio durante la nuova dominazione d'oltralpe che la comunit\u00e0 di Ventimiglia si costitu\u00ec in municipalit\u00e0 della neo costituita Repubblica Ligure, nel Dipartimento delle Palme con capoluogo Sanremo.\nAmministrativamente fece quindi parte del IX cantone di Ventimiglia nella Giurisdizione delle Palme e dal 1803 centro principale del X cantone delle Palme nella Giurisdizione degli Ulivi. Annesso al Primo Impero francese, dal 13 giugno 1805 al 1814 venne inserito nel Dipartimento delle Alpi Marittime. Nel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814 dopo la caduta di Napoleone, sottoposta al Contado di Nizza, mentre al 12 agosto 1820 risale la ratificazione dei nuovi confini comunali tra i due municipi di Airole e Ventimiglia. Dal 1861 fu annesso al Regno d'Italia. Dal 1859 al 1926 il territorio fu compreso nel VIII mandamento di Ventimiglia del circondario di Sanremo facente parte della provincia di Nizza (poi provincia di Porto Maurizio e, dal 1923, di Imperia).\nNel 1945, sul finire della seconda guerra mondiale, fu occupata dalla Francia, poi pass\u00f2 nuovamente sotto controllo dell'Italia.\nDal 1973 al 31 dicembre 2008 ha fatto parte della Comunit\u00e0 montana Intemelia.\nSimboli.\nLo stemma \u00e8 stato concesso con il decreto del Presidente del Consiglio dei ministri datato al 19 agosto del 1929; il gonfalone fu invece approvato con Regio decreto del 19 marzo 1931.\nMonumenti e luoghi d'interesse.\nSiti archeologici.\nBalzi Rossi.\nBalzi Rossi (toponimo italianizzato dal dialettale \"b\u00e0ussi russi\" = sassi rossi) \u00e8 il nome con cui si indica una localit\u00e0 presso il confine di Stato di Ponte San Ludovico, caratterizzata dalla presenza di una parete rocciosa in cui si apre una serie di caverne. In alcune di queste, nel corso di varie campagne di scavi effettuati in tutta la seconda met\u00e0 dell'Ottocento, sono stati scoperti numerosi reperti risalenti per lo pi\u00f9 al paleolitico superiore, fra cui, oltre a svariati oggetti e resti di animali, una ventina di sepolture umane, di cui almeno sette riferibili a individui del tipo Cro-Magnon (uomo di Grimaldi).\nScavi romani.\nOccupano l'area a levante di Ventimiglia presso la foce del torrente Nervia e comprendono la citt\u00e0 romana di \"Albintimilium\" con le terme e l'adiacente teatro romano: quest'ultimo, databile alla fine del II secolo d.C., \u00e8 uno dei pi\u00f9 piccoli nel suo genere e unico in Liguria insieme all'anfiteatro romano di Luni.\nParte del materiale ritrovato nel corso degli scavi \u00e8 esposto all'interno dell'antiquarium.\nSociet\u00e0.\nEvoluzione demografica.\n\u00c8 da ricordare come Ventimiglia sia il pi\u00f9 esteso e popoloso centro della conurbazione che dal confine di Stato si estende ininterrottamente fino alla Madonna della Ruota a Bordighera, conglobando cos\u00ec circa 55.000 residenti.\nTale conurbazione nel periodo estivo vede aumentare notevolmente la sua popolazione, grazie ai turisti provenienti per lo pi\u00f9 da Piemonte e Lombardia.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ventimiglia sono , cos\u00ec suddivisi per nazionalit\u00e0, elencando per le presenze pi\u00f9 significative:\nIstituzioni, enti e associazioni.\nUna importante realt\u00e0 associativa culturale di Ventimiglia \u00e8 la Cumpagnia d'i Ventemigliusi, fondata nel 1927.\nCultura.\nIstruzione.\nScuole.\nVentimiglia \u00e8 sede dei seguenti istituti scolastici:\nTeatro.\nA Ventimiglia ha sede una compagnia teatrale dialettale, la \"Cumpagnia d'u Teatru Ventemigliusu\" (sezione della Cumpagnia d'i Ventemigliusi).\nMusica.\nVentimiglia \u00e8 sede del coro polifonico \"Citt\u00e0 di Ventimiglia\" e della corale in costume \"Cumpagnia cantante\" (sezione della Cumpagnia d'i Ventemigliusi).\nVentimiglia ha anche all\u2019attivo tutt\u2019ora la sua storica banda musicale, con una continuit\u00e0 rara nel panorama musicale bandistico: la Banda Musicale \u201cCitt\u00e0 di Ventimiglia\u201d, infatti, venne fondata nel 1853.\nNel 2009 viene fondata l'orchestra filarmonica giovanile \"Citt\u00e0 di Ventimiglia\".\nIl Corsaro Nero.\nNel suo celebre romanzo, Emilio Salgari non descrive propriamente la citt\u00e0, ma l'eroe eponimo, il Corsaro Nero, viene proprio da Ventimiglia. Il Cavaliere Emilio di Roccanera (o Roccabruna), signore di Ventimiglia e di Valpenta, \u00e8 il protagonista dei primi due romanzi del ciclo de \"I corsari delle Antille\", ossia \"Il Corsaro Nero\" e \"La regina dei Caraibi\".\nPer creare la figura del Conte di Ventimiglia, sembra che Salgari si sia ispirato al realmente esistito Capitan Romero, corsaro operante nel Mediterraneo, alle azioni di Salagro e Luchino, due corsari della nobile famiglia dei marchesi Di Negro.\nGeografia antropica.\nIl territorio comunale \u00e8 costituito, oltre al capoluogo, dalle frazioni di Bevera, Calandri, Calvo, Carletti, Grimaldi Inferiore, Grimaldi Superiore, Latte, Mortola Inferiore, Mortola Superiore, Porra, Roverino, Sant'Antonio, San Bernardo, San Lorenzo, Sealza, Torri, Trucco, Varase, Verrandi, Villatella, Ville per una superficie territoriale di 53,73\u00a0km\u00b2. La circoscrizione comunale di Ventimiglia conta inoltre 13 quartieri cittadini (due delle quali ex frazioni), oltre a numerose localit\u00e0 minori comunali, raggruppate convenzionalmente in sei delegazioni.\nConfina a nord con i comuni di Olivetta San Michele, Airole e Dolceacqua, a sud \u00e8 bagnato dal mar Ligure, ad ovest con i comuni francesi di Castellar e Mentone, ad est con Dolceacqua e Camporosso.\nDelegazioni e quartieri urbani.\nLe delegazioni sono:\nEconomia.\nLa principale risorsa del comune \u00e8 l'attivit\u00e0 legata al turismo balneare, alla pesca e alla floricoltura. Oggi l'area Roia-Bevera svolge la funzione di zona industriale della citt\u00e0.\nImportanti anche le attivit\u00e0 commerciali, legate alla vicinanza della frontiera, rappresentate dai numerosi negozi e dal mercato settimanale del venerd\u00ec che richiama, tra gli altri, numerosi visitatori dalla Francia. Molto numerosi sono i ristoranti, bar e pub che si susseguono quasi ininterrottamente sul lungomare cittadino e nelle vie del centro.\nInfrastrutture e trasporti.\nStrade.\nIl territorio di Ventimiglia \u00e8 attraversato principalmente dalla strada statale 1 Via Aurelia che gli permette il collegamento stradale, ad est, con Camporosso e Vallecrosia, e verso ovest verso il confine di stato con la Francia. Dalla citt\u00e0 intemelia origina inoltre la strada statale 20 (il cui tratto iniziale rappresenta una tangenziale, che evita un passaggio a livello e l'attraversamento di Roverino), la quale, risalita la val Roia (per ampio tratto in territorio francese, dove assume la denominazione di RN 204) e oltrepassato il colle di Tenda, conduce a Limone Piemonte, Cuneo e infine a Torino.\nNel 1903 venne istituita la prima linea extraurbana con autobus d'Italia che collegava Ventimiglia a Garessio nel cuneese.\nInoltre \u00e8 raggiungibile anche grazie al proprio casello autostradale sull'autostrada A10.\nFerrovie.\nSono presenti due stazioni: una stazione ferroviaria internazionale di confine, nel pieno centro cittadino, e la stazione di Bevera presso l'omonima frazione ventimigliese, quest'ultima lungo la linea per Cuneo. Tre linee originano dalla stazione centrale: la linea Genova-Ventimiglia, la linea Cuneo-Limone-Ventimiglia e la linea Marsiglia-Ventimiglia.\nLa linea ferroviaria per Cuneo, detta anche del Col di Tenda, \u00e8 considerata una delle pi\u00f9 pregevoli, a livello paesaggistico, d'Europa. Da Ventimiglia parte giornalmente un TGV (\"Train \u00e0 Grande Vitesse\") delle ferrovie francesi con destinazione Parigi.\nPorti.\nIn localit\u00e0 Scoglietti \u00e8 presente il locale porticciolo turistico - denominato Cala del Forte - i cui lavori hanno interessato l'area tra il 2010 e il 2020; il completamento finale dell'opera \u00e8 prevista a giugno 2021. L'approdo attualmente pu\u00f2 ospitare 178 imbarcazioni, dai 6,5 ai 70 metri di lunghezza.\nMobilit\u00e0 urbana.\nVentimiglia \u00e8 collegata a Sanremo e Taggia da una lunga linea filoviaria, detta filovia della Riviera dei Fiori. Essa, in citt\u00e0, ricalca il percorso della preesistente tranvia Ventimiglia-Bordighera; quest'ultima, realizzata dalla Woodhouse &amp; Baillie, societ\u00e0 legata alla prima compagnia elettrica della citt\u00e0, la Riviera Electric Supply Company, fu in esercizio dal 1901 al 1936.\nSport.\nVela\nTiro con l'arco"}
{"id": "31058", "revid": "1516566", "url": "https://it.wikipedia.org/wiki?curid=31058", "title": "Vessalico", "text": "Vess\u00e0lico (\"Vesarco\" in ligure) \u00e8 un comune italiano di 263 abitanti della provincia di Imperia in Liguria.\nGeografia fisica.\nIl borgo di Vessalico \u00e8 ubicato nella media valle Arroscia, lungo la sponda sinistra dell'omonimo torrente, e alle pendici del monte Frascinello (1120 m). Altra vetta del territorio vessalcese la Punta Alto (1082 m).\nIl livello di altitudine del territorio vessalcese varia da un'altezza minima di 197\u00a0m sul livello del mare al dato massimo di 1208\u00a0m.\nStoria.\nUna tradizione storica locale colloca al 1100 la fondazione di un primitivo borgo ad opera degli abitanti che anticamente dimoravano in questa zona della media valle Arroscia e che, per un'imposizione data dai feudatari del luogo, decisero di riunirsi in un nuovo nucleo abitato lungo la sponda sinistra dell'omonimo torrente.\nGi\u00e0 in epoca protostorica, per\u00f2, il territorio fu abitato da trib\u00f9 locali affiliate ai Liguri Epanteri che dovettero intorno al 180 a.C. soccombere all'avanzata dei Romani; fu l'Impero ad edificare in zona un accampamento-fortificazione per contrastare l'avanzata dal fondovalle dei Liguri Ingauni.\nAlla caduta dell'Impero romano d'Occidente (476) anche il territorio di Vessalico fu interessato dalle invasioni barbariche, a cui seguirono le dominazioni da parte dei Longobardi - nel 643 - e dei Franchi fino all'888.\nSaccheggiato e devastato dagli assalti dei Saraceni tra i secoli IX e X, il borgo entr\u00f2 a far parte della Marca Arduinica e, dal 974 su iniziativa dell'imperatore Ottone II, nella giurisdizione del Marchesato di Ceva. Nel 1094 Bonifacio del Vasto prese il possesso di questa parte di territorio della media valle Arroscia che, a partire dal 1151, entr\u00f2 stabilmente tra i domini dei marchesi di Clavesana. A questo periodo storico risalirebbe la fondazione del borgo del Ponte Nuovo, citato nella leggenda popolare in merito alla primitiva fondazione di Vessalico, un insediamento ben organizzato e che nacque in un punto strategico e di passaggio delle merci da e per la valle Arroscia, tanto che brevemente fece scattare l'interesse di Genova per questo territorio che pure difese inviando soldati nelle rivolte dei valligiani del 1203 e del 1234 contro i signorotti locali.\nNel 1233, assieme ad altre popolazioni della valle, partecip\u00f2 alla fondazione del nuovo centro di Pieve di Teco che successivamente divenne il capoluogo dell'omonimo mandamento, sotto la giurisdizione della Repubblica di Genova, di cui pure Vessalico ne fece parte assieme ad altri quindici borghi. Pieno possesso genovese dal XVI secolo, ne segu\u00ec le sorti sino agli eventi napoleonici di fine Settecento.\nCon la dominazione francese il territorio vessalcese rientr\u00f2 dal 2 dicembre 1797 all'interno della Repubblica Ligure. Dal 28 aprile del 1798 fece parte del VIII cantone, con capoluogo Pieve di Teco, della Giurisdizione di Centa e dal 1803 centro principale del III cantone di Pieve nella Giurisdizione degli Ulivi. Annesso al Primo Impero francese dal 13 giugno 1805 al 1814 venne inserito nel Dipartimento di Montenotte.\nNel 1815 il territorio fu inglobato nel Regno di Sardegna, cos\u00ec come stabil\u00ec il Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel V mandamento di Pieve di Teco del circondario di Porto Maurizio facente parte della provincia di Porto Maurizio (poi provincia di Imperia, dal 1923). Nel 1929 subisce gli ultimi aggiustamenti ai confini amministrativi con l'annessione del borgo di Siglioli, quest'ultima frazione fino a quell'anno del soppresso comune di Cartari e Calderara (rispettivamente frazioni odierne di Cesio e di Pieve di Teco).\nDurante le fasi cruciali della seconda guerra mondiale vi fu un'intesa attivit\u00e0 partigiana che oper\u00f2 assieme ad alcuni distaccamenti della I Brigata \"Silvio Bonfante\". Nel particolare fu il partigiano Rajmond Rossi (\"Ramon\") a far saltare nella notte del 6 ottobre 1944 il ponte di Borghetto d'Arroscia allo scopo di interrompere i collegamenti stradali, in previsione di uno scontro che poi avvenne nei pressi di Vessalico, delle varie colonne di soldati tedeschi dimoranti nella valle.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 2 marzo del 2007. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Vessalico sono .\nQualit\u00e0 della vita.\nIl Comune di Vessalico ha conseguito la certificazione del proprio sistema di gestione ambientale conformemente alla norma ISO 14001.\nGeografia antropica.\nIl territorio comunale \u00e8 costituito, oltre il capoluogo, dalle frazioni di Lenzari, Perinetti e Siglioli per una superficie territoriale di 10,46\u00a0km\u00b2.\nConfina a nord con il comune di Borghetto d'Arroscia, a sud con Cesio, ad ovest con Pieve di Teco e ad est con Borghetto d'Arroscia e Casanova Lerrone (SV).\nEconomia.\nLa principale risorsa economica del comune \u00e8 legata all'agricoltura, specie nella coltivazione della vite e dell'olivo.\nInfrastrutture e trasporti.\nStrade.\nIl territorio di Vessalico \u00e8 attraversato principalmente dalla strada statale 453 della Valle Arroscia che gli permette il collegamento stradale con Borghetto d'Arroscia, ad est, e Pieve di Teco ad ovest.\nAmministrazione.\nAltre informazioni amministrative.\nVessalico fa parte dell'Unione dei comuni dell'Alta Valle Arroscia."}
{"id": "31059", "revid": "57872", "url": "https://it.wikipedia.org/wiki?curid=31059", "title": "Villa Faraldi", "text": "Villa Faraldi (\"V\u00eclla Far\u00f3di\" in ligure) \u00e8 un comune italiano di 469 abitanti della provincia di Imperia in Liguria.\nGeografia fisica.\nIl comune \u00e8 situato nell'alta valle del torrente Cervo, detto anche Steria, delimitata a est dallo spartiacque tra le province di Savona e Imperia. La morfologia del territorio \u00e8 totalmente collinare e montana e la vetta pi\u00f9 alta del comprensorio \u00e8 il Pizzo d'Evigno (989\u00a0m s.l.m.); altri rilievi montani sono il monte Lago (744\u00a0m), il Pizzo Penna (747\u00a0m) e il Pizzo Aguzzo, a 757\u00a0m sul livello del mare.\nStoria.\nIl borgo di Villa Faraldi (quantomeno nel nucleo del capoluogo comunale) potrebbe avere origini assai lontane, forse addirittura romane. Questa affermazione \u00e8 suffragata soprattutto da un frammento di lapide funeraria (75x50 cm), risalente al I secolo a.C., rinvenuta nel 1930 e facente parte della base del fonte battesimale della chiesa parrocchiale di San Lorenzo; parzialmente mutila nella parte alta, essa riporta un'iscrizione voluta da una madre, tale \"Licinia\", in ricordo del figlio, Sufenas Acrippa (probabilmente Agrippa), cittadino romano appartenente alla trib\u00f9 dei Publilia, la stessa a cui facevano parte i cittadini di Albenga.\nAzzardato \u00e8 parlare dell'esistenza di un vero centro abitato (non esistono altre tracce o testimonianze ad avvalorare l'ipotesi); piuttosto si pu\u00f2 pensare alla presenza di una \"azienda agricola\" a servizio degli insediamenti costieri ben organizzati e fiorenti (come il vicino \"Lucus Bormani\", citato nella Tavola Peutingeriana e posto nella zona dell'attuale San Bartolomeo al Mare, di cui esistono tracce archeologiche nei pressi del santuario della Madonna della Rovere) oppure a una villa padronale, sempre a carattere agricolo, con strutture pi\u00f9 articolate e in possesso di una facoltosa famiglia con relativi lavoratori e schiavi.\nAll'origine romana potrebbe essere fatta risalire la prima parte del nome del comune, \"Villa\", intesa proprio come fattoria o casa di campagna, mentre \"Faraldi\" ha chiare origini germanico-longobarde e in esso si pu\u00f2 riscontrare il termine \"\"fara\", indicante un gruppo famigliare riunito in un villaggio, e forse anche \"wald\"\", zona boscosa di propriet\u00e0 demaniale; ci\u00f2 porterebbe a leggere \"Faraldi\" come \"villaggio popolato da un gruppo familiare inserito all'interno di un bosco\". Proprio l'analisi della seconda parte del nome del paese lascerebbe intendere che all'arrivo dei Longobardi in Liguria (643) la zona sia stata nuovamente abitata stabilmente, occupando un piccolo centro forse non del tutto abbandonato nemmeno nel periodo turbolento successivo alla caduta dell'Impero romano d'Occidente e al successivo dominio bizantino, durante il quale sarebbe avvenuta una pi\u00f9 incisiva penetrazione del Cristianesimo.\nCome il resto della Liguria occidentale, il territorio dell'attuale Villa Faraldi pass\u00f2 dal dominio longobardo a quello dei Franchi a partire dal 773; con il successivo sfaldamento del potere carolingio e la nascita di un sempre pi\u00f9 accentuato potere feudale, il territorio rientr\u00f2 all'interno della marca Arduinica e, frazionatasi anche questa, il borgo divenne parte del marchesato di Clavesana e segu\u00ec le vicissitudini storiche di Albenga e di Cervo; intorno al XIII secolo fu ceduto alla Repubblica di Genova divenendo parte integrante della \"Communitas Diani,\" sottomessa alla stessa Genova.\nCaduta la repubblica genovese, la nuova municipalit\u00e0 di Villa Faraldi rientr\u00f2, dal 2 dicembre 1797, nella Repubblica Ligure, mentre dal 28 aprile 1798 fece parte del VI cantone, come capoluogo, della Giurisdizione del Capo delle Mele. Con la revisione territoriale del 1803, divenne un centro all'interno della Giurisdizione degli Ulivi e, annesso al Primo Impero francese dal 13 giugno 1805 al 1814, fu inserito nel Dipartimento di Montenotte.\nNel 1815 Villa Faraldi e tutta la Liguria furono annessi al Regno di Sardegna, cos\u00ec come stabilito dal Congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel II mandamento di Diano Marina, nel circondario di Porto Maurizio facente parte della provincia di Porto Maurizio (poi provincia di Imperia, dal 1923).\nAl 1923 risale la soppressione della municipalit\u00e0 e il conseguente accorpamento al comune di Diano Marina e, nel 1925, a quello di Cervo; nel 1947 fu ricostituito il comune autonomo.\nDal 1973 al 31 dicembre 2008 ha fatto parte della Comunit\u00e0 montana dell'Olivo e, con le nuove disposizioni della Legge Regionale n\u00b0 24 del 4 luglio 2008, fino al 2011 della Comunit\u00e0 montana dell'Olivo e Alta Valle Arroscia.\nSimboli.\nLo stemma ufficiale e il gonfalone sono stati approvati con l'apposito Decreto del Presidente della Repubblica datato al 12 marzo del 1976.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Villa Faraldi sono .\nCultura.\nEventi.\nIl principale evento culturale del borgo \u00e8 il Festival di Villa Faraldi, organizzato per la prima volta dall'8 al 22 luglio del 1984, \u00e8 una manifestazione dove vengono esposte pitture e sculture in collaborazione con la Galleria nazionale di Oslo.\nNel corso delle edizioni successive sono state valorizzate anche altri campi culturali e didattici quali il teatro, la musica, la danza e l'arte.\nGeografia antropica.\nIl territorio comunale comprende le frazioni di Villa Faraldi (capoluogo comunale), Deglio Faraldi, Riva Faraldi e Tovo Faraldi per una superficie territoriale di 9,61\u00a0km\u00b2. Tali frazioni si suddividono ulteriormente in borgate, localit\u00e0 e regioni storiche: borgata Tovetto, localit\u00e0 Il Santo, localit\u00e0 Valle Cauda, regione Fav\u00e0 (Villa Faraldi); borgata Case Borga, borgata Case Duranti, borgata Case Martini, localit\u00e0 Mulini, localit\u00e0 Zerba, regione Cioso, regione Mulini (Riva Faraldi); borgata I Gianchi e localit\u00e0 Ruo\u00e0 (Tovo Faraldi).\nConfina a nord con i comuni di Stellanello (SV), a sud con San Bartolomeo al Mare, ad ovest con Diano San Pietro e ad est con Andora (SV).\nEconomia.\nIl comune basa la sua principale risorsa economica sull'attivit\u00e0 legata all'agricoltura, all'olivicoltura specie la produzione di olio di oliva e la viticoltura con la produzione dei vini Pigato e Vermentino.\nInfrastrutture e trasporti.\nStrade.\nIl territorio di Villa Faraldi \u00e8 attraversato principalmente dalla strada provinciale 34.\nAmministrazione.\nAltre informazioni amministrative.\nVilla Faraldi fa parte dell'Unione dei comuni del Golfodianese e i suoi Borghi."}
{"id": "31060", "revid": "33689", "url": "https://it.wikipedia.org/wiki?curid=31060", "title": "Forza quattro", "text": "Forza 4 \u00e8 un gioco da tavolo astratto di allineamento prodotto dalla Milton Bradley nel 1974. In Italia \u00e8 stato commercializzato a partire da qualche anno dopo.\nSi tratta di un gioco di allineamento (di solito su una matrice di 6 righe e 7 colonne) che richiama i giochi del Filetto e del Tris, il conosciutissimo gioco di carta e matita che si fa su carta quadrettata cercando di costruire una serie continua di simboli in una griglia 3\u00d73.\nAnche in questo caso l'obiettivo \u00e8 mettere in fila (orizzontale, verticale o diagonale) un certo numero (quattro nel gioco base, e da qui il suo nome) di proprie pedine; ma l'elemento fondamentale del gioco, che lo rende del tutto originale, \u00e8 la forza di gravit\u00e0: la scacchiera \u00e8 posta in verticale fra i giocatori, e le pedine vengono fatte cadere lungo una griglia verticale, in modo tale che una pedina inserita in una certa \"colonna\" va sempre a occupare la posizione libera situata pi\u00f9 in basso nella colonna stessa.\nIl gioco \u00e8 anche conosciuto con i nomi inglesi \"Connect 4\", \"Vertical Tic-Tac-Toe\", \"Gravitational Tic-Tac-Toe\" e \"4-in-a-row.\"\nForza 4 \u00e8 un gioco \"risolto\": con questa definizione si intendono tutti quei giochi i quali hanno una sequenza di mosse pre-calcolate che, se eseguite, portano inevitabilmente alla vittoria di uno dei concorrenti. In Forza 4 il giocatore che comincia la partita ed esegue tutte le mosse \"giuste\" arriver\u00e0 inevitabilmente a vincere l'incontro.\nUn gioco ispirato al Forza 4 \u00e8 comparso anche in una puntata di \"Giochi senza frontiere\" andata in onda nel 1981."}
{"id": "31067", "revid": "400694", "url": "https://it.wikipedia.org/wiki?curid=31067", "title": "Livio Berruti", "text": "Biografia.\nStudiando al liceo ginnasio Camillo Benso di Cavour, divenne una promessa dell'atletica leggera. Trasferitosi nel Lazio, consegu\u00ec la maturit\u00e0 al liceo classico Vitruvio Pollione di Formia.\nStudente di chimica all'Universit\u00e0 degli Studi di Padova, aveva solo 21 anni quando partecip\u00f2 ai Giochi olimpici del 1960. Nelle semifinali dei corse in 20\"5, uguagliando il record mondiale della specialit\u00e0. La prestazione lo pose fra i favoriti della finale, che si svolse a poche ore di distanza.\nIn finale Berruti, che correva indossando occhiali da sole, ferm\u00f2 nuovamente il cronometro sui 20\"5, sconfiggendo gli statunitensi, favoriti della vigilia, e aggiudicandosi la medaglia d'oro. Sfior\u00f2 poi una seconda medaglia olimpica con la squadra della staffetta 4\u00d7100 m, che si classific\u00f2 quarta. .\nLa vittoria olimpica, conseguita all'inizio della carriera, sarebbe rimasta il suo miglior risultato. Le tre apparizioni ai campionati europei gli portarono solo un settimo posto nella finale dei 200\u00a0m del 1966. Vinse comunque i titoli italiani dei 100\u00a0m e 200\u00a0m dal 1957 al 1962, e altri due titoli sui 200\u00a0m nel 1965 e nel 1968.\nBerruti prese parte ad altre due edizioni dei Giochi olimpici, nel 1964 e nel 1968. In entrambe le occasioni raggiunse le finali con la staffetta 4\u00d7100\u00a0m e si classific\u00f2 quinto nella finale dei 200\u00a0m del 1964. Non tralasciando gli studi, si laure\u00f2 in chimica all'Universit\u00e0 degli Studi di Torino. Si ritir\u00f2 dall'attivit\u00e0 agonistica nel 1969.\nLivio Berruti divenne per tutti \"l'angelo\", per la leggerezza della falcata e la grazia con la quale esprimeva la sua potenza e continua a essere un modello di tecnica di corsa veloce. Il record di Berruti fu realizzato su terra battuta e non sulle superfici sintetiche moderne, che restituiscono la spinta impressa.\nConclusa la carriera agonistica, lavor\u00f2 per un'agenzia pubblicitaria, per poi essere assunto dalla Ermenegildo Zegna. Nel 1973 pass\u00f2 alla FIAT, lavorandovi fino al 1998. Il 26 febbraio 2006 \u00e8 stato portatore della bandiera olimpica nel corso della cerimonia di chiusura dei XX Giochi olimpici invernali, tenutisi a Torino. Nell'anno 2018 \u00e8 stato nominato Presidente Onorario dell'ISEF Torino."}
{"id": "31069", "revid": "124280460", "url": "https://it.wikipedia.org/wiki?curid=31069", "title": "Minimo di Maunder", "text": "Il minimo di Maunder \u00e8 il nome dato al periodo che va circa dal 1645 al 1715, caratterizzato da un'attivit\u00e0 solare molto scarsa, ovvero una situazione in cui il numero di macchie solari presenti sulla fotosfera solare divenne estremamente basso. \u00c8 cos\u00ec chiamato dal nome degli astronomi solari britannici Edward Walter Maunder e Annie Russell Maunder che vissero tra Ottocento e Novecento, i quali scoprirono la mancanza di macchie solari in quel periodo studiando le cronache storiche dell'epoca: durante un periodo di 30 anni del minimo di Maunder, gli astronomi osservarono infatti solamente circa 50 macchie, invece delle normali o .\nDescrizione.\nL'inizio del Minimo di Maunder fu brusco e avvenne in pochi anni, senza alcun fenomeno precursore, invece durante la sua fase finale, tra il 1700 ed il 1712, l'attivit\u00e0 solare riprese gradualmente ad aumentare. Il fenomeno coincise con la parte centrale e pi\u00f9 fredda della cosiddetta piccola era glaciale, durante la quale l'Europa e il Nord America, e forse anche il resto del mondo (per il quale non ci sono dati certi) subirono inverni estremamente freddi.\n. Un rapporto di causa-effetto tra la bassa attivit\u00e0 delle macchie solari e gli inverni pi\u00f9 freddi, inoltre \u00e8 ancora oggetto di discussione da parte della comunit\u00e0 scientifica non essendo stati rilevati significativi aumenti della costante solare negli ultimi 50 anni dalle rilevazioni dei satelliti artificiali visto il forte aumento di macchie solari in questo periodo."}
{"id": "31073", "revid": "1632387", "url": "https://it.wikipedia.org/wiki?curid=31073", "title": "Androide", "text": "L'androide \u00e8 un essere artificiale, un robot, con sembianze umane, presente soprattutto nell'immaginario fantascientifico. In taluni casi l'androide pu\u00f2 risultare indistinguibile dall'essere umano. Differisce dal \"cyborg\", il quale \u00e8 costituito da parti biologiche oltre che artificiali.\nIl termine deriva da \u1f00\u03bd\u03b4\u03c1\u03cc\u03c2 \"andr\u00f3s\", il genitivo del greco antico \u03b1\u03bd\u03ae\u03c1 \"an\u0113r\", che significa \u00abuomo\u00bb, e il suffisso -\u03bf\u03b5\u03b9\u03b4\u03ae\u03c2 \"-oid\u0113s\", da -\u03b5\u03b9\u03b4\u03ae\u03c2 \"-eid\u0113s\", usato per significare \u00abdella specie; simile\u00bb, da \u03b5\u1f36\u03b4\u03bf\u03c2 \"eidos\" \u00abaspetto\u00bb. Il termine \u00e8 menzionato per la prima volta da Alberto Magno nel 1270 e fu reso popolare dallo scrittore francese Villiers nel suo romanzo del 1886 \"Eva futura\"; il termine \u00abandroid\u00bb appariva comunque nei brevetti statunitensi gi\u00e0 nel 1863 in riferimento ad automi giocattolo in miniatura con fattezze umane.\nIl corrispettivo femminile del termine androide \u00e8 l'assai poco frequente \u00abginoide\u00bb, dal greco \u03b3\u03c5\u03bd\u03ae \"ghin\u0113\" \u00abdonna\u00bb.\nPrecursori nei miti e nelle leggende.\nL'idea di persone artificiali \u00e8 rintracciabile fin dalle storie della mitologia greca. Cadmo seppell\u00ec dei denti di drago che si trasformarono in soldati; secondo il mito, re Pigmalione si innamor\u00f2 di una statua che rappresentava una donna ideale, Galatea; chiese allora ad Afrodite di donare la vita alla statua, e spos\u00f2 la donna.\nNella mitologia classica, il deforme dio del metallo Efesto (o Vulcano) cre\u00f2 dei servi meccanici, che andavano dalle intelligenti damigelle dorate a pi\u00f9 utilitaristici tavoli a tre gambe che potevano spostarsi di loro volont\u00e0.\nLa leggenda ebraica ci parla del Golem, una statua di argilla, animata dalla magia cabalistica. Nell'estremo Nord canadese e nella Groenlandia occidentale, le leggende inuit raccontano del Tupilaq, che pu\u00f2 essere creato da uno stregone per dare la caccia e uccidere un nemico. Usare un Tupilaq per questo scopo pu\u00f2 essere un'arma a doppio taglio, in quanto una vittima abbastanza ferrata in stregoneria pu\u00f2 fermare un Tupilaq e \u00abriprogrammarlo\u00bb per cercare e distruggere il suo creatore.\nIl termine \"androide\" \u00e8 menzionato per la prima volta nel 1270 dal filosofo, teologo e scienziato Alberto Magno, che lo us\u00f2 per definire esseri viventi creati dall'uomo per via alchemica. Una leggenda vuole Alberto Magno costruttore di un vero e proprio androide di metallo, legno, cera, vetro, cuoio, con il dono della parola, che avrebbe dovuto svolgere la funzione di servitore presso il monastero domenicano di Colonia.\nNel XVI secolo i trattati di alchimia fornivano indicazioni per costruire un essere artificiale: l\"'homunculus\".\nStoria.\nLa prima vera tecnologia degli automi meccanici si pu\u00f2 far risalire al medioevo, quando si cominciano a costruire le prime figure mobili che arricchivano i campanili e gli orologi delle chiese.\nIl primo progetto documentato di un androide \u00e8 firmato da Leonardo da Vinci e risale al 1495 circa: appunti riscoperti negli anni cinquanta nel \"codice Atlantico\" e in piccoli taccuini tascabili databili intorno al 1495-1497 mostrano disegni dettagliati per un cavaliere meccanico in armatura, che era apparentemente in grado di alzarsi in piedi, agitare le braccia e muovere testa e mascella. L'automa cavaliere di Leonardo era probabilmente previsto per animare una delle feste alla corte sforzesca di Milano, tuttavia non \u00e8 dato sapere se fu realizzato o no.\nLa fine del XVIII secolo e il XIX secolo vede fiorire la moda degli automi meccanici, concepiti soprattutto come sofisticati giocattoli, ma talvolta assai perfezionati.\nIl primo androide funzionante conosciuto venne creato nel 1738 da Jacques de Vaucanson, che fabbric\u00f2 un automa che suonava il flauto, cos\u00ec come un'anatra meccanica che, secondo le testimonianze, mangiava e defecava.\nAlla fine del Settecento a un inventore ungherese, il barone Wolfgang Von Kempelen, fu attribuita l'ideazione di un automa in grado di giocare a scacchi, \"Il Turco\", poi rivelatosi (nel 1857) un elaborato imbroglio. Tra il 1770 e il 1773 due inventori, Pierre e Henri-Louis Jaquet-Droz, costruirono tre sorprendenti automi: uno scrivano, un disegnatore e un musicista (ancora funzionanti, si trovano nel Mus\u00e9e d'Art et d'Histoire di Neuch\u00e2tel in Svizzera).\nLa moderna tecnologia della robotica vede attualmente la costruzione soprattutto di macchine estremamente specializzate per uso industriale, totalmente prive di aspetto umano, che risulterebbe d'intralcio e, secondo alcuni, potrebbe comportare dei problemi a livello psicologico e sindacale. La costruzione degli androidi rimane dunque, soprattutto, una curiosit\u00e0 per tutto il XX secolo, anche se il successo commerciale dei cani robot, specie in Giappone, ha permesso ad alcuni di supporne un ipotetico sviluppo futuro.\nNarrativa.\nUna volta che la tecnologia avanz\u00f2 al punto che la gente intravedeva delle creature meccaniche come qualcosa pi\u00f9 che dei giocattoli, la risposta letteraria al concetto di essere artificiale riflett\u00e9 le paure che gli esseri umani avrebbero potuto essere rimpiazzati dalle loro stesse creazioni intelligenti.\nNella letteratura il primo classico riferito alla creazione di un essere umano artificiale \u00e8 in genere considerato il romanzo \"Frankenstein\" (1818) di Mary Wollstonecraft Shelley, che spesso \u00e8 anche citato come la prima opera di fantascienza. La \"creatura\" del dottor Frankenstein era assemblata con parti di cadaveri, utilizzando per infonderle la vita una strumentazione scientifica (non si tratta dunque di un automa meccanico, ma piuttosto di quello che molti anni dopo sarebbe stato definito un cyborg).\nIl racconto di E.T.A. Hoffmann \"L'uomo della sabbia\" (1815) narra l'amore tra un uomo e una bambola meccanica; nel romanzo breve \"La storia filosofica dei secoli futuri\" (1860) Ippolito Nievo indic\u00f2 l'invenzione dei robot (da lui chiamati \u00abomuncoli\u00bb, \u00abuomini di seconda mano\u00bb o \u00abesseri ausiliari\u00bb) come l'invenzione pi\u00f9 notevole della storia dell'umanit\u00e0, e in \"Steam Man of the Prairies\" (1865) Edward S. Ellis espresse la fascinazione americana per l'industrializzazione. Giunse un'ondata di storie su automi umanoidi, che culmin\u00f2 nell\"'Uomo elettrico\" di Luis Senarens, nel 1885.\nIl primo a utilizzare il termine \"androide\" in un romanzo fu per\u00f2 il francese Mathias Villiers de l'Isle-Adam (1838-1889) nella sua opera pi\u00f9 celebre, \"Eva futura\" (\"L'\u00c8ve future\", 1886), nel quale il protagonista \u00e8 addirittura Thomas Edison, il quale inventa una donna artificiale quasi perfetta.\nImpossibile non citare il racconto dell'italiano Carlo Collodi del 1883, \"Le avventure di Pinocchio\", in cui un bambino di legno prende vita. La storia, pur utilizzando elementi fiabeschi piuttosto che fantascientifici, contiene i temi fondamentali dei successivi racconti sugli androidi.\nUn precursore del moderno androide \u00e8 da molti considerato il Golem, la temibile creatura protagonista di una vecchia leggenda del ghetto ebraico di Praga. In questo caso si tratta di una statua d'argilla che prende vita grazie alla magia cabalistica e non alla tecnologia scientifica. Una versione pi\u00f9 moderna del Golem lo vede per\u00f2 costruito come una specie di androide, nella novella di U.D. Horn (\"Der Rabby von Prag\", 1842) e nel libretto di F. Hebbel per il dramma musicale di Arthur Rubinstein \"Ein Steinwurf\" (1858): il Golem viene qui rappresentato come un uomo-macchina di legno con un meccanismo a orologeria dentro la testa. La leggenda del Golem viene infine ripresa e resa famosa dal romanzo \"Il Golem\" (\"Der Golem\") del 1915 dello scrittore e occultista praghese Gustav Meyrink.\nNel dramma \"R.U.R. (Rossum's Universal Robots)\" (1920) del ceco Karel \u010capek appaiono uomini artificiali completamente organici, utilizzati come forza lavoro a basso costo. L'opera \u00e8 famosa per avere introdotto il termine \"robot\", nonostante non si tratti di esseri meccanici ma di veri e propri \u00abuomini artificiali\u00bb. La procedura di costruzione degli androidi di Rossum comprende \"macchine per impastare\" e \"tini\" per il trattamento di protoplasma chimico.\nQuando il dramma di \u010capek introdusse il concetto di una catena di montaggio operata da robot che costruivano altri robot, il tema prese delle sfumature politiche e filosofiche, ulteriormente disseminate da film classici come \"Metropolis\" (1927), il popolare \"Guerre stellari\" (1977), \"Blade Runner\" (1982) e \"Terminator\" (1984).\nTra il 1940 e il 1941 Isaac Asimov, con la collaborazione dell'editore John W. Campbell, elabora le tre leggi della robotica, divenute un punto fermo della narrativa sui robot. Nel 1976 Asimov scrive \"L'uomo bicentenario\", la storia di un robot che vuole diventare umano a tal punto da fare ci\u00f2 che differenzia gli esseri umani dai robot: morire.\nPur avendo inserito numerosissimi robot antropomorfi nella sua sterminata produzione di racconti e romanzi (il pi\u00f9 famoso dei quali \u00e8 R. Daneel Olivaw), Asimov tuttavia non usa in genere il termine \u00abandroide\u00bb, reso popolare solo negli anni cinquanta quando apparve in alcuni racconti di Jack Williamson.\nUno degli autori di fantascienza che fanno maggior uso degli \"androidi\" \u00e8 stato Philip K. Dick il quale, scarsamente interessato agli aspetti strettamente tecnico-scientifici, li utilizzava soprattutto come sostituti robotici degli uomini e dunque inquietanti simboli, rispecchiamento/rovescio dell'essere umano, definendoli spesso \"simulacri\". Dal romanzo di Dick \"Cacciatore di androidi\" \u00e8 tratto il film \"Blade Runner\", che presenta un vivido ritratto di \"replicanti\" che aspirano a quella vita umana loro ineluttabilmente negata.\nMarvin l'androide paranoico \u00e8 uno dei personaggi principali della \"Guida galattica per gli autostoppisti\", serie di fantascienza umoristica di Douglas Adams.\nCinema, televisione e videogiochi.\nIl primo film con un immaginario automa nel ruolo principale fu \"The Master Mystery\" del 1920, interpretato da Harry Houdini. Il secondo fu \"L'uomo meccanico\" (1921), del comico francese Andr\u00e9 Deed, in cui per la prima volta viene messo in scena uno scontro tra un robot buono e uno cattivo.\nEsempi famosi di androidi nella cinematografia e nelle serie televisive:\nFumetti e animazione.\nNei fumetti i robot e gli androidi appaiono di pari passo con i romanzi di fantascienza. Uno dei primi ad essere protagonista \u00e8 Astro Boy, personaggio del manga scritto e illustrato del giapponese Osamu Tezuka nel 1952.\nPassando al vasto campo dei supereroi, uno dei primi androidi \u00e8 la Torcia Umana originale, un personaggio degli anni quaranta facente parte dell'universo Marvel Comics, la quale nei suoi fumetti ha sempre fatto uso massiccio di esseri cibernetici. Fin dai primissimi numeri, ad esempio, i Fantastici Quattro (1961) si trovano a combattere non solo con robot, ma anche con gli incredibili androidi del \"Pensatore Pazzo\"; praticamente tutta la loro storia \u00e8 legata a doppio filo con questi esseri. Due altri importanti androidi dell'universo Marvel sono Ultron e Visione. Tra i personaggi della DC Comics, Superman nelle sue avventure ha incontrato migliaia di robot pi\u00f9 o meno antropomorfi, servendosene egli stesso: negli anni cinquanta troviamo infatti gi\u00e0 i primi super-robot da lui costruiti per sostituirlo come sosia. Anche Batman negli anni cinquanta-sessanta si \u00e8 fatto talvolta sostituire da un sosia robot (perfino la sua spalla Robin).\nUn altro androide della Marvel \u00e8 Mister Macchina (il cui nome umano \u00e8 Aaron Stack), che per un breve periodo fu protagonista di una propria serie.\nIn un fumetto italiano pubblicato su \"Topolino\" dell'aprile 1974 (\u00abZio Paperone e il donatore straniero\u00bb, testo di Jerry Siegel disegni di Luciano Gatto), anche zio Paperone si fa sostituire da un robot sospettando di correre dei rischi."}
{"id": "31075", "revid": "394", "url": "https://it.wikipedia.org/wiki?curid=31075", "title": "Vogons", "text": ""}
{"id": "31077", "revid": "919135", "url": "https://it.wikipedia.org/wiki?curid=31077", "title": "Matrice", "text": "In matematica, in particolare in algebra lineare, una matrice \u00e8 una tabella ordinata di elementi.\nAd esempio:\nLe matrici sono ampiamente usate in matematica e in tutte le scienze per la loro capacit\u00e0 di rappresentare in maniera utile e concisa diversi oggetti matematici, come valori che dipendono da due parametri o anche sistemi lineari, cosa, quest'ultima, che le rende uno strumento centrale dell'analisi matematica.\nStoria.\nTracce dell'utilizzo di matrici risalgono fino ai primi secoli a.C. Nel corso della storia pi\u00f9 volte \u00e8 capitato che matematici vissuti in epoche e luoghi diversi, durante lo studio di sistemi lineari, abbiano disposto i coefficienti del sistema in forma tabellare, fatto che evidenzia come le matrici siano una struttura particolarmente intuitiva e conveniente per questi scopi. Interessanti reperti sono anche i quadrati latini e i quadrati magici. Fu solo a partire dal XVII secolo comunque che l'idea delle matrici fu ripresa e sviluppata, prima con risultati e idee ottenuti in contesti di studio specifici, poi con la loro generalizzazione. Lo sviluppo infine \u00e8 continuato fino a dare alla teoria delle matrici la forma che oggi conosciamo.\nI primi a sfruttare le matrici per agevolare i propri calcoli furono i matematici cinesi, proprio nell'affrontare i sistemi lineari.\nNel \"Jiuzhang Suanshu\" (\"Nove capitoli sulle arti matematiche\"), steso durante la dinastia Han, l'ottavo capitolo \u00e8 interamente dedicato allo svolgimento di un problema matematico formulato sotto forma di sistema lineare. L'autore dispone ingegnosamente i coefficienti di ogni equazione parallelamente in senso verticale, in maniera quindi differente dalla notazione odierna, che li vuole disposti orizzontalmente, per righe: una semplice differenza di notazione.\nAi numeri cos\u00ec disposti si applicava una serie di operazioni portandoli in una forma tale da rendere evidente quale fosse la soluzione del sistema: \u00e8 quello che oggi conosciamo come metodo di eliminazione gaussiana, scoperto in occidente solo agli inizi del XIX secolo con gli studi del matematico tedesco Carl Friedrich Gauss.\nAll'interno dello \"Jiuzhang Suanshu\" comparve anche il concetto di determinante, inteso come metodo per determinare se un sistema lineare ammette un'unica soluzione.\nUn'idea pi\u00f9 moderna di determinante fece la sua comparsa nel 1683, a distanza di poco tempo sia in Giappone, con K\u014dwa Seki (\"Method of solving the dissimulated problems\"), che in Europa, con Leibniz.\nNella prima met\u00e0 del XVIII secolo, Maclaurin scrisse il \"Treatise of Algebra\" (\"Trattato di algebra\"), pubblicato postumo nel 1748, nella quale mostrava il calcolo dei determinanti per matrici quadrate di ordine 2 e 3. Cramer diede il suo contributo nel 1750 presentando l'algoritmo per il calcolo del determinante per matrici quadrate di ordine qualunque, usato nel metodo oggi noto come regola di Cramer (\"Introduction \u00e0 l'analyse des lignes courbes alg\u00e9briques\"). Ulteriori sviluppi sul concetto di determinante furono poi apportati da B\u00e9zout (\"Sur le degr\u00e9 des \u00e9quations r\u00e9sultantes de l'\u00e9vanouissement des inconnues\", 1764), Vandermonde (\"M\u00e9moire sur l'\u00e9limination\", 1772), Laplace (1772), Lagrange (1773), Gauss (1801) che introdusse per la prima volta il termine \"determinante\", Cauchy (1812) che us\u00f2 per la prima volta il determinante nella sua concezione moderna, ottenendo anche importanti risultati sui minori e le matrici aggiunte, e Jacobi. All'inizio del XIX secolo venne usato per la prima volta in occidente il metodo di eliminazione gaussiana da parte di Gauss, per lo studio dell'orbita dell'asteroide Pallas in base alle osservazioni ottenute fra il 1803 ed il 1809. Altri concetti ed idee fondamentali della teoria delle matrici furono poi studiati, sempre in contesti specifici, da Cauchy, Sturm, Jacobi, Kronecker, Weierstrass e Eisenstein.\nNel 1848 il matematico e avvocato inglese Sylvester introdusse per la prima volta il termine \"matrice\". Il suo collega avvocato Cayley introdusse nel 1853 l'inversa di una matrice., e nel 1858 forn\u00ec la prima definizione astratta di matrice, in \"Memoir on the theory of matrices\" (\"Memorie sulla teoria delle matrici\"), mostrando come tutti gli studi precedenti non fossero altro che casi specifici del suo concetto generale. All'interno del testo Cayley forniva inoltre un'algebra delle matrici, definendo le operazioni basilari di somma, moltiplicazione tra matrici, moltiplicazione per scalari e inversa di una matrice. Ancora ignaro di tali opere, nel 1878 Frobenius pubblic\u00f2 \"Ueber lineare Substitutionen und bilineare Formen\" (\"Sulle sostituzioni lineari e forme bilineari\"), nel quale riportava importanti risultati sulle matrici, quale per esempio la definizione di rango. Nel 1888 il geodeta Jordan nella terza edizione del suo \"Handbuch der Vermessungskunde\" (\"Manuale di geodesia\") ampli\u00f2 il metodo di eliminazione di Gauss in quello che oggi \u00e8 noto come metodo di eliminazione di Gauss-Jordan. Altri contributi importanti furono dati da B\u00f4cher nel 1907 con \"Introduction to higher algebra\"; altri testi di rilievo furono scritti da Turnbull ed Aitken negli anni trenta (\"The Theory of Canonical Matrices\" e \"Determinants and Matrices\") e da Mirsky nel 1955 (\"An introduction to linear algebra\").\nA partire dalla seconda met\u00e0 del XX secolo l'avvento dei computer ha dato un'impressionante accelerazione alla diffusione delle matrici e dei metodi matriciali. Grazie ai computer infatti \u00e8 stato possibile applicare in maniera efficiente metodi iterativi precedentemente ritenuti troppo onerosi, portando di conseguenza allo sviluppo di nuove tecniche per la risoluzione di importanti problemi dell'algebra lineare, quali il calcolo degli autovettori e autovalori, il calcolo dell'inversa di una matrice e la risoluzione di sistemi lineari. Ci\u00f2 a sua volta ha permesso l'introduzione delle matrici in altre discipline applicate, come per esempio la matematica economica e la probabilit\u00e0, che grazie ad esse hanno potuto rappresentare concetti complessi in maniera pi\u00f9 semplice. Altri campi relativamente pi\u00f9 recenti, invece, come per esempio la ricerca operativa, hanno basato ampiamente la propria disciplina sull'utilizzo delle matrici.\nDefinizioni e notazioni.\nUna matrice \u00e8 una tabella rettangolare di numeri. Da un punto di vista formale, pu\u00f2 essere definita come una funzione\ndove formula_3 e formula_4 sono interi positivi fissati e formula_5 \u00e8 un qualunque insieme fissato, come ad esempio quello dei numeri reali. Le righe orizzontali di una matrice sono chiamate \"righe\", mentre quelle verticali \"colonne\". Ad esempio, la matrice mostrata sopra ha due righe e tre colonne. Una matrice formula_6 generica \u00e8 descritta come in figura sopra oppure anche nel modo seguente (che viene considerata pi\u00f9 proficua come notazione per il fatto di non dover differenziare nelle operazioni l'elemento dalla matrice stessa):\nindicando con formula_8 l'elemento posizionato alla riga formula_9-esima e nella colonna formula_10-esima.\nLa riga formula_9-esima viene indicata con formula_12, oppure pi\u00f9 ambiguamente formula_13, mentre colonna formula_10-esima con formula_15, oppure pi\u00f9 ambiguamente formula_16.\nGli elementi formula_17 costituiscono la diagonale principale della matrice.\nI vettori possono essere considerati matrici aventi una sola riga o una sola colonna. Una matrice con una sola riga, di dimensione formula_18, \u00e8 detta \"matrice riga\" o \"vettore riga\", mentre una matrice con una sola colonna, di dimensione formula_19, \u00e8 detta \"matrice colonna\" o \"vettore colonna\".\nDi seguito sono mostrati in ordine una matrice formula_20, una matrice colonna ed una matrice riga;\nCome mostrato negli esempi, i valori presenti nella matrice possono essere di vario tipo: interi, reali o anche complessi. In molti casi si suppone che i valori siano elementi di un campo formula_5 fissato.\nAlgebra delle matrici.\nSulle matrici si possono definire numerose operazioni che spesso dipendono anche dall'insieme in cui sono scelti i valori delle matrici. Nel resto del paragrafo supponiamo che le matrici abbiano tutte valori in uno stesso campo formula_5 fissato.\nSomma.\nDue matrici formula_24 e formula_25, entrambe di tipo formula_26, possono essere sommate. La loro somma formula_27 \u00e8 definita come la matrice formula_26 i cui elementi sono ottenuti sommando i corrispettivi elementi di formula_24 e formula_25. Formalmente:\nPer esempio:\nMoltiplicazione per uno scalare.\nLa moltiplicazione per uno scalare \u00e8 un'operazione che, data una matrice formula_24 e un numero formula_34 (detto \"scalare\"), costruisce una nuova matrice formula_35, il cui elemento \u00e8 ottenuto moltiplicando l'elemento corrispondente di formula_24 per formula_34; gli elementi della matrice e lo scalare in questione devono appartenere allo stesso campo. Formalmente:\nPer esempio:\nProdotto.\nLa moltiplicazione tra due matrici formula_24 e formula_25 \u00e8 un'operazione pi\u00f9 complicata delle precedenti. A differenza della somma, non avviene moltiplicando semplicemente gli elementi aventi lo stesso posto. La definizione di moltiplicazione che segue \u00e8 motivata dal fatto che una matrice modellizza un'applicazione lineare, e il prodotto di matrici corrisponde alla composizione di applicazioni lineari.\nLa moltiplicazione \u00e8 quindi definita soltanto se le matrici formula_24 e formula_25 sono rispettivamente di tipo formula_44 e formula_45: in altre parole, il numero formula_46 di colonne di formula_24 deve coincidere con il numero formula_46 di righe di formula_25. Il risultato \u00e8 una matrice formula_50 di tipo formula_26.\nAd esempio, siano formula_24 e formula_25 due matrici rispettivamente formula_54 e formula_55: tra queste si pu\u00f2 effettuare la moltiplicazione formula_56 ed ottenere una matrice formula_57. Le stesse matrici, per\u00f2, non possono essere moltiplicate nel modo formula_58, poich\u00e9 le colonne di formula_25 non sono tante quante le righe di formula_24.\nIl prodotto di formula_24 di formula_3 righe e formula_46 colonne e formula_25 di formula_46 righe e formula_4 colonne \u00e8 la matrice formula_67 di dimensione formula_6, il cui elemento di posizione formula_69 \u00e8 dato dalla somma:\nQuest'ultimo viene detto \"prodotto riga per colonna\". Ad esempio:\nSi osserva che moltiplicando una matrice formula_73 per una formula_74 si ottiene una matrice formula_73.\nPrima riga:\nSeconda riga:\nDa cui:\nA differenza dell'usuale moltiplicazione fra numeri, questa non \u00e8 un'operazione commutativa, cio\u00e8 formula_83 \u00e8 in generale diverso da formula_84, quando si possono effettuare entrambi questi prodotti.\nUn caso particolare, ampiamente usato in algebra lineare per rappresentare le trasformazioni lineari (come rotazioni e riflessioni) \u00e8 il prodotto tra una matrice formula_26 ed un vettore colonna formula_86, che viene chiamato anche \"prodotto matrice-vettore\".\nPropriet\u00e0.\nLe operazioni di somma e prodotto di matrici soddisfano tutte le propriet\u00e0 usuali della somma e del prodotto di numeri, ad eccezione, nel caso del prodotto di matrici, della propriet\u00e0 commutativa.\nSia formula_87 la matrice nulla, fatta di soli zeri (e della stessa taglia di formula_24). Sia inoltre formula_89 la matrice ottenuta moltiplicando formula_24 per lo scalare formula_91. Valgono le relazioni seguenti, per ogni formula_92 matrici formula_26 e, per ogni formula_94 numeri reali.\nPropriet\u00e0 della somma e del prodotto per uno scalare.\nLe prime 4 propriet\u00e0 affermano che le matrici formula_26 formano un gruppo abeliano rispetto all'operazione di somma. Come mostrato sopra, il prodotto non \u00e8 commutativo in generale.\nAltre operazioni.\nSulle matrici sono definite numerose altre operazioni. Tra queste:\nApplicazioni lineari.\nLe matrici permettono di rappresentare le trasformazioni lineari fra spazi vettoriali. Ad ogni operatore lineare formula_106 da uno spazio vettoriale formula_107 di dimensione formula_3 a uno spazio vettoriale formula_109 di dimensione formula_4 si associa, per ogni possibile scelta di una coppia di basi formula_111 e formula_112, la matrice formula_24 tale che:\nQuesta matrice rappresenta l'applicazione formula_115 nelle basi scelte. Molte operazioni fra matrici si traducono in operazioni fra applicazioni lineari:\nSistemi lineari.\nLe matrici sono utili soprattutto a rappresentare sistemi di equazioni lineari. Il sistema:\npu\u00f2 essere rappresentato con il suo equivalente matriciale, tramite il prodotto matrice-vettore:\nMatrici quadrate.\nFra le matrici, occupano un posto di rilievo le matrici quadrate, cio\u00e8 le matrici formula_119, che hanno lo stesso numero formula_4 di righe e di colonne. Una matrice quadrata ha una diagonale principale, quella formata da tutti gli elementi formula_121 con indici uguali. La somma di questi elementi \u00e8 chiamata traccia. L'operazione di trasposizione trasforma una matrice quadrata formula_24 nella matrice formula_123 ottenuta scambiando ogni formula_124 con formula_125, in altre parole ribaltando la matrice intorno alla sua diagonale principale.\nUna matrice tale che formula_126 \u00e8 una matrice simmetrica. In altre parole, formula_24 \u00e8 simmetrica se formula_128. Se tutti gli elementi che non stanno nella diagonale principale sono nulli, la matrice \u00e8 detta diagonale.\nProdotto di matrici quadrate.\nTra le pi\u00f9 importanti matrici formula_119 vi \u00e8 la matrice identit\u00e0 formula_130: si tratta di una matrice avente 1 su ogni elemento della diagonale e 0 altrove. La matrice \u00e8 importante perch\u00e9 rappresenta l'elemento neutro rispetto al prodotto: infatti le matrici formula_119 possono essere moltiplicate fra loro, e vale (oltre a quelle scritte sopra) la propriet\u00e0 seguente per ogni formula_24:\nossia \u00e8 l'elemento neutro del prodotto. Nello spazio delle matrici formula_119 sono quindi definiti una somma e un prodotto, e le propriet\u00e0 elencate fin qui asseriscono che l'insieme \u00e8 un anello, simile all'anello dei numeri interi, con l'unica differenza che il prodotto di matrici non \u00e8 commutativo.\nDeterminante.\nUn'importante quantit\u00e0 definita a partire da una matrice quadrata formula_24 \u00e8 il suo determinante. Indicato con formula_136, questo numero fornisce molte informazioni essenziali sulla matrice. Ad esempio, determina se la matrice \u00e8 invertibile, cio\u00e8 se esiste una matrice formula_25 tale che:\nIl determinante \u00e8 l'ingrediente fondamentale della regola di Cramer, utile a risolvere alcuni sistemi lineari.\nPolinomio caratteristico, autovettori, diagonalizzabilit\u00e0.\nLa traccia e il determinante possono essere racchiuse in un oggetto ancora pi\u00f9 raffinato, di fondamentale importanza nello studio delle trasformazioni lineari: il polinomio caratteristico, un polinomio le cui radici sono gli autovalori della matrice. La conoscenza di autovalori e autovettori consente ad esempio di studiare la similitudine fra matrici, in particolare la similitudine ad una matrice diagonale.\nClassi di matrici reali e complesse.\nOltre alle matrici diagonali e simmetriche gi\u00e0 introdotte, vi sono altre categorie di matrici importanti.\nSpazio di matrici.\nLo spazio di tutte le matrici formula_26 a valori in un fissato campo formula_5 \u00e8 indicato generalmente con formula_144 o formula_145. Per quanto gi\u00e0 visto, questo spazio \u00e8 un gruppo abeliano con la somma. Considerato anche con la moltiplicazione per scalare, l'insieme ha una struttura di spazio vettoriale su formula_5.\nQuesto spazio ha una base canonica, composta da tutte le matrici formula_147 aventi valore 1 sulla casella di posto formula_69 e zero in tutte le altre. La base consta di formula_149 elementi, e quindi lo spazio formula_150 ha dimensione formula_149.\nAlgebra su campo.\nNel caso formula_152 delle matrici quadrate, \u00e8 definito anche il prodotto. Con questa ulteriore operazione, lo spazio formula_153, indicato anche con formula_154, eredita una struttura di anello con unit\u00e0. Tale struttura \u00e8 compatibile con quella di spazio vettoriale definita sopra, e fornisce quindi un esempio basilare di algebra su campo.\nGeneralizzazioni.\nUna \"matrice infinita\" pu\u00f2 essere definita come una successione di elementi formula_124, indicizzati da coppie di numeri naturali formula_69, senza nessun limite superiore per entrambi.\nPi\u00f9 in generale, una generalizzazione del concetto di matrice \u00e8 costruita prendendo due insiemi di indici formula_157 qualsiasi (parametrizzanti le \"righe\" e le \"colonne\") e definendo una matrice come un'applicazione:\na valori in un altro dato insieme formula_107. La matrice usuale formula_26 corrisponde al caso in cui formula_161 e formula_162, e formula_107 \u00e8 ad esempio l'insieme dei numeri reali o complessi.\nQuesta definizione generale si serve solo di nozioni insiemistiche e non ricorre a nozioni visive e intuitive come quella di schieramento rettangolare. Consente di trattare casi molto generali: ad esempio matrici le cui righe e colonne sono etichettate da indici in un qualunque sottoinsieme formula_164 degli interi formula_165, matrici etichettate da coppie o in generale da formula_4-uple di interi come quelle che si incontrano nella meccanica quantistica o nella chimica molecolare, matrici infinite etichettate con gli insiemi formula_167 e formula_165 come quelle che permettono di rappresentare successioni polinomiali o serie formali con due variabili.\nPer poter definire somma, prodotto e altre operazioni sulle matrici, \u00e8 opportuno che l'insieme formula_107 sia dotato di tali operazioni, ad esempio che sia un anello.\nFunzione di matrice.\nLa teoria delle funzioni di matrice \u00e8 di grande interesse per lo studio dei sistemi differenziali: in generale la funzione di una matrice non coincide con la matrice delle funzioni dei suoi elementi, ma si dimostra sfruttando il teorema di Hamilton-Cayley che ciascun suo elemento \u00e8 una combinazione lineare di queste ultime."}
{"id": "31078", "revid": "1305772", "url": "https://it.wikipedia.org/wiki?curid=31078", "title": "Matrice (disambigua)", "text": ""}
{"id": "31080", "revid": "125408832", "url": "https://it.wikipedia.org/wiki?curid=31080", "title": "Molise (comune)", "text": "Molise \u00e8 un comune italiano di abitanti della provincia di Campobasso, nell'omonima regione. .\nOrigini del nome.\nSebbene vi sia chi sostenga che il nome sia di origine sannita, basandosi sulla presenza del nome \"Meles\" all'interno di una lista, fornita da Tito Livio, di citt\u00e0 del Sannio conquistate nel II secolo a.C. dai Romani, Molise quasi certamente deriva il suo nome dalla famiglia francese dei \"de Moulins\", il cui capostipite, Rodolfo de Moulins, nel 1053 ebbe il titolo di conte di Bojano e pose le basi per la costituzione del successivo Contado di Molise. Nel Medioevo, infatti, l'insediamento era chiamato \"Castrum Molisii\" (Castello di Molise), secondo una forma comune a molti nomi di insediamenti sorti attorno a un castello.\nStoria.\nOrigini di Molise.\nAlcuni studiosi di storia locale ipotizzano che l'origine di Molise sia da individuare in un presunto teatro greco costruito su una localit\u00e0 attualmente denominata Colle Sidonio, basandosi su una paretimologia che collegherebbe (in maniera alquanto fantasiosa, in verit\u00e0) il suddetto toponimo con le melodie eseguite durante le rappresentazioni teatrali antiche, dette \"sidonii\" in greco e \"meles\" in italico\"\". Non risultano tracce, tuttavia, dell'esistenza di strutture teatrali antiche: allo stato attuale ogni speculazione sull'origine sannitica o romana dell'insediamento risulta priva di fondamento.\nPi\u00f9 attendibile, invece, \u00e8 una sua origine medievale: Molise, cos\u00ec come un elevato numero di centri dell'Italia meridionale, sarebbe sorto in un momento non determinabile fra l'epoca longobarda e quella normanna attorno al nucleo costituito da un \"castrum\", una residenza fortificata posta a controllo del territorio.\nLe notizie pi\u00f9 remote del borgo medievale si hanno intorno al XIV secolo, quando il castello in centro al paese fu degli Evoli di Castropignano, poi degli Stendardo, che lo inserirono nella Contea di Montagano fino al 1477, quando mor\u00ec Giacomo da Montagano. Nell'anno seguente il feudo fu di Giovannella di Molisio, consorte di Alberico Carafa, famiglia che ebbe Molise sino al 1547. Dopo varie vicende il feudo fu tenuto da Giangiacomo Coscia, poi Vincenzo del Tufo, Prospero De Attelis, Giovanni Maria di Blasio. Nel XVII secolo fu dei Della Posta, che tennero il castello sino al 1806, anno dell'eversione dal feudalesimo: ultimo titolare fu Filippo Della Posta, vissuto durante la restaurazione borbonica e il periodo del brigantaggio. La famiglia continu\u00f2 tuttavia ad abitare nel castello, e si estinse nel 1945 con la morte di Camilla Della Posta, nominata ancora \"Baronessina di Molise\"\nAttestazioni.\nNel Medioevo, Molise compare nei documenti con i nomi di \"Castrum Molisii\" e \"Molisio\". Nel 1478 il feudo fu comprato dai Carafa, che poi lo persero e lo ricomprarono nel 1554 con Rinaldo Carafa.\nSimboli.\nLo stemma del Comune di Molise \u00e8 stato concesso con decreto del Presidente della Repubblica del 5 febbraio 2005.\nMonumenti.\nCastello Carafa.\nIl castello \u00e8 un grande mastio a pianta quadrata, provvisto di una torretta angolare, simile al castello svevo di Termoli, e sorge nel centro del paese, nel punto pi\u00f9 alto: fu costruito dai Longobardi, e rimodellato nel Quattrocento. I proprietari principali furono i Carafa. Ha pianta pentagonale, da cui si accede mediante un portale. Originariamente il castello era a due livelli: oggi resta solo il livello di base, mentre il palazzo fortificazione contiene ancora la struttura antica e due torri circolari.\nSociet\u00e0.\nEvoluzione demografica.\nMolise \u00e8 tra i comuni del Molise con il minor numero di abitanti.\nAl 31-8-2020 i cinque comuni del Molise meno popolati sono i seguenti:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31081", "revid": "367445", "url": "https://it.wikipedia.org/wiki?curid=31081", "title": "Alagna", "text": "Alagna (spesso indicato come \"Alagna Lomellina\", \"L\u00e0gna\" in dialetto lomellino) \u00e8 un comune italiano di 822 abitanti della provincia di Pavia in Lombardia. Si trova nella Lomellina centrale, alla destra del Terdoppio.\nStoria.\nSuggestiva \u00e8 l'ipotesi che Alagna derivi il suo nome da una \"regione Aliana inter Padum Ticinumque amnes\" (Plinio il Vecchio, \"Nat. Hist\", XIX, 9), celebre per i lini. Trovandosi tra il Ticino e il Po, dovrebbe corrispondere all'attuale Lomellina.\nIl paese appare come \"Allagna\" nell'elenco delle terre soggette al dominio di Pavia nel 1250. Apparteneva allora al territorio della Lomellina, di cui segu\u00ec sempre le sorti. Dal 1466 fece parte del feudo di Sannazzaro de' Burgondi, ceduto dagli Sforza ai Malaspina. Nel 1713 con la Lomellina entr\u00f2 a far parte dei domini dei Savoia, e nel 1859 fu unito alla provincia di Pavia.\nSimboli.\nIl comune ha come simboli lo stemma e il gonfalone concessi con D.P.R. del 5 aprile 2006.\nBlasonatura stemma:\nBlasonatura gonfalone: drappo di rosso.\nSport.\nCalcio.\nLa squadra di calcio del paese e l'A.S.D Alagna, militante nel campionato di Promozione. Il colore sociale della squadra \u00e8 il bianco verde. Da sottolineare il record di reti segnate (101) nelle stagione 2014/2015."}
{"id": "31082", "revid": "26630", "url": "https://it.wikipedia.org/wiki?curid=31082", "title": "Albaredo Arnaboldi", "text": "Albaredo Arnaboldi (\"Albar\u00e9d\" in dialetto oltrepadano) \u00e8 un comune italiano di 229 abitanti della provincia di Pavia in Lombardia. Si trova nella pianura dell'Oltrep\u00f2 Pavese, a breve distanza dalla riva destra del Po, tra le confluenze dei torrenti Versa e Scuropasso. L'abitato di Albaredo \u00e8 composto da due nuclei, di cui il principale, \"Casenuove\", \u00e8 incluso nel comune di Campospinoso, mentre nel comune di Albaredo Arnaboldi si trova il nucleo minore, detto \"Casebasse\". Tra i due nuclei si trova il palazzo Arnaboldi.\nStoria.\nLa storia di Albaredo appare molto complessa a causa delle variazioni del corso del Po. Il luogo \u00e8 noto fin dal 973, quando vi aveva dei beni il monastero di San Pietro in Ciel d'Oro di Pavia. Fino al XVI secolo si trovava pi\u00f9 a nord, ma comunque nell'Oltrep\u00f2, dato che il Po stesso correva pi\u00f9 a nord. A una data imprecisata, nel XVII secolo, il fiume si spost\u00f2 pi\u00f9 a sud, separando in due parti le terre di Albaredo: il vecchio sito, destinato a rapida decadenza, era ora a nord del fiume, e nel 1751 risulta inserito nella Campagna Sottana pavese; un nuovo paese, sorto al limite meridionale del vecchio territorio comunale, era detto \"Albaredo dell'Ardino\", e restava nell'Oltrep\u00f2. Quest'ultimo \u00e8 divenuto il paese attuale. Probabilmente Albaredo apparteneva nel medioevo ai Sannazzaro del ramo dei signori di Cigognola; certo \u00e8 che rimase sempre unito al feudo di Cigognola (nonostante la distanza tra i due centri, i cui territori non sono contigui) nei successivi passaggi ai Visconti Scaramuzza, ai D'Adda e ai Barbiano di Belgioioso.\nIn epoca napoleonica al comune di Albaredo furono uniti i soppressi comuni di \"Baselica\" e di \"Lago de Porci\".\nIl territorio di Albaredo apparteneva quasi per intero ai suoi feudatari, e dopo l'abolizione del feudalesimo l'immensa tenuta fu acquistata dall'avvocato Pompeo Gazzaniga, finanziatore della campagna di Napoleone in Italia, e giunse per eredit\u00e0 agli Arnaboldi-Gazzaniga in quanto la figlia spos\u00f2 nel 1863 il Conte Bernardo Arnaboldi, senatore del Regno; in suo onore il cognome fu unito al nome del comune.\nNel 1928 il comune di Albaredo Arnaboldi fu soppresso e insieme a Campospinoso form\u00f2 il comune di Campospinoso Albaredo; nel 1948 fu ricostituito il singolo comune. Nel 1961 venne rettificato il confine con Belgioioso. Insieme con in confinante comune di Campospinoso in data 9 agosto 2000, divenuta operativa nel settembre 2000, \u00e8 stata costituita l'Unione Campospinoso Albaredo, un Ente Locale a tutti gli effetti, che ha il compito di gestire le funzioni che i Comuni decidono di traferirle \nAmministrazione.\nSindaco Arch. Preda Francesco\nVicesindaco Sosi Mauro\nAssessore Bottiroli Luigino"}
{"id": "31083", "revid": "254059", "url": "https://it.wikipedia.org/wiki?curid=31083", "title": "Albonese", "text": "Albonese (\"Albunes\" in dialetto lomellino) \u00e8 un comune italiano di 532 abitanti della provincia di Pavia in Lombardia. Si trova nella Lomellina settentrionale, al confine con la provincia di Novara, sul torrente Arbogna, affluente dell'Agogna.\nStoria.\nProbabilmente \"Albonese\" trae il suo nome dal torrente Arbogna (\"Albona\"?) su cui sorge.\nFece parte del comitato (contea) di Lomello, ed ebbe signori propri, forse derivati dai conti palatini di Lomello. Certo \u00e8 che gli Albonese sono sempre ricordati come Conti, il che indica che discendevano da qualche antica famiglia comitale. Nel 1164 Albonese \u00e8 nominato nel diploma con cui Federico I assegn\u00f2 ufficialmente a Pavia il dominio sulle terre dell'antica contea, che da qualche tempo di fatto i Pavesi avevano sottomesso.\nI conti Albonese continuarono sotto Pavia ad esercitare la signoria locale sul paese, e questo possesso feudale non fu mai interrotto fino alla fine del feudalesimo (1797). L'antica famiglia si divise ben presto in pi\u00f9 rami e tra di essi ci fu qualche lite; altre liti gli Albonese le ebbero con il Comune, che (caso molto raro) possedeva in tutto o in parte i redditi feudali (dazi ecc.), che altrove erano quasi sempre nelle mani dei feudatari. Comunque Albonese resta un caso raro di lunghissimo e pacifico dominio feudale di un luogo da parte di un'unica famiglia. Anche Albonese, con tutta la Lomellina, nel 1713 fu aggregata agli Stati dei Savoia e nel 1859 entr\u00f2 a far parte della provincia di Pavia.\nSport.\nLa Societ\u00e0 Ciclistica Albonese Mapei, nasce nella stagione 1996. Oggi \u00e8 una realt\u00e0 molto attiva nella cittadina, e vi fanno parte campioni italiani e azzurri della nazionale di ciclismo su pista.\nNel 2008 Albonese ha ospitato i campionati italiani a cronometro."}
{"id": "31084", "revid": "1591878", "url": "https://it.wikipedia.org/wiki?curid=31084", "title": "Albuzzano", "text": "Albuzzano (\"Albus\u00e0n\" in dialetto pavese, IPA: ) \u00e8 un comune italiano di abitanti della provincia di Pavia in Lombardia. Si trova nel Pavese orientale, alla destra dell'Olona.\nStoria.\nAlbuzzano compare nel XII secolo come \"Albuciano\". Apparteneva alla \"Campagna Sottana\" di Pavia, e nell'alto medioevo era infeudato al monastero di San Salvatore di Pavia. Nel XIV secolo divenne signoria dei Beccaria di Pavia, e nel 1431 fu infeudato ai Barbiano, nell'ambito della Contea e poi Principato di Belgioioso, di cui fece parte fino alla fine del feudalesimo (1797).\nNel XVIII secolo vennero aggregati ad Albuzzano i piccoli comuni di Alperolo e Torre d'Astari, che in precedenza non appartenevano al feudo di Albuzzano. Nel 1872 vennero poi uniti ad Albuzzano i comuni di Barona e Vigalfo."}
{"id": "31085", "revid": "2110163", "url": "https://it.wikipedia.org/wiki?curid=31085", "title": "Arena Po", "text": "Arena Po (\"R\u00e8ina\" in dialetto oltrepadano, IPA: ) \u00e8 un comune italiano di abitanti della provincia di Pavia in Lombardia. Si trova nell'Oltrep\u00f2 Pavese, sulla riva destra del Po, al confine con la provincia di Piacenza.\nStoria.\nArena Po \u00e8 nota sin dal X secolo, quando vi possedeva dei beni il monastero di San Pietro in Ciel d'Oro di Pavia; il luogo tuttavia dipendeva da Piacenza, finch\u00e9 nel 1164 fu posto sotto la giurisdizione di Pavia. I successivi contrasti tra le due citt\u00e0 furono risolti per arbitrato nel 1188, e i confini furono definitivamente stabiliti. Sotto Pavia, Arena fu sede di podesteria, il cui dominio fu acquisito dai Beccaria nel 1290; un ramo della famiglia prese poi nome da questo luogo, e ne mantenne la signoria fino all'inizio del XV secolo quando i Beccaria di Arena, coinvolti nei contrasti della casata con i Visconti, ebbero il feudo confiscato (e ridotto al solo Bosnasco). Nel 1441 fu infeudata ai Sanseverino e successivamente agli Speciani.\nArena Po era dotata di grandi fortificazioni e controllava un punto del Po di grande importanza per i commerci fluviali, tanto che la localit\u00e0 fu assediata nel 1216 dai milanesi e dai piacentini e, nel 1356, dalle forze viscontee, in entrambi i casi Arena Po non fu conquistata.\nNel 1655, durante la guerra tra Francesi e Spagnoli, il castello di Arena era stato occupato dai primi; fu espugnato poi dal generale spagnolo Caracena, dopo il fallito tentativo di attuare uno stratagemma (alcuni soldati pavesi e spagnoli furono tenuti nascosti nelle case del paese con l'intenzione di assaltare di sorpresa il castello quando ne fossero usciti gli ignari difensori, ma gli spagnoli fecero la sortita troppo precipitosamente cosicch\u00e9 i soldati francesi poterono tornare indietro, costringendo alla fuga i poco numerosi protagonisti del tentato colpo di mano). Una volta espugnata, la rocca fu fatta abbattere dal governatore di Milano Trivulzio. Poco dopo avvenne una battaglia presso Arena, alla \"Fontana Santa\", in cui lo stesso governatore Trivulzio riusc\u00ec a mettere in rotta i Francesi con i loro alleati Modenesi, facendo 2000 prigionieri e potendo poi liberare Pavia dall'assedio francese.\nUna parte del territorio comunale formava il comune detto Comun Mandelli, di difficile localizzazione, che ebbe breve vita nel XVIII secolo.\nMolto pi\u00f9 noto storicamente fu Parpanese, importante luogo di passaggio del Po. Nel 1021 fu donato al monastero di San Bartolomeo in Strada di Pavia, che ne mantenne ininterrottamente il possesso fino al XVIII secolo. Il suo territorio era abbastanza esteso, ma con il passaggio a Pavia (diploma del 1164) e la successiva fissazione dei confini, parte di esso, con la \"Pieve di Parpanese\", rimase nel Piacentino. Fino al 1800 il comune di Parpanese era esteso anche a nord del Po; poco dopo il comune, ridotto ormai ai minimi termini, fu aggregato ad Arena Po.\nDurante la seconda guerra mondiale vi fu un campo di aviazione della Regia Aeronautica a Cascina Vaga.\nMonumenti e luoghi di interesse.\nTestimonianza del ricco passato di Arena Po sono:"}
{"id": "31088", "revid": "1318658", "url": "https://it.wikipedia.org/wiki?curid=31088", "title": "Ginestra", "text": ""}
{"id": "31089", "revid": "1444396", "url": "https://it.wikipedia.org/wiki?curid=31089", "title": "Badia Pavese", "text": "Badia Pavese (\"Cas\u00e9l\" in dialetto pavese) \u00e8 un comune italiano di 369 abitanti della provincia di Pavia in Lombardia. Si trova nel Pavese meridionale, nella piana alluvionale a breve distanza dalla riva sinistra del Po.\nStoria.\nEra detto \"Caselle Badia\" (\"Casule Abbatiae\" fin dal IX secolo), essendo sorto sulle terre dell'antica abbazia di Santa Cristina, il vicino monastero di fondazione Longobarda. Successivamente appartenne feudalmente ai \"Todeschini\" e per matrimonio da 1527 ai \"Cusani\", nell'ambito del feudo di Chignolo Po, cui rimase fino al 1797. Faceva parte della Campagna Sottana di Pavia. Nel XVIII secolo gli fu aggregato il comune di Cassina del Mezzano, appartenente allo stesso feudo. Una storia precisa del borgo \u00e8 stata pubblicata negli anni Novanta, si veda\nPozzi, Davide\nLa corte delle caselle : un itinerario storico : note storiche su Badia Pavese ed il suo territorio / Davide Pozzi\n[S. l. : s. n.], 1993 (Pavia : Poggi)\n[opac SBN] [Testo a stampa] [Monografia] [IT\\ICCU\\MIL\\0193657] \nIl testo, coperto da copyright, \u00e8 reperibile presso la biblioteca centrale dell'Universit\u00e0 di Pavia e riporta diverse fotografie d'epoca."}
{"id": "31090", "revid": "124690618", "url": "https://it.wikipedia.org/wiki?curid=31090", "title": "Bagnaria", "text": "Bagnaria (\"Bagn\u00e8ra\" in dialetto oltrepadano e in ligure) \u00e8 un comune italiano di 661 abitanti della provincia di Pavia in Lombardia. Si trova nell'Oltrep\u00f2 Pavese, in valle Staffora, in una zona di bassa montagna.\nStoria.\nBagnaria fece parte del marchesato dei Malaspina fin dall'investitura imperiale del 1164; pass\u00f2 al ramo dello \"Spino Fiorito\" e, nell'ulteriore divisione della famiglia nei tre rami di Varzi, Godiasco e \"Pizzocorno\" (vedi Ponte Nizza), tocc\u00f2 a quest'ultimo. Esso fu bruscamente troncato nel 1413 con l'assassinio di tutti i membri nel castello di Olivola in Lunigiana: nella dispersione dei loro beni, Bagnaria fu acquistata dai nobili \"Busseti\" di Tortona, e quando i feudi di valle Staffora, ormai sottomessi dai duchi di Milano, furono aggregati alle province del ducato, Bagnaria non tocc\u00f2 a Pavia ma a Tortona. E del Tortonese fece sempre parte fino all'inizio del XIX secolo.\nNel 1485 il feudo di Bagnaria pass\u00f2 ai Fieschi di Genova, e dopo la loro ribellione fu confiscato e dato ai principi Doria. Questi riuscirono a far riconoscere questo feudo come \"imperiale\" o \"esente\": questo significa che si trovava in una condizione ancor pi\u00f9 privilegiata rispetto alle \"giurisdizioni separate\" dell'Oltrep\u00f2 (vedi Oltrep\u00f2 Pavese), godendo della totale autonomia giudiziaria e fiscale, in pratica era uno staterello indipendente. \nNel 1630 \u00e8 istituito un mercato per le merci provenienti da Genova (sale, sapone, olii) con agevolazioni sui pedaggi, dietro scambio di grano del Milanese, ma il Senato di Milano lo proibisce l\u2019anno dopo; il 31 luglio 1656, confermata la natura di feudo imperiale, si affranca dal ducato di Milano sotto l\u2019autonoma giurisdizione dei Doria Landi. Dal 1561 i Doria ricevono anche parte di Montacuto (in condominio con i Frascarolo, Spinola e Cavalchini), Godiasco e Fabbrica.\nDal 1743 i Savoia, con la cessione imperiale delle Langhe, ne rivendicano la completa sovranit\u00e0 concedendo al principe Don Giovanni Andrea IV Doria Landi la sola giurisdizione feudale con la nomina di un giudice o commissario feudale, riconosciuta con le regie patenti del 1752 fino al 05.10.1790, quando passa sotto la Deputazione di Governo e di Giustizia di Genova quale magistrato supremo. Il principe vi esercita l'ultima istanza giudiziale con giurisdizione indipendente e la nomina autonoma di magistrature fiscali e di notai. \nCos\u00ec, mentre negli altri feudi c'era il diritto d'appello alla magistratura di Stato contro i giudizi dei giudici feudali, qui il diritto di appello era dato al tribunale del Principe Doria. Il feudo imperiale fu abolito con l'arrivo di Napoleone;\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1859 entr\u00f2 a far parte nel Circondario di Bobbio della nuova provincia di Pavia e quindi della Lombardia.\nIl vecchio nome era \"Bagnara\", solo nel 1863 prese il nome attuale. Nel 1923 venne smembrato il Circondario di Bobbio e suddiviso fra pi\u00f9 province. Nel 1929 venne aggregato al comune di Varzi, ma nel 1946 riacquist\u00f2 l'autonomia comunale.\nIl paese ha dato i natali al padre dell'ex presidente salvadoregno Alfredo Felix Cristiani.\nOrigini del nome.\nIl nome del comune deriva dal latino \"Balnearia\", che fa riferimento a terreni acquitrinosi (oppure, secondo alcuni, ad acque termali).\nAmministrazione.\nComunit\u00e0 montane.\nFa parte della fascia montana della Comunit\u00e0 Montana Oltrep\u00f2 Pavese.\nInfrastrutture e trasporti.\nLa stazione di Bagnaria e la fermata di Ponte Crenna sorgevano lungo la ferrovia Voghera-Varzi, attiva fra il 1931 e il 1966."}
{"id": "31091", "revid": "1964823", "url": "https://it.wikipedia.org/wiki?curid=31091", "title": "Barbianello", "text": "Barbianello (\"Barbian\u00e9\" in dialetto oltrepadano) \u00e8 un comune italiano di 869 abitanti della provincia di Pavia in Lombardia. Si trova nella pianura dell'Oltrep\u00f2 Pavese, alla destra del torrente Scuropasso, presso la linea ferroviaria Pavia-Stradella.\nStoria.\nBarbianello nacque probabilmente come dipendenza di un pi\u00f9 antico luogo detto \"Balbianum\", situato presso il Po (forse presso la frazione Palasio di Pinarolo Po, situato 3\u00a0km a ovest) e verosimilmente distrutto dal fiume stesso prima della fine del medioevo. Barbianello a sua volta appare alla fine del XII secolo, quando il territorio gi\u00e0 apparteneva al dominio pavese. Era incluso nella podesteria o squadra di Broni, e rimase poi al feudo di Broni nei successivi passaggi dai Beccaria (dal XIII secolo al 1536) ai conti \"Arrigoni\" di Milano, cui rest\u00f2 fino all'abolizione del feudalesimo (1797). A differenza di quanto spesso si legge, Barbianello non ha nulla a che fare con i Barbiano di Belgioioso.\nAl feudo di Broni apparteneva anche \"Bottarolo\", noto dal 1250, che costitu\u00ec un comune a s\u00e9 fino al 1801, quando fu unito a Barbianello.\nL'altra attuale frazione, San Re, fu un antico possesso del priorato cluniacense di San Maiolo di Pavia, noto fin dal 1210, e denominato inizialmente \"San Riellus\". Nel 1564 pass\u00f2 in propriet\u00e0 al collegio Borromeo di Pavia. Feudalmente apparteneva anch'esso a Broni. Nel 1818 il comune di San Re fu soppresso e unito a Barbianello."}
{"id": "31092", "revid": "254059", "url": "https://it.wikipedia.org/wiki?curid=31092", "title": "Bascap\u00e8", "text": "Bascap\u00e8 \u00e8 un comune italiano di abitanti della provincia di Pavia in Lombardia. Si trova nel Pavese nordorientale, ai confini con le province di Lodi e Milano, nella pianura tra i fiumi Lambro e Lambro meridionale.\nStoria.\nBascap\u00e8 deriva il suo nome da \"Basilica Petri\", l'antica chiesa pievana attorno alla quale si venne formando il paese. Fin dal medioevo ebbe signori propri, i Bascap\u00e8, che ne tennero il feudo per l'intera durata del feudalesimo. Di Bascap\u00e8 era probabilmente originaria la famiglia di Pietro da Barsegap\u00e8, poeta in volgare milanese vissuto tra la fine del XIII e l'inizio del XIV secolo.\nAlmeno dal XIV secolo Bascap\u00e8 apparteneva al territorio milanese ed era incluso nella pieve civile di San Giuliano. Nel 1786 una parte di tale pieve, comprendente anche Bascap\u00e8, fu assegnata alla provincia di Pavia. Nel XVIII secolo furono uniti a Bascap\u00e8 i comuni di Beccalz\u00f9 e Casadeo; nel 1842 quello di Villarzino, nel 1867 furono aggregati i soppressi comuni di Mangialupo e San Zeno e Foppa e nel 1872 anche il comune di Trognano.\nNel territorio di Bascap\u00e8 cadde l'aereo su cui viaggiava Enrico Mattei, presidente dell'ENI, precipitato il 27 ottobre 1962."}
{"id": "31093", "revid": "1444396", "url": "https://it.wikipedia.org/wiki?curid=31093", "title": "Bastida de' Dossi", "text": "Bastida de' Dossi (\"Bastia\" in dialetto oltrepadano) \u00e8 una frazione geografica di 173 abitanti del comune italiano di Cornale e Bastida della provincia di Pavia in Lombardia, al cui toponimo contribuisce. Si trova nella pianura dell'Oltrep\u00f2 Pavese, alla destra del torrente Curone, poco prima della sua confluenza nel Po.\nStoria.\nIl territorio dell'attuale Bastida de' Dossi dipendeva nell'alto medioevo dalla \"Corte regia\" di Corana, donata nel X secolo dall'imperatrice Adelaide al monastero di San Salvatore di Pavia. A questa corte faceva capo la pi\u00f9 piccola corte di \"Blundi\", da cui a sua volta dipendeva il castello di \"Gazzo\", che attorno al XIV secolo prese il nome di \"Loco Dossorum\" dal nome dei suoi signori, probabilmente subfeudatari del monastero del Salvatore. Essi sono anche ricordati dalla cascina \"Ca de' Dossi\" di Corana. Nei pressi si trovava anche il \"Porto Dossorum\", che serviva per il transito sul Po, e a difesa di questo passo dal 1452 appare anche \"Bastida Dossorum\".\nBastida rimase sempre legata al feudo di Corana \"del Comune\" (vedi Corana (storia)), e con esso venne infeudata dapprima il 24 marzo 1447 al condottiero Angelello di Lavello dal duca Francesco Sforza, approfittando della decadenza del monastero del Salvatore che ne aveva la signoria; ma, ricostituita nel frattempo l'autorit\u00e0 del monastero, esso riusc\u00ec a subinfeudare nel 1468 la corte di Corana (comprendente anche Silvano Pietra e Bastida de' Dossi) ai Bottigella di Pavia, fino alla loro estinzione nel 1690, dopo di che Bastida rimase sotto la diretta giurisdizione del monastero fino all'abolizione del feudalesimo (1797). Dal 1802 al 1814, in epoca napoleonica, il comune fu soppresso e unito a Silvano Pietra.\nLa collocazione geografica di Bastida fino ad allora era diversa da oggi, trovandosi alquanto pi\u00f9 a nord, sempre alla destra del Curone. All'inizio del XIX secolo il Po si spost\u00f2 temporaneamente pi\u00f9 a sud, e ci\u00f2 costrinse gli abitanti a ricostruire il paese nella posizione attuale pi\u00f9 sicura. Il territorio comunale era composto anche da 2 altri corpi di territorio oltre il Po, nell'attuale Lomellina. Storicamente anche il castello di Armentera (ora in comune di Silvano Pietra) era parte del territorio. Le 4 losanghe dello stemma (adottato durante l'amministrazione Angeleri) simboleggiano i 4 territori storici della comunit\u00e0.\nIl 4 febbraio 2014, a seguito di un referendum, Bastida de' Dossi si \u00e8 unita insieme al limitrofo comune di Cornale nel nuovo ente comunale di Cornale e Bastida."}
{"id": "31094", "revid": "1444396", "url": "https://it.wikipedia.org/wiki?curid=31094", "title": "Bastida Pancarana", "text": "Bastida Pancarana (\"La Bastida\" in dialetto locale) \u00e8 un comune italiano di 993 abitanti della provincia di Pavia in Lombardia. Si trova nella pianura dell'Oltrep\u00f2 Pavese, sulla riva destra del Po.\nStoria.\nBastida Pancarana appare verso la fine del XIV secolo come appartenente al feudo di Pancarana, signoria del Vescovo di Pavia. Probabilmente si trovava allora a nord del Po, nel territorio della Lomellina: in effetti amministrativamente rimase unito alla Lomellina fino al 1800, anche se almeno dalla fine del XVI secolo era passato sulla sponda oltrepadana. Doveva essere nato come porto fortificato, e nelle mappe geografiche attorno al 1700 \u00e8 indicato come \"forte rovinato\": da allora non ebbe pi\u00f9 importanza militare. La vicinanza del Po cre\u00f2 sempre gravi problemi: nel XVIII secolo era divenuto un grosso paese dalla pianta regolare che si estendeva ampiamente a nordest del centro attuale; ancora pi\u00f9 a nordest vi era un altro grosso paese, dipendente da Bastida, che si chiamava \"Mezzano\". Alla fine del secolo le alluvioni avevano ridotto Bastida a un piccolo settore, da cui riprese a espandersi in modo pi\u00f9 disordinato verso ovest e verso sud; anche la chiesa parrocchiale fu ricostruita in posizione pi\u00f9 protetta.\nDalla fine del XIX secolo un poderoso argine difende il paese.\nSport.\nCalcio.\nLa squadra di calcio \u00e8 stata l\"'A.S. Bastida 1975\" che fino al campionato 2018/2019 ha militato in Promozione. \u00c8 nata nel 1975. I colori sociali sono stati il rosso ed il bianco. Nell'estate 2019 la societ\u00e0 sportiva ha cessato ogni attivit\u00e0 agonistica."}
{"id": "31095", "revid": "1408685", "url": "https://it.wikipedia.org/wiki?curid=31095", "title": "Battuda", "text": "Battuda (\"Bat\u01dcda\" o \"Bat\u01dcva\" in dialetto pavese) \u00e8 un comune italiano di 682 abitanti della provincia di Pavia in Lombardia. Si trova nel Pavese nordoccidentale, nella pianura tra il Ticino e il Naviglio Pavese.\nStoria.\nIl toponimo trae origine dal dialetto \"bat\u00fcda\" o \"bat\u00fcva\", usato per indicare i terreni battuti o una strada battuta.\nAppartenne fin da epoca remota al territorio di Pavia, e fece parte della \"Campagna Soprana\" pavese. Fece parte del feudo di Marcignago, dei Pallavicino dal 1539 e degli \"Isimbardi\" di Pavia nel secolo seguente. Nel XVIII secolo era infeudata ai \"Bellini\" di Milano, nell'ambito del feudo di Vellezzo Bellini. Nel 1872 furono aggregati a Battuda i soppressi comuni di Torradello e Torrino."}
{"id": "31096", "revid": "684696", "url": "https://it.wikipedia.org/wiki?curid=31096", "title": "Belgioioso", "text": "Belgioioso (\"Balgiu\u00f9s\" o \"Belgiu\u00f9s\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese meridionale, nella pianura a pochi chilometri dalla riva sinistra del Po. Le frazioni Santa Margherita e San Giacomo si trovano sul bordo del terrazzo che domina la valle alluvionale del fiume. Il comune \u00e8 lambito nel suo confine a est, presso la frazione Zagonara, dal fiume Olona.\nBelgioioso fa parte dell\"'Unione dei Comuni Terre Viscontee del Basso pavese\" di cui \u00e8 centro di riferimento per importanza e servizi.\nStoria.\nNel XIV secolo, Belgioioso si chiamava \"Tabernellae\". L'insediamento era dotato di un castello, di propriet\u00e0 della famiglia pavese \"de Cazabove\", dotato di ricetto e poi acquistato da Galeazzo II Visconti nel 1376, e di una chiesa, gi\u00e0 menzionata nel 1322. Il castello fu ricostruito dai Visconti, signori e poi duchi di Milano, come castello di caccia, che chiamarono \"Zoiosus\" ('gioioso') e poi \"Belzoiosus\". Nel 1431 il castello fu infeudato ad Alberico II da Barbiano, nipote dell'omonimo condottiero ed egli stesso valente capitano. I Da Barbiano discendono dai Conti di Cunio, di dantesca memoria, dai quali un ramo si stacc\u00f2 dalla nat\u00eca Romagna proprio per l'intitolazione del feudo lombardo. Da allora Belgioioso legher\u00e0 indissolubilmente il suo nome a quello della nobile famiglia, i Barbiano di Belgioioso appunto, che ne divennero Conti e poi Principi nel 1769. Nello stesso anno Maria Teresa d'Austra concesse ai Barbiano di Belgioioso la possibilit\u00e0 di aprire a Belgioioso una zecca. La zecca non venne mai aperta, tuttavia i principi fecero coniare a Vienna ongari d'oro e talleri. Attorno al castello, che fu reso una splendida residenza principesca, i da Barbiano promossero la formazione di un vero paese, attirando coltivatori e artigiani.\nBelgioioso era sede di squadra (podesteria) con il nome di Vicariato, che comprendeva molti centri vicini, e faceva parte della \"Campagna Sottana\" di Pavia. Si noti che il Vicariato di Belgioioso non era feudo dei Barbiano ma degli Estensi del ramo di San Martino, conti di Corteolona; pass\u00f2 ai primi per matrimonio nel 1757. Il Principe Alberico pospose il cognome d'Este a quello familiare nell'anno 1775. Nel 1872 fu unito a Belgioioso il comune di \"Santa Margherita Po\". Tra il 1929 e il 1947 fu momentaneamente unito a Belgioioso il comune di Torre de' Negri.\nDal 17 marzo 2011, nella ricorrenza del 150\u00ba anniversario dell'Unit\u00e0 d'Italia, al comune di Belgioioso \u00e8 stato concesso, per mano del Prefetto di Pavia, il Decreto del presidente della Repubblica, Giorgio Napolitano, che gli conferisce il titolo di Citt\u00e0.\nMonumenti e luoghi d'interesse.\nCastello medioevale e Villa.\nGi\u00e0 infeudato dal Duca Filippo Maria Visconti ai Barbiano nel 1431. Nel XVIII secolo Antonio Barbiano ottenne l'innalzamento di Belgioioso a principato nel 1796 ed ampli\u00f2 e ricostru\u00ec il castello medioevale, arricchendolo di vasti giardini e di serre in stile neoclassico opera dell'architetto Leopold Pollack. Il castello pass\u00f2 poi al figlio Alberico XII che fu amico di Parini e Foscolo e fu al centro della vita culturale milanese. \u00c8 attualmente visitabile in occasione di mostre e manifestazioni.\nSan Giacomo della Cerreta.\nNella campagna tra Belgioioso e il fiume Po, presso la frazione di \"San Giacomo della Cerreta\" sorge la piccola chiesa di San Giacomo, meta dei pellegrini in quanto situato sull'antico percorso della Via Francigena, il cui nome si riferisce ad un'altra delle mete dei pellegrini medievali: Santiago di Compostella in Spagna. In passato, presso San Giacomo della Cerreta, sorgeva il piccolo insediamento di \"Porcaria\", il cui toponimo rimanda all'allevamento di suini, documentato dal XII secolo e scomparso nel corso del Trecento. La chiesa \u00e8 dell'arte lombarda della prima met\u00e0 del XV secolo, \u00e8 ad aula unica, interamente affrescata con dipinti di tipo votivo legati ai pellegrinaggi. Oltre alla Madonna, sono ripetutamente rappresentati San Rocco e San Giacomo, entrambi in vesti di pellegrini, con bastone e bisaccia. Nelle raffigurazioni di San Giacomo si aggiunge la caratteristica conchiglia che i pellegrini raccoglievano a Fisterra, sulle spiagge dell'Oceano Atlantico, come segno e ricordo del viaggio compiuto.\nSociet\u00e0.\nGli abitanti di Belgioioso (belgioiosini), sono detti, nella tradizione popolare locale \"Br\u00fcsacrist\" (trad. \"brucia cristo\"): ci\u00f2 deriva da un episodio, risalente al 1766, allorquando vi fu una rivolta della cittadinanza nei confronti della Curia Vescovile di Pavia, colpevole, secondo i belgioiosini, di temporeggiare eccessivamente per la designazione del nuovo Parroco. In seguito a questa rivolta, che culmin\u00f2, secondo la leggenda, con il rogo presso la piazza principale, di un Crocefisso ligneo (da qui il soprannome), si ottenne, caso di privilegio unico nel Diritto Canonico, la possibilit\u00e0 da parte dei capifamiglia di decidere, con votazione a maggioranza, il Parroco del paese. Tale privilegio \u00e8 perdurato fino alla fine del secolo scorso. Il soprannome di \"Br\u00fcsacrist\" invece \u00e8 tuttora in uso.\nCultura.\nIl mercato settimanale di Belgioioso, istituito con Decreto dell'Imperatore Carlo V d'Asburgo nel 1546 e gi\u00e0 raffigurato, nella seconda met\u00e0 dell'Ottocento da Angelo Inganni in un dipinto a olio su tela, \u00e8 stato insignito nell'anno 2009 dalla Regione Lombardia, del titolo di mercato storico (mercato a valenza storica di tradizione) e si tiene tradizionalmente ogni luned\u00ec.\nMusica.\nIl Corpo Bandistico Santa Cecilia, nato nel 1913, ha sede presso il locale Oratorio San Luigi.\nNel giugno del 1965, durante una manifestazione all'Universit\u00e0 di Pavia, la banda fu diretta per alcuni minuti da Herbert Von Karajan.\nCuriosit\u00e0.\nUna curiosit\u00e0 degna di nota, riguarda l'esordio, presso Belgioioso, nel 1920, in un piccolo circolo teatrale, all'epoca attivo nella \"corte del ghiaccio\" (\"la curt dal giass\"), dell'attore torinese, allora diciottenne Erminio Macario, uno tra i pi\u00f9 grandi attori e autori comici italiani del teatro e della televisione del '900 e massimo esponente del Teatro di Rivista (\"Il Re della Rivista\").\nEventi.\nPresso il castello si organizzano, durante l'anno, svariate manifestazioni.\nSi citano: \nInfrastrutture e trasporti.\nLa stazione di Belgioioso \u00e8 posta lungo la linea ferroviaria Pavia\u2013Cremona.\nSport.\nCalcio.\nLa principale squadra di calcio della citt\u00e0 \u00e8 \"La Rondine 1924 \""}
{"id": "31097", "revid": "122513847", "url": "https://it.wikipedia.org/wiki?curid=31097", "title": "Bereguardo", "text": "Bereguardo (\"Balgu\u00e0rt\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese nordoccidentale, presso la riva sinistra del Ticino, qui superato da un tradizionale \"Ponte di barche\". \u00c8 situato al termine del Naviglio di Bereguardo, proveniente da Abbiategrasso. Il Comune di Bereguardo fa parte del Parco naturale lombardo della Valle del Ticino.\nStoria.\nLe prime notizie storiche riguardanti Bereguardo si possono ascrivere al periodo delle invasioni nel territorio prima dei longobardi e poi dei franchi ed a tal proposito sono state fatte delle ipotesi etimologiche sul nome del borgo come la forma francese \"Beauregarde\".\nAppartenente alla \"Campagna Soprana\" di Pavia, l'abitato si svilupp\u00f2 attorno al castello costruito dai Visconti di Milano all'inizio del XIV secolo per il controllo di un passo del Ticino, e diventato ben presto luogo di svaghi e cacce per i duchi di Milano, da cui il nome di \"bel riguardo\" per la posizione panoramica dominante la valle alluvionale del Ticino. A tal proposito sappiamo che il 16 febbraio 1386 il duca Gian Galeazzo Visconti decise di estendere ai confini del comune anche una grande parte verso il Ticino di modo da potervi creare una grande riserva.\nA quest'epoca \u00e8 ascrivibile inoltre la costruzione del locale porto sul Ticino, con un tradizionale ponte sostenuto da chiatte (appartenente alla Strada Provinciale 185), che ancora oggi viene mantenuto e che collega il comune di Bereguardo con la vicina frazione \"Boscaccio\", questa appartenente al comune di Zerbol\u00f2.\nNel XV secolo, il castello e l'abitato di Bereguardo vennero infeudati a Matteo Mercagatti di Bologna (capostipite degli \"Attendolo Bolognini\") che era gi\u00e0 castellano di Pavia. Nel 1447 il conte Francesco Sforza, con l'intento di impadronirsi del Ducato di Milano, pose assedio al castello di Bereguardo facendosi in breve tempo consegnare il borgo grazie alla complicit\u00e0 di Agnese del Maino (amante del duca Filippo Maria Visconti) per poi ricompensare lo stesso Mercagatti col titolo di conte e con il feudo di Bereguardo.\nIl ruolo politico del Mercagatti, ad ogni modo, divenne secondario quando Francesco Sforza riusc\u00ec a raggiungere il proprio intento nel 1450 con l'elezione a duca del milanese. Fu in quell'anno, infatti, che il castello e il borgo di Bereguardo vennero concessi in usufrutto a Giovanni Tolentini della Stacciola, originario di Urbino, suo capitano delle guardie e consigliere personale, nonch\u00e9 sposo di Isotta Sforza, figlia naturale del duca. Quest'ultima donazione, ad ogni modo, fu un semplice usufrutto in quanto i diritti feudali vennero mantenuti da Francesco Sforza.\nNel XVIII secolo era infeudato agli \"Eleiizander\". Nel 1872 furono uniti a Bereguardo i soppressi comuni di Zelata e Pissarello.\nQuesto paese ha dato i natali al cardinale Virgilio No\u00e8.\nMonumenti e luoghi d'interesse.\nArchitetture militari.\nIl castello visconteo.\nIl castello di Bereguardo si presenta come una struttura imponente che sorge al centro dell'abitato, circondato da un fossato che un tempo traeva la propria acqua dal vicino Naviglio. Il castello venne iniziato verso la met\u00e0 del XIV secolo da Luchino Visconti per poi essere ampliato da Bernab\u00f2 Visconti nel suo progetto di rafforzamento dello stato di Milano, anche se tale residenza ricalcava maggiormente l'impianto di una villa di piacere che di un elemento militare difensivo.\nLa parte pi\u00f9 importante del complesso \u00e8 oggi caratterizzata da una splendida bifora gotica in cotto presente sulla facciata a sud che secondo alcune fonti sarebbe attribuibile al Bramante e realizzata durante gli ampliamenti che volle realizzare sulla struttura Filippo Maria Visconti nel XV secolo.\nLa pianta generale della costruzione, un tempo quadrangolare, si presenta oggi di forma ad \"U\" per la mancanza dell'intera ala nord che venne demolita in tempi successivi e anche il portale \u00e8 oggi frutto dei rimaneggiamenti settecenteschi che intaccarono l'originaria struttura.\nDopo diversi passaggi di propriet\u00e0 il castello giunse nelle mani dell'ingegnere milanese Giulio Pisa esponente della nota famiglia Pisa il quale nel 1897 decise di donare la struttura al comune di Bereguardo il quale ancora oggi ne \u00e8 proprietario e che al suo interno ha posto gli uffici amministrativi.\nCultura.\nIstruzione.\nNel Comune di Bereguardo sono presenti tre plessi scolastici pubblici, riuniti in un unico Istituto Comprensivo con sede presso il Castello Visconteo (nei locali dell'ex Asilo) accanto al Municipio: una scuola dell'infanzia, una scuola primaria e una secondaria di I grado.\nAmministrazione.\nSindaco\nLuigi Leone (dal 26/05/2019)"}
{"id": "31098", "revid": "399", "url": "https://it.wikipedia.org/wiki?curid=31098", "title": "Borgarello", "text": "Borgarello (\"Burgar\u00e9\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese, nella pianura a nord del capoluogo, sul Naviglio Pavese.\nStoria.\nMolto probabilmente l'origine del nome deriva da burgulus, diminutivo latino di burgus ovvero \"borgo\", piccolo centro abitativo. Alcuni pensano anche a Bulgarus cognome di origine latina. In epoca romana Borgarello era attraversato dalla \"via Mediolanum-Ticinum\", strada romana che congiungeva \"Mediolanum\" (Milano) con \"Ticinum\", l'odierna Pavia).\n\u00c8 citato in un documento del 1181 come \"Bulgarello\". In epoca viscontea fu incluso nel \"Parco Nuovo\", vasta tenuta di caccia tra il Castello di Pavia e la Certosa. Dopo la caduta degli Sforza e la rovina di questo parco, il nome di Parco Nuovo fu mantenuto per indicare la divisione amministrativa di cui faceva parte Borgarello. Nel XVI secolo era feudo dei \"Pallavicino\" e nel XVIII dei \"Mezzabarba\" di Pavia.\nNel 1929 il Comune di Borgarello, insieme a Torre del Mangano e Torriano, form\u00f2 il nuovo comune di Certosa di Pavia, ma nel 1958 riacquist\u00f2 l'autonomia.\nCultura.\nIstruzione.\nNel comune sono presenti una scuola dell'infanzia e una primaria."}
{"id": "31099", "revid": "15756", "url": "https://it.wikipedia.org/wiki?curid=31099", "title": "Borgo Priolo", "text": "Borgo Priolo (\"Burgpari\u022b\" in dialetto oltrepadano) \u00e8 un comune italiano di abitanti della provincia di Pavia in Lombardia. \u00c8 situato nell'area collinare dell'Oltrep\u00f2, nella valle del torrente Coppa.\nBorgo Priolo \u00e8 il comune capofila, e quindi ne fa parte, dell'organizzazione \"Distretto commerciale dei borghi e dei castelli\".\nGeografia fisica.\nIl comune di Borgo Priolo \u00e8 situato nella parte centro-ovest della provincia di Pavia e nella parte sud dell'oltrep\u00f2 pavese.\nIl territorio borgopriolese si divide in tre parti: la parte pianeggiante, la parte di bassa e media collina e infine la fascia di alta collina.\nLa prima parte si estende dalla frazione di Rivazza fino ad arrivare al capoluogo del comune cio\u00e8 Borgo Priolo; questa parte contiene le frazioni di Rivazza, Cappelletta, in buona parte Torchi e il capoluogo di comune. Questa fascia \u00e8 la pi\u00f9 industrializzata del comune; soprattutto al confine tra Rivazza e Cappelletta, e al centro del comune. La peculiarit\u00e0 di questa zona \u00e8 che si trova tra due colline: il monte Ceresino e Torre del Monte.da questa zona passa la SP 203.\nLa seconda fascia \u00e8 formata dalle colline che sono intorno alla parte paineggiante, e da alcune frazioni confinanti con Borgoratto Mormorolo.\nQuesta fascia contiene le frazioni di: Torrazzetta ed Olesi; e quindi tutte le localit\u00e0 della collina del Barco, la frazione Fornace ed Isola, Gal\u00e0, Ghiaia dei Risi, Casa Boatti ed alcune localit\u00e0 nei dintorni, Casa Perotti, Torchi, Pianetta ed alcune altre localit\u00e0 come Ca de Bottazzi. In questa zona \u00e8 prevalentemente sviluppato il turismo e la viticoltura. La terza fascia si trova all'estremo sud del comune, cio\u00e8 la zona confinante con i comuni di: Fortunago, Rocca Susella, Montesegale e in parte Borgoratto, Torrazza Coste, Calvignano e Montalto P. Anche in questa fascia prevale la viticoltura, il turismo e il settore primario.\nQuesta zona comprende le frazioni di: Stefanago, Arpesina, Biancanigi, Schizzola ed altre localit\u00e0 nei dintorni, Staghiglione, Ca de Bergognoni ed altre localit\u00e0. Le cime pi\u00f9 alte del comune si trovano in questa zona; il Monte Reale (489\u00a0m), Monte Morino (482\u00a0m), Monte Rivalunga (482\u00a0m) e Monte Fratello (388\u00a0m).\nPer quanto riguarda l'idrografia: l'unico lago presente nel comune \u00e8 il \"Lago della Cava\" situato nella frazione di Casa Vescovo.\nMentre, per quanto riguarda i fiumi, il pi\u00f9 importante \u00e8 il Coppa poi come altro fiume in questo comune c'\u00e8 l'affluente pi\u00f9 importante e pi\u00f9 lungo del Coppa, cio\u00e8 lo Schizzola.\nAltri torrenti sono: Ghiaia di Borgoratto ed il Ghiaia di Montalto, che arrivato in territorio Borgopriolese prende il nome di Ghiaia dei risi.\nStoria.\nIl comune di Borgo Priolo fu costituito nel 1928 con l'unione dell'antico comune di \"Torre del Monte\" con quello di Staghiglione.\nLa localit\u00e0 \u00e8 citata per la prima volta nel 1250, nell'elenco delle terre dell'Oltrep\u00f2 Pavese, come \"Burgum Pirrioli cum Monte Santa Marie\", ove il secondo toponimo indica l'attuale Torre del Monte. \nIl comune di Borgo Priolo, all'inizio del 2011, costituisce un'organizzazione con altri 6 comuni.\nBorgo Priolo \u00e8 il capofila di questa organizzazione, chiamata \"Distretto commerciale dei Borghi e dei Castelli\"\nGeografia antropica.\nFrazioni.\nArpesina, Biancanigi, Boffenisio, Ca de' Bergognoni, Ca de' Gallotti, Ca de' Guerci, Ca Percivalle, Cappelletta, Casa Perotti, Fornace, Gal\u00e0, Ghiaia dei Risi, \u00d2lesi, Pianetta, Rivazza, Schizzola, Staghiglione, Stefanago, Torrazzetta, Torre Bianchina, Torre del Monte.\nCasa Perotti.\n\u00c8 un piccolo borgo rurale posto a mezza collina tra i vigneti, al confine con il contiguo comune di Borgoratto Mormorolo. Le persone che vi abitano sono appena otto ed occupano solo sei delle case esistenti. Il centro del borgo \u00e8 occupato da un vecchio castello quattrocentesco, ristrutturato alla met\u00e0 degli anni novanta del novecento.\nCassinone.\n\u00c8 una piccola localit\u00e0 situata al confine tra il comune di Borgo Priolo e quello di Torrazza Coste, nelle vicinanze del borgo di Pragate e del torrente Gravenzola, sovrastata dalla collina boscosa del Barco. \u00c8 abitato da 10/20 persone in sei case. L'area \u00e8 fortemente coltivata a vigneti di qualit\u00e0 (bonarda, moscato).\nRivazza.\n\u00c8 una frazione a circa 6\u00a0km a nord da Borgo Priolo, a 105 metri sul livello del mare. La Rivazza \u00e8 la seconda frazione pi\u00f9 popolata di comune con 125 abitanti.\nIl settore pi\u00f9 sviluppato \u00e8 il terziario (come nelle frazioni di Torrazzetta e di Cappelletta) ma \u00e8 abbastanza sviluppato anche il settore secondario, grazie alla fabbrica di calcestruzzo dei Franzosi.\nTorchi.\n\u00c8 un piccolo borgo situato in prossimit\u00e0 di Cappelletta, tra le due rive del torrente Coppa. Abitato da circa venticinque persone in 10/12 case. La zona \u00e8 dedicata principalmente alla coltura della vite, tanto che l\u00ec sorge l'Azienda Vitivinicola Percivalle, particolarmente rinomata nella zona.\nTorrazzetta.\n\u00c8 una frazione di 42 abitanti di 2,35\u00a0km\u00b2, a circa 4,5\u00a0km dal centro, situata a 130/140 . Il settore pi\u00f9 sviluppato \u00e8 il terziario (come nelle frazioni di Cappelletta e Rivazza).\nIn questa frazione \u00e8 presente la \"Villa-Castello di Torrazzetta\", una dimora storica che in passato \u00e8 stata residenza di famiglie nobiliari, in particolare dei Marchesi Serra che vi hanno dimorato fino alla met\u00e0 del secolo scorso. Fu inoltre visitata da Napoleone III nel 1859.\nIl complesso edificato consiste in una costruzione principale, rappresentata da una torre quadrangolare, con sezioni di notevole spessore alla quale si appoggiano la cappella gentilizia, di costruzione seicentesca e la sontuosa villa padronale la cui edificazione venne ultimata nella seconda met\u00e0 dell'Ottocento. A completamento, vi sono due fabbricati accessori. La Villa-Castello \u00e8 oggi di propriet\u00e0 della Fondazione don Niso Dallavalle che la utilizza sia per convegni e cerimonie (edificio storico) sia per attivit\u00e0 religiose e spirituali. La Villa Castello ospita la Comunit\u00e0 Religiosa Rosa Mistica.\nAmministrazione.\nComunit\u00e0 montane.\nFa parte della Comunit\u00e0 Montana Oltrep\u00f2 Pavese."}
{"id": "31100", "revid": "1444396", "url": "https://it.wikipedia.org/wiki?curid=31100", "title": "Borgo San Siro", "text": "Borgo San Siro (\"B\u00f9rgh San Sir\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina orientale, non lontano dal ciglio del terrazzo che delimita la valle alluvionale del Ticino.\nStoria.\nFin dal X secolo il territorio, come quello della vicina Garlasco, appartenne al monastero di San Salvatore di Pavia. Nel 1250 \u00e8 citato come \"Burgum S.Syri\" nell'elenco delle terre soggette al dominio pavese. Nel secolo successivo, condividendo le sorti della vicina Tromello, \u00e8 assoggettato alla signoria dei Beccaria, che si conclude nel 1475, con la morte senza eredi di Agostino Beccaria. Egli aveva destinato la signoria di Borgo San Siro all'Ospedale Maggiore di San Matteo di Pavia, da poco fondato; e il feudo rimase tra i beni dell'Ospedale fino all'abolizione del feudalesimo.\nIl comune, seguendo le sorti della Lomellina, pass\u00f2 ai Savoia nel 1713, e rimase fino al 1743 un luogo di confine, poich\u00e9 l'adiacente Vigevanasco per il momento restava nello Stato di Milano. \nNel XVIII secolo fu unito a Borgo San Siro il comune di \"Cassina de Magni\", e nel 1927 la frazione \"Torrazza\", staccata da Tromello.\nFrazioni\nSport.\nSquadra di calcio della citt\u00e0 \u00e8 la A.S.D Accademia VigenBorgo. La prima squadra milita nel campionato di Terza Categoria e il proprio settore giovanile copre ogni categoria, scuola calcio, pulcini, esordienti, giovanissimi, allievi.\nUna delle uniche societ\u00e0 della Lomellina ad avere la squadra femminile assieme all'A.C.D Gambol\u00f2 Gifra.\nLa storica squadra della citt\u00e0, la S.S. Borgo San Siro Gifra, nel giugno 2010 si \u00e8 fusa con l'A.C. Gambol\u00f2, dando cos\u00ec origine alla A.C.D. Gambol\u00f2 Gifra."}
{"id": "31101", "revid": "1987129", "url": "https://it.wikipedia.org/wiki?curid=31101", "title": "Borgoratto Mormorolo", "text": "Borgoratto Mormorolo (\"Burgr\u00e0t\" in dialetto oltrepadano) \u00e8 un comune italiano di 414 abitanti della provincia di Pavia in Lombardia. \nGeografia.\nSi trova tra le colline dell'Oltrep\u00f2 Pavese a 326 m., nella valle del Coppa, lungo la \"Ghiaia di Borgoratto\", ramo sorgentifero del torrente Coppa. Viene attraversato dalla Strada Provinciale 203.\nStoria.\nBorgoratto Mormorolo riflette nel proprio nome due antiche e distinte realt\u00e0 insediative: quella del borgo, localizzato nell'attuale area del municipio, e quello di Mormorola, nome che dal XIII secolo designa la pieve, erede della ben pi\u00f9 antica azienda agricola bobbiese di \"Memoriola\".\nDall'epoca longobarda il territorio era compreso nei possedimenti dell'Abbazia di San Colombano di Bobbio.\nLa localit\u00e0 pi\u00f9 antica dell'attuale comune fu Z\u00e9bedo, citata nel 1164 nel diploma con cui Federico I concedeva alla citt\u00e0 di Pavia il dominio sull'Oltrep\u00f2: il nome Z\u00e9bedo indica un insediamento di Gepidi, in epoca longobarda (VI secolo). Nello stesso diploma era citata anche la localit\u00e0 Illibardi. Successivamente la zona fu soggetta al feudo di Fortunago, nel cui ambito non costituiva neppure un comune a s\u00e9 fino al XVIII secolo, ma restava incluso nel comune del capoluogo. Segu\u00ec dunque le sorti di Fortunago, passando dai Dal Verme ai Riario (XV secolo), ai Botta che costituirono il Marchesato di Fortunago, passato nel 1546 ai Malaspina.\nMaggiore era l'importanza religiosa: la pieve di Mormorola, appartenente alla diocesi di Piacenza, estendeva il suo territorio su molte parrocchie vicine.\nBorgoratto divenne un comune separato da Fortunago nel XVIII secolo, dapprima con il nome di \"Valle di Borgoratto\", poi \"Borgoratto\".\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1818 passa alla provincia di Voghera e nel 1859 alla provincia di Pavia.\nNel 1863 assume il nome di \"Borgoratto Mormorolo\" (sarebbe stato forse pi\u00f9 corretto \"Borgoratto Mormorola\").\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31102", "revid": "1444396", "url": "https://it.wikipedia.org/wiki?curid=31102", "title": "Bornasco", "text": "Bornasco (\"Burnasch\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese settentrionale, alla destra dell'Olona.\nStoria.\nIl nome del paese riflette la dicitura dialettale burn\u00e0sc che potrebbe riferirsi al nome latino di persona Burrenus o Burnum.\nIl luogo pi\u00f9 antico del territorio di Bornasco \u00e8 Settimo, il cui nome indica la distanza di sette miglia da Pavia in epoca romana. Il territorio appartenne a Pavia fin dalle epoche pi\u00f9 antiche, ma in epoca viscontea fu costituito il Vicariato di Settimo, che fu posto sotto la diretta giurisdizione di Milano. Il Vicariato comprendeva i territori degli attuali comuni di Bornasco e di Zeccone. Fino al 1756 rimase aggregato alla provincia del Ducato di Milano (di cui costituiva un profondo saliente incuneato nella Campagna pavese), poi venne unito alla provincia di Pavia. Nel 1441 il Vicariato di Settimo, gi\u00e0 dei Barbavara dal 1396, fu infeudato al condottiero Guido Torelli, rimanendo ai suoi discendenti (di una linea diversa da quelle dei Marchesi di Casei); Guido Galeotto I divenne Conte del Vicariato di Settimo nel 1495; la linea si estinse nel 1597 (un ramo collaterale mantenne Zeccone). Il feudo pass\u00f2 poi ai \"Mendoza\", ai \"Manriquez de Mendoza\" (1693) e infine ai \"Secco-Comneno\" (1769).\nNell'ambito del Vicariato di Settimo, Bornasco costitu\u00ec un comune noto almeno dal XV secolo. Nel 1872 vennero aggregati a Bornasco i soppressi comuni di Gualdrasco, Corbesate e Misano Olona. Tra il 1928 e il 1947 fu unito a Bornasco anche il comune di Zeccone.\nSociet\u00e0.\nEtnie e minoranze straniere.\nAl 31 dicembre 2010 i cittadini stranieri residenti nel comune di Bornasco sono in totale 142 abitanti di cui 70 Europei, 35 Africani, 22 Americani e 15 Asiatici.\nLe etnie maggiori sono:\nCultura.\nIstruzione.\nNel comune \u00e8 presente la scuola materna e la scuola elementare. La scuola media pi\u00f9 vicina \u00e8 localizzata presso il comune di San Genesio ed Uniti, situata a circa 5,4\u00a0km. Per queste tre scuole il comune offre un servizio di trasporto per gli studenti residenti nelle frazioni e per il trasporto di tutti gli studenti alla scuola media. Generalmente gli studenti continuano gli studi presso le scuole superiori e l'universit\u00e0 collocate nel comune di Pavia.\nEventi.\nOgni anno, nella domenica dopo Pasqua, dal 1974 a Bornasco si tiene la Sagra delle rane, evento durante il quale le rane vengono cucinate secondo diverse ricette mentre il pubblico pi\u00f9 giovane pu\u00f2 intrattenersi con giostre e giochi a tema.\nAmministrazione.\nIl 26 maggio 2019 a Bornasco si sono tenute le elezioni comunali, in seguito alle quali stato eletto sindaco Roberta Bonetti, della lista Insieme per crescere."}
{"id": "31103", "revid": "1444396", "url": "https://it.wikipedia.org/wiki?curid=31103", "title": "Bosnasco", "text": "Bosnasco (\"Busn\u00e0sch\" in dialetto oltrepadano) \u00e8 un comune italiano di 619 abitanti della provincia di Pavia in Lombardia. Si trova nella collina dell'Oltrep\u00f2 Pavese, al limite della pianura, al confine con la provincia di Piacenza. La frazione \"Cardazzo\", con circa 370 abitanti, rappresenta il principale nucleo abitato del comune.\nStoria.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate San Colombano, venendo inserito nel feudo reale ed imperiale monastico di Bobbio.\nIl luogo \u00e8 noto fin dal XII secolo, quando era conteso tra Piacenza e Pavia, che da poco aveva avuto per diploma imperiale il dominio sull'Oltrep\u00f2 Pavese; per arbitrato il luogo fu dato a Pavia. Caduto sotto la supremazia dei Beccaria, divenne parte del feudo Arena Po, appartenente al ramo della famiglia che da Arena prendeva nome. Questo, per contrasto con i Visconti all'inizio del XV secolo, si vide confiscare il centro maggiore, ma pot\u00e9 conservare Bosnasco fino all'estinzione nel 1695. Bosnasco pass\u00f2 in eredit\u00e0 ai \"Busca\", e successivamente ai \"Bellisomi\" e ai \"Corsi\" di Nizza, poco prima della fine del feudalesimo (1797).\nPresso Bosnasco esisteva anche il piccolo comune di Sparano (o \"Spariano\"), noto fin dal IX secolo, quando la zona apparteneva al monastero di Bobbio. La corte di Spariano (o \"Spariani\"), parte della grande domusculta di \"Auliano\" di Monte Acuto (Mont\u00f9 Beccaria), era gestita da 8 massari del monastero. Le terre erano dedicate a grano, vigna con produzione di vino pregiato, e a pascolo, era presente una piccola selva per il pascolo di 50 maiali, un mulino e la \"domus coltilis\" del borgo. Il fondo agricolo rendeva al monastero di Bobbio annualmente un terzo del raccolto del grano risultante della semina di 100 moggia di grano, 40 carri di fieno, 21 anfore di vino, polli ed uova.\n\u00c8 citato tra i centri che nel 1164 l'imperatore Federico I pose sotto la giurisdizione di Pavia: era dunque un luogo di una certa importanza. Fu soppresso nel 1818 e unito a Bosnasco.\nAmministrazione.\nComunit\u00e0 montane.\nFino al 2009 faceva parte della fascia bassa della Comunit\u00e0 montana Oltrep\u00f2 Pavese."}
{"id": "31104", "revid": "124694131", "url": "https://it.wikipedia.org/wiki?curid=31104", "title": "Brallo di Pregola", "text": "Brallo di Pregola (\"Br\u00e0l \u0113d Preig\u00f6ra\" in dialetto locale) \u00e8 un comune italiano di 512 abitanti della provincia di Pavia in Lombardia. Si trova nel punto pi\u00f9 meridionale della regione Lombardia nell'Oltrep\u00f2 Pavese, di cui comprende la cima pi\u00f9 alta, il monte Lesima (1724 m s.l.m.). Comprende una parte del tratto iniziale della valle Staffora e la valletta del suo affluente Montagnola, e un tratto del lato sinistro della val Trebbia e la valle del suo affluente Avagnone che sfocia nel fiume Trebbia, fiume che segna il confine regionale fra la Lombardia e l'Emilia-Romagna. Le due valli sono collegate dal passo del Brallo su cui sorge l'omonimo capoluogo.\nAll'interno del territorio comunale vi sono due enclavi, corrispondenti alle localit\u00e0 Lama superiore e Valle inferiore, facenti parte del comune di Corte Brugnatella in provincia di Piacenza: queste due localit\u00e0 costituiscono dei rari esempi di enclavi interregionali.\nStoria.\nIl territorio fu abitato nella preistoria. Il toponimo di Brallo \u00e8 di verosimile origine celtica con il significato di \"pascolo\", \"alpeggio\" (Cfr. toponimi di La Braille, La Braye, Le Br\u00e2 in Savoia e in Svizzera Francese) ma il paese \u00e8 di recentissimo sviluppo. Il centro principale storico \u00e8 Preg\u00f2la, citato per la prima volta come \"Predalia\", nel diploma di Ottone I del 972. Ne contempo si riconferma il territorio nei possedimenti dell'abbazia di San Colombano di Bobbio. Gli abati del monastero bobiense, che ebbero il titolo di conti gi\u00e0 nell'844 dall'imperatore Lotario, esercitarono la giurisdizione feudale per secoli. Successivamente dopo il mille il feudo di Pregola pass\u00f2, come molti altri, al vescovo di Bobbio.\nAppartenne al marchesato dei Malaspina dalla concessione imperiale di Federico Barbarossa del 1164, nel cui diploma \u00e8 nominata Petra Groa, l'attuale Pregola; tali diritti vennero riconfermati nel 1220 da Federico II, da Carlo IV nel 1355 e Carlo V nel 1541. Al territorio venne annessa anche la localit\u00e0 di Dezza un tempo dipendenza monastica e poi vescovile di Bobbio.\nNelle divisioni del marchesato pervenne (1221) al ramo dello \"Spino Secco\", attestato in val Trebbia, e nelle ulteriori divisioni si defin\u00ec la linea dei marchesi di Pregola, il cui territorio, oltre all'attuale comune del Brallo, comprendeva verso sud tutto il versante sinistro della val Trebbia fino nell'attuale provincia di Genova comprendendo Brallo, Dezza, Casone, Zerba, Valformosa, sotto il Groppo.\nIl feudo era diviso in quattro \"quartieri\", il primo quartiere era detto di Pregola, il secondo di Zerba, il terzo di Pei ed il quarto di Campi. Fin dal XVIII secolo il marchesato di Pregola fu oggetto di una violenta contesa diplomatica tra il Sacro Romano Impero, che pretendeva che si trattasse di un feudo imperiale, esente da ogni altra giurisdizione, e il ducato di Milano (sotto sovranit\u00e0 spagnola) che lo considerava come gli altri feudi malaspiniani che i Visconti e gli Sforza avevano costretto alla sottomissione. Era stato in effetti concesso dall'imperatore a Oliviero Malaspina nel 1541.\nDal 1692, con la morte di Antonio (1665-92), la linea primogenita detenne il marchesato di Godiasco, mentre Preg\u00f2la rimase al figlio minore Giuseppe a cui successero Baldassarre e Antonio. \nNel 1643 Doralice spos\u00f2 il marchese Florio Malaspina di Oramala, portando in dote una quota di Preg\u00f2la, finch\u00e9 il nipote Giovanni la vend\u00e8 nel 1705 al marchese Carlo Malaspina (-1765) del ramo di Godiasco. Per motivi ereditari il feudo \u00e8 divenuto intanto un condominio con altri rami della famiglia e con i marchesi Spinola Pallavicini di Cabella che, con Gerolamo, ne avevano usurpato nel 1660 alcune porzioni pro quota. \nLa disputa sulla natura imperiale del feudo esplose ancor pi\u00f9 violenta quando l'Oltrep\u00f2 pass\u00f2 ai Savoia: il marchesato entr\u00f2 sotto l'alta sovranit\u00e0 dei Savoia (1736), i quali nel 1743 fecero pressioni politiche su Baldassarre, ultimo marchese titolare del feudo sovrano, (minacciandone la confisca dei beni) per rinunciare ai suoi diritti feudali ed assorbire il marchesato nella neonata provincia di Voghera poi dal 1773 di Bobbio. L'Impero invi\u00f2 persino delle truppe di guarnigione per impedire che il marchesato fosse annesso al Piemonte.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della provincia di Bobbio, il comune sub\u00ec alcune modifiche territoriali e la frazione di Dezza pass\u00f2 al comune di Bobbio. \nIl feudo era governato pro quota dai vari rami familiari dei Malaspina:\nNel 1782 Gian Galeazzo Malaspina marchese di Santa Margherita, Antonio Giuseppe Malaspina marchese di Orezzoli, eredi di Corrado Malaspina di Preg\u00f2la (la cui vedova Maria Teresa Farnese dal Pozzo dal 1777 era divenuta pensionaria dei Savoia) e Giovan Carlo Spinola Pallavicino, rivendicarono presso la corte di Vienna le loro prerogative feudali nei confronti della politica annessionista dei Savoia, facendo intervenire nuovamente l'imperatore. \nNel 1789 cess\u00f2 di essere marchesato e venne compreso nel marchesato di Santa Margherita.\nNel 1801 il territorio fu annesso alla Francia napoleonica fino al 1814. Con l'arrivo di Napoleone e la soppressione dei feudi imperiali il quartiere di Pregola divenne comune di Pregola. Nel 1848 come parte della provincia di Bobbio pass\u00f2 dalla Liguria al Piemonte, nel 1859 entr\u00f2 a far parte nel circondario di Bobbio della nuova provincia di Pavia e quindi della Lombardia. Dopo la soppressione del circondario di Bobbio (1923) il Comune di Pregola rimase assegnato alla provincia di Pavia.\nSuccessivamente si svilupp\u00f2 il nuovo centro di Brallo, sul passo omonimo, e il comune nel 1958 prese il nome attuale di Brallo di Pregola.\nMonumenti e luoghi d'interesse.\nArchitetture religiose.\nLe parrocchie dipendono dalla Diocesi di Tortona, tranne i territori delle frazioni delle due enclavi, corrispondenti alle localit\u00e0 Lama superiore e Valle inferiore, facenti parte del comune di Corte Brugnatella in provincia di Piacenza e delle adiacenti frazioni di Colombaie, Lama inferiore (Oratorio di San Gioacchino), Pianazza, Pianellette, Pietranatale, Pratolungo, Rovaiolo, Tomba, Valle superiore ed altre poste nel comune di Brallo di Pregola ma dipendenti dalla parrocchia dell'antica Pieve di Montarsolo di Corte Brugnatella del vicariato di Bobbio, Alta Val Trebbia, Aveto e Oltre Penice della Diocesi di Piacenza-Bobbio.\nCultura.\nQuesto paese fa parte del territorio culturalmente omogeneo delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nAmministrazione.\nComunit\u00e0 montane.\nFa parte della fascia montana della Comunit\u00e0 Montana Oltrep\u00f2 Pavese."}
{"id": "31106", "revid": "124888925", "url": "https://it.wikipedia.org/wiki?curid=31106", "title": "Bressana Bottarone", "text": "Bressana Bottarone (\"Bars\u00e0na Butaron\" in dialetto oltrepadano) \u00e8 un comune italiano di abitanti della provincia di Pavia in Lombardia. Sorge nella pianura dell'Oltrep\u00f2 Pavese, alla destra del fiume Po, presso la confluenza del torrente Coppa.\nStoria.\nIn quello che oggi \u00e8 il comune di Bressana Bottarone nacque, il 31 gennaio 1813, il politico Agostino Depretis, otto volte presidente del Consiglio del Regno d'Italia tra il 1876 ed il 1887. \nIl comune di Bressana Bottarone, appartenente alla provincia di Pavia, venne costituito nel 1928 con i soppressi comuni di Bottarone e Bressana (R.D. 10 agosto 1928, n. 2044). In base alla legge sull'amministrazione locale emanata nel 1926, il comune veniva amministrato da un podest\u00e0. In seguito alla riforma dell'ordinamento comunale disposta nel 1946 il comune di Bressana Bottarone venne amministrato da un sindaco, da una giunta e da un consiglio. Nel 1971 il comune di Bressana Bottarone aveva una superficie di 1.305 ettari.\nIl Municipio fu eretto nel 1937. La variante della Strada Statale dei Giovi, che prima attraversava Bressana, fu completata tra il 1929 e il 1931.\nLa Chiesa fu costruita nel 1844 e ampliata con l'aggiunta delle due navate laterali nel 1922-25. Fu dichiarata succursale autonoma nel 1844 e parrocchia con decreto vescovile il 6 febbraio 1953. Primo Parroco fu Don Pietro Stringa, gi\u00e0 curato in luogo. Prima di essere eretta in parrocchia, ecclesiasticamente era detta Bressana d'Argine.\nInfrastrutture e trasporti.\nFerrovie.\nNella frazione di Bottarone \u00e8 presente una stazione ferroviaria ubicata alla diramazione delle linee Milano-Genova e Pavia-Stradella. Nel comune di Bressana \u00e8 presente inoltre una fermata, Bressana Argine, sulla linea Pavia-Stradella, voluta da Agostino Depretis e per tale motivo ancora oggi soprannominata \"ferrovia Depretis\".\nSport.\nCalcio.\nLa squadra di calcio cittadina \u00e8 l'A.S.D. Bressana 1918 che milita nel campionato di Promozione."}
{"id": "31107", "revid": "322321", "url": "https://it.wikipedia.org/wiki?curid=31107", "title": "Broni", "text": "Broni (\"Br\u00f2n\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova ai piedi delle colline, nell'Oltrep\u00f2 Pavese, sulla ex statale \"Padana Inferiore\".\nStoria.\nSul sito dell'odierna Broni si trovava probabilmente la localit\u00e0 romana citata in due \"itineraria\" come \"Comillomagus\", o \"Cameliomagus\", e gi\u00e0 abitata dalla trib\u00f9 Celto-Ligure degli Anamari trascrizioni trascurate di un probabile originario \"Camillomagus dal ligure Camulo-Magus, dove Camulos sta per la divinit\u00e0 celtica delle battaglie assimilata a Marte in epoca romana e Magus sta per Campo di Marte in lingua celtica\"; anche se \u00e8 da taluni identificata con Redavalle, luogo di notevoli ritrovamenti d'epoca romana, le distanze indicate dai suddetti \"itineraria\" maggiormente si confanno a Broni.\nPotrebbe non esserci continuit\u00e0 tra \"Camillomagus\" e Broni, che sorse nell'alto medioevo.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate San Colombano, i territori sono inseriti nei possedimenti del grande feudo reale ed imperiale monastico di Bobbio.\nLa prima citazione (da un placito piacentino dell'859 in cui intervenne un certo \"Teopertus de Breonis\") non sembra proprio potersi riferire a Broni, e anche se la supposta appartenenza al comitato dell'Aucia appare inverosimile (trovandosi questo tra Piacenza e Parma).\n\u00c9 indubbio che Broni appaia attorno al IX secolo, citato con i toponimi di \"Brouna\" e \"Brioni\", come un luogo di una certa importanza, dotato di una vasta pieve appartenente al monastero di Bobbio, possedimento confermato nei diplomi imperiali di Berengario I dell'888, nel diploma di Guido II di Spoleto dell'893, nel diploma di Lamberto II di Spoleto dell'896 e nuovamente nel diploma di Berengario I del 2 settembre del 903, nel diploma di Ottone I del 30 luglio 972, nel diploma di Ottone III del 1 ottobre 998 a favore dell'abate Gerberto di Aurillac ora anche arcivescovo di Ravenna. La corte monastica di Broni e della pieve di San Pietro era costituita da 4 sorti (unit\u00e0 terriere distinte) gestite quindi da 4 massari del monastero, facente parte della grande domusculta della corte di \"Auliano\" di Monte Acuto (Mont\u00f9 Beccaria).\nIl 30 luglio del 1047 Broni \u00e8 sede di un placito presieduto dal giudice imperiale \"Rainaldo\" che decider\u00e0 l'appartenenza alla diocesi di Piacenza, il placito richiesto da Guido, vescovo di Piacenza, vede seduti in giudizio oltre al giudice Rainaldo, Pietro, vescovo di Tortona, ed i marchesi Anselmo e Azzone, contrapposti a Luizo, vescovo di Bobbio, accompagnato da Allo, avvocato del vescovado e del monastero di San Colombano; a decidere 6 giudici piacentini, due pavesi, otto vassalli del vescovado piacentino, due vassalli del vescovado di Tortona, 7 vassalli del vescovado di Bobbio, 2 vassalli dei due marchesi e alcuni altri. Alla fine del giudizio deciso a favore della diocesi di Piacenza, il vescovo di Bobbio e l'avvocato Allo non vollero contraddire la decisione e riconobbero i diritti della chiesa di Piacenza nella controversia.\nNel 1164 \u00e8 citato nel diploma con cui l'imperatore Federico I poneva l'Oltrep\u00f2 sotto la giurisdizione pavese. Fu quindi sede di una podesteria o squadra, che si estendeva su molti dei paesi circostanti, nucleo del futuro feudo. Con Pavia tenne la parte ghibellina, cosicch\u00e9 la lega delle citt\u00e0 guelfe la diede alle fiamme nel 1216. Un'altra distruzione avvenne nel 1372, a opera di Giovanni Acuto.\nNel 1249 giunse a Broni, diretto a Santiago di Compostela, il giovane principe san Contardo d'Este; ammalatosi gravemente, mor\u00ec a Broni, dove \u00e8 tuttora sepolto e dove ben presto, anche in seguito ad alcuni prodigi (la leggenda narra che, al momento della sua morte, le campane delle chiese si misero a suonare da sole e attorno al suo corpo si accesero splendenti fiammelle), si cre\u00f2 una intensa devozione verso la sua figura, tanto da farne il santo patrono cittadino.\nIndubbiamente Broni fu uno dei capisaldi della potenza pavese, e nel 1290 cadde sotto la diretta signoria della famiglia che aveva allora il predominio in citt\u00e0, i Beccaria. Probabilmente la signoria su Broni fin\u00ec per essere spartita tra alcune delle linee in cui questa casata si era suddivisa, e ci\u00f2 rende abbastanza difficile ricostruire esattamente la storia del feudo, che \u00e8 comunque assai complessa. Nel 1406 questo feudo, che gi\u00e0 era molto esteso, comprendendo Casanova Lonati, Barbianello, parte di San Cipriano Po, Redavalle e forse altri luoghi verso la collina, fu ulteriormente accresciuto quando gli intrighi dei Beccaria fecero s\u00ec che (nel 1406) venissero confiscati e dati a loro i grandi feudi dei Sannazzaro, signori della valle Scuropasso; cos\u00ec al feudo bronese si unirono temporaneamente anche luoghi come Cigognola e Pietra de' Giorgi. Gi\u00e0 nel 1415 per\u00f2, essendo coinvolti alcuni dei Beccaria nella congiura contro il duca di Milano, Filippo Maria Visconti, costui confisc\u00f2 a costoro met\u00e0 del feudo di Broni, dandolo alla famiglia del giovane che aveva rivelato la congiura, Giorgio Aicardi. Questa parte del feudo comprendeva in particolare Cigognola; Giorgio e il fratello Alessandro furono nominati Conti di Broni, e assunsero il cognome Visconti Scaramuzza (da Alessandro discese la linea bronese). Tuttavia nel 1466 i redditi dell'intero feudo di Broni furono assegnati a Giovanni Bolognini Attendolo, da cui passarono ad altri (Manfredi, Trotti) e furono infine (attorno al 1530) acquistati da Carlo Visconti Scaramuzza, nipote di Alessandro. \nPoco dopo, nel 1536, mor\u00ec Pietro Beccaria, l'ultimo discendente del ramo della famiglia che aveva mantenuto l'altra met\u00e0 del feudo di Broni: essa fu allora acquistata da Pietro Paolo \"Arrigoni\" di Milano, che successivamente rilev\u00f2 dai Visconti Scaramuzza le loro quote del feudo di Broni: da allora essi restarono solo nominalmente conti di Broni (di fatto erano solo signori di Cigognola), mentre feudatari effettivi erano gli Arrigoni (con il titolo anch'essi di Conti di Broni dal 1708); e tali rimasero fino all'abolizione del feudalesimo nel 1797, anche se la loro signoria fu resa difficile da liti tra le varie linee in cui si era divisa la famiglia.\nDobbiamo notare che gli Arrigoni, bench\u00e9 feudatari di Broni, non erano grandi possidenti nel comune: massimi proprietari erano invece i \"Mandelli\", feudatari di San Damiano al Colle, mentre nel vicino comune di \"Vescovera\" (oggi frazione di Broni) i \"Gambarana\", feudatari di Montesegale, possedevano praticamente l'intero territorio.\nIn questo periodo Broni continu\u00f2 a essere un centro importante (all'inizio del XIX secolo contava circa 2700 abitanti), e sotto i Savoia (che avevano annesso l'Oltrep\u00f2 nel 1743) fu sede (insieme a Voghera e a Varzi) di uno dei tre cantoni giudiziari in cui l'Oltrep\u00f2 era stato diviso. \nNel territorio dell'attuale comune di Broni esistono alcune localit\u00e0 che furono a loro volta comuni:\nEconomia.\nSul territorio comunale \u00e8 presente un cementificio della Italcementi, che lo ha acquistato nel 1987 dalla Fibronit. La Fibronit \u00e8 stata a lungo l'industria pi\u00f9 importante della provincia pavese. Dal 1919 al 1984 ha prodotto dapprima cemento e poi cemento amianto. La fabbrica, nata agli inizi del Novecento, fu situata esternamente al perimetro della cittadina di Broni, per\u00f2 col passare del tempo la periferia si \u00e8 espansa, portando cos\u00ec l'azienda sempre pi\u00f9 a contatto con case e luoghi frequentati quotidianamente dai cittadini. Attualmente la strada su cui sorge la Fibronit \u00e8 chiamata Circonvallazione N\u00b021. In totale il territorio occupato \u00e8 di 140.000 m2, di cui il 35% sono palazzine e uffici, il resto dell'area \u00e8 costituito da ex siti di produzione attiva in cui sono stoccati residui di lavorazione e vasche di liquami ad alto tenore di cromo e rifiuti pericolosi. Tutta la produzione di amianto dur\u00f2 fino al 1994, nonostante la legge impedente la creazione di questi prodotti (257/92) fosse stata emanata un anno prima, con la concessione per\u00f2 di continuare a produrre tubi e lastre fino al 28 aprile del 1994. I primi interventi di bonifica furono imposti dall'assessorato regionale della sanit\u00e0 nel 1999. La zona \u00e8 stata ad oggi solo parzialmente bonificata. Il tasso di mortalit\u00e0 per mesotelioma a Broni \u00e8 il pi\u00f9 alto d'Italia, superiore anche a quello di Casale Monferrato.\nInfrastrutture e trasporti.\nTranvie.\nTra il 1883 e il 1931 Broni fu servita dalla tranvia Voghera-Stradella.\nFerrovie.\nBroni \u00e8 servita da una stazione ferroviaria che si trova sulle linee Alessandria\u2013Piacenza e Pavia\u2013Stradella."}
{"id": "31108", "revid": "1534111", "url": "https://it.wikipedia.org/wiki?curid=31108", "title": "Brione (Italia)", "text": "Brione (\"Bre\u00f3\" o \"Bri\u00f9\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nIl comune di Brione si trova nell'area geografica della Val Trompia, nonostante, come anche il comune di Polaveno, sia abbastanza defilato rispetto alla direttrice principale della valle. Si colloca su un'altura che sovrasta la zona della Franciacorta, confinando con comuni di quell'area quali Gussago e Ome. Il comune confina, poi, con i comuni valtrumplini Sarezzo, Villa Carcina e Polaveno.\nIl territorio del comune risulta compreso tra i 320 e i 1.035 metri sul livello del mare. L'escursione altimetrica complessiva risulta essere pari a 715 metri.\nStoria.\nLe prime notizie su Brione risalgono al XIV secolo, come area territoriale rientrante tra i possedimenti dell'abbazia di Leno. Nel corso dei secoli \u00e8 passato da diverse circoscrizioni, alternandosi tra i territori della Franciacorta e quelli della Val Trompia. \u00c8 stato, infatti, parte della quadra di Gussago durante il periodo della Repubblica di Venezia - comune al quale \u00e8 persino stato accorpato nel corso del XIX secolo per l'esiguit\u00e0 del numero di abitanti - ma anche del cantone del Mella.\nDopo un lungo periodo di nuova autonomia, nel periodo fascista e durante la seconda guerra mondiale \u00e8 stato nuovamente oggetto di accorpamento ad un altro comune franciacortino, Ome.\nNel periodo post-bellico \u00e8 tornato autonomo. Oggi, dopo un significativo incremento negli anni '90 del XX secolo, conta circa 716 abitanti, e rientra nell'area della Val Trompia.\nSimboli.\nLo stemma adottato dal Comune di Brione si blasona:\nLe cime richiamano l'antica denominazione di \"Monte Brioni\" e le tre stelle rappresentano il capoluogo con le principali frazioni comunali.\nMonumenti e luoghi d'interesse.\nPercorsi naturalistici e sentieri.\nGi\u00e0 per la sua collocazione, di particolare piacevolezza sono i panorami che si possono godere dal centro del paese, che si trova in una posizione che sovrasta la pianura bresciana e permette quindi di godere di una vista peculiare sull'area dalla Franciacorta fino all'Appennino tosco-emiliano.\nDi particolare interesse \u00e8 anche la frazione di Vesalla, nella quale risiedono oggi una quindicina di persone. Dal centro della frazione dove si trovano parecchi edifici datati, si sviluppano diversi sentieri immersi nella natura verso Pizzo Cornacchia - Sella dell'Oca - Quarone, da dove, si pu\u00f2 ammirare dall'alto la Val Trompia sino anche al Lago d'Iseo. Il percorso rientra nell'itinerario de \"Il sentiero delle 3V - 3 Valli Bresciane\".\nEconomia.\nL'economia \u00e8 sostanzialmente legata alle tradizionali attivit\u00e0 agricole, in particolare Brione si \u00e8 sempre caratterizzato per la sua particolare disposizione, favorevole all'attivit\u00e0 venatoria; negli ultimi anni si \u00e8 prestata particolare attenzione alla ristorazione e al rilancio della coltivazione degli alberi da frutto."}
{"id": "31109", "revid": "2164596", "url": "https://it.wikipedia.org/wiki?curid=31109", "title": "Calvignano", "text": "Calvignano (\"Cr\u00ebvgnan\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova sulle colline dell'Oltrep\u00f2 Pavese, tra Casteggio e Montalto Pavese, presso il monte Ceresino (433 m).\nStoria.\nCalvignano \u00e8 noto fin dal 1111; nel XII secolo apparteneva al prete Gisulfo, il quale, il 18 dicembre 1111, lasci\u00f2 nel suo testamento il castello e le terre di Calvignano a Tedisio ed Opizo Ottone, sotto alcune condizioni che se non adempiute, come poi avvenne, passasse al priorato cluniacense di San Maiolo di Pavia, che, dopo che gran parte dell'attuale Oltrep\u00f2 era passato sotto il dominio pavese (nel 1164), lo infeud\u00f2 ai Sannazzaro.\nDa loro pass\u00f2 nel 1371 ai Bottigella; entrambe erano famiglie pavesi con molte signorie nell'Oltrep\u00f2. Nella prima met\u00e0 del XII secolo Calvignano faceva parte del comune di Torre del Monte. I Bottigella, nei vari rami in cui si erano divisi, erano anche i maggiori possidenti della zona (una cascina porta tuttora il loro nome). Il piccolo feudo si mantenne sempre autonomo rispetto ai vasti feudi vicini (Casteggio, Montalto Pavese e Fortunago).\nEstinti i Bottigella nel 1690, fu venduto ai conti Fantoni di Pavia.\nAmministrazione.\nComunit\u00e0 montane.\nFino al 2009 faceva parte della fascia bassa della Comunit\u00e0 montana Oltrep\u00f2 Pavese."}
{"id": "31110", "revid": "125145557", "url": "https://it.wikipedia.org/wiki?curid=31110", "title": "Campospinoso", "text": "Campospinoso (\"Campaspinus\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nella pianura dell'Oltrep\u00f2 Pavese, non lontano dalla riva destra del Po, tra i torrenti Scuropasso e Versa. Si compone di due nuclei tra loro quasi saldati, Campospinoso e Albaredo-Casenuove, adiacente ad Albaredo Arnaboldi.\nStoria.\nCampospinoso appare per la prima volta nel 1250, nell'elenco delle terre del dominio pavese. Apparteneva alla squadra e poi al feudo di Broni, di cui segu\u00ec sempre le sorti; appartenne perci\u00f2 ai Beccaria e, in seguito alla confisca di met\u00e0 di questo feudo (vedi Cigognola) fu assegnato con il vicino Albaredo ai \"Visconti Scaramuzza\" (1531). Successivamente fu venduto agli effettivi feudatari di Broni, gli \"Arrigoni\" di Milano, in mano ai quali rest\u00f2 fino all'abolizione del feudalesimo (1797).\nNel 1928 a Campospinoso fu unito il comune di Albaredo Arnaboldi, e prese il nome di Campospinoso Albaredo (CC B568); la situazione precedente fu ripristinata nel 1948. Insieme con iL confinante comune di Albaredo Arnaboldi in data 9 agosto 2000, divenuta poi operativa nel settembre 2000, \u00e8 stata costituita l'Unione Campospinoso Albaredo, un Ente Locale a tutti gli effetti che ha il compito di gestire le funzioni che i Comuni decidono di traferirle\nAmministrazione.\nSindaco Dott.ssa Olga Volpin (Lista Civica - Insieme per Campospinoso) dal 26-05-2019\nVicesindaco Santo Occhiuzzi\nAssessore Luigi Magrotti"}
{"id": "31111", "revid": "15756", "url": "https://it.wikipedia.org/wiki?curid=31111", "title": "Candia Lomellina", "text": "Candia Lomellina (\"Ch\u00e8ndia\" in dialetto lomellino) \u00e8 un comune italiano di abitanti della provincia di Pavia in Lombardia.\nSi trova nella Lomellina occidentale, non lontano dalla riva sinistra del Sesia.\nStoria.\nCandia entr\u00f2 a far parte dei domini di Pavia nel 1164 (diploma di Federico I), ma apparteneva forse fin da allora a un'antica famiglia locale, i \"Confalonieri di Candia\".\nNel 1560 fu infeudato, insieme a Valeggio, a Giovanni Arcimboldi; nel 1603 il nipote Gianangelo divenne Conte di Candia.\nNel 1675 gli Arcimboldi si estinsero e il feudo di Candia fu acquistato (1676) da Pietro Gallarati Scotti, signore di Candia e gi\u00e0 signore dei vicini Cozzo e Sant'Angelo Lomellina.\nNel 1707 Candia, con tutta la Lomellina, pass\u00f2 sotto il dominio di Casa Savoia.\nNel 1859 entr\u00f2 a far parte della provincia di Pavia mentre nel 1928 a Candia Lomellina fu unito il soppresso comune di Terrasa.\nInfrastrutture e trasporti.\nLa stazione di Candia Lomellina e la fermata di Terrasa, quest'ultima soppressa nel 2003, sono poste lungo la ferrovia Castagnole-Asti-Casale-Mortara, il cui traffico \u00e8 sospeso dal 2012."}
{"id": "31112", "revid": "330019", "url": "https://it.wikipedia.org/wiki?curid=31112", "title": "Canevino", "text": "Canevino (\"Canav\u00e9n\" in dialetto oltrepadano) \u00e8 una frazione geografica di 108 abitanti di Colli Verdi in provincia di Pavia in Lombardia.\nSi trova nell'alta collina dell'Oltrep\u00f2 Pavese, presso le sorgenti dei torrenti Versa e Scuropasso.\nStoria.\nIl pi\u00f9 antico documento riguardante Canevino \u00e8 dell'816. In esso Walperto ff. Leone abitante a \"Cannavino\", zio di Lea moglie di Marino (o Martino), dona alla nipote quanto possiede nel territorio piacentino a \"Maurasco\", Morasco frazione di Pecorara oggi Alta Val Tidone e a \"Lubarinci\" presso il torrente Tidoncello. \nCanevino \u00e8 noto fin dal luglio 929, quando vi avvenne il transito da Bobbio a Pavia dell'arca con il corpo di San Colombano, quando tutta la zona apparteneva al monastero bobbiese.\nPass\u00f2 probabilmente sotto il dominio pavese nel 1164, pur non essendo nominato nel relativo diploma (che elenca probabilmente solo i castelli, sedi di signorie locali). Nell'ambito di tale dominio, ebbero la supremazia i Sannazzaro, signori della valle Scuropasso, e nelle successive suddivisioni di tale famiglia rimase alla linea di Cigognola, luogo situato all'imbocco della vallata di cui Canevino \u00e8 alla testata.\nDa allora Canevino rimase sempre una dipendenza di quel lontano feudo, nei successivi passaggi: dall'usurpazione dei Beccaria, alla concessione ai \"Visconti Scaramuzza\", che tennero il feudo fino al XVIII secolo, quando pass\u00f2 per eredit\u00e0 ai \"D'Adda\" e infine ai Barbiano di Belgioioso, poco prima della fine del feudalesimo nel 1797.\nNel 1936 il comune fu soppresso e fuso con Ruino, formando il nuovo comune di Pometo; nel 1947 fu ricostituito.\nNel 2018 \u00e8 stata decisa tramite referendum la fusione, a decorrere dal primo gennaio 2019, con i comuni di Ruino e Valverde per dare vita al nuovo comune di Colli Verdi.\nDal 1\u00ba gennaio 2019 Canevino, insieme con Ruino e Valverde, conflu\u00ec nel nuovo comune di Colli Verdi, nato dalla fusione dei comuni.\nLa nuova sede municipale \u00e8 situata nella localit\u00e0 di Pometo, gi\u00e0 capoluogo dell'estinto comune di Ruino.\nAmministrazione.\nLa sede comunale era situata nella localit\u00e0 Caseo, situata pi\u00f9 in basso rispetto a quella che d\u00e0 il nome al comune che si trova in cima a un'alta collina.\nComunit\u00e0 montane.\nFino al 2009 faceva parte della fascia bassa della Comunit\u00e0 montana Oltrep\u00f2 Pavese."}
{"id": "31113", "revid": "1987129", "url": "https://it.wikipedia.org/wiki?curid=31113", "title": "Canneto Pavese", "text": "Canneto Pavese (\"Caneed\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova sulle colline dell'Oltrep\u00f2 Pavese, tra le valli Versa e Scuropasso, in posizione dominante rispetto alle cittadine di Broni e Stradella. Con i comuni di Montescano e Castana, forma l'Unione dei Comuni di Prima Collina.\nStoria.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate San Colombano, i territori sono inseriti nei possedimenti del grande feudo reale ed imperiale monastico di Bobbio, il territorio di Cigognola faceva parte della grande domusculta della corte di \"Auliano\" di Monte Acuto (Mont\u00f9 Beccaria).\nIl territorio dell'attuale comune di Canneto Pavese comprende numerosi centri che ebbero in passato l'autonomia comunale e spesso una storia non oscura: \"Canneto\", \"Beria\", \"Vigalone\", \"Monteveneroso\" e soprattutto \"Mont\u00f9 de' Gabbi\".\nVigalone \u00e8 citato nel diploma del 1164 con cui Federico I concede a Pavia il predominio sulla zona; e forse anche Monteveneroso (che appare come \"Monterosus\"). Nell'elenco delle terre pavesi del 1250 compaiono ormai tutti questi centri. Quello pi\u00f9 importante, di cui gli altri seguirono le sorti, era Mont\u00f9 de Gabbi, dove \"Mont\u00f9\" sta per \"Monte Acuto\"; era detto anche \"Montu\u00e8\" ovvero \"Monte Acutello\". Esso era noto gi\u00e0 nell'XI secolo. Appartenne ai \"Gabbi\" fino al XV secolo, poi probabilmente il potere fu usurpato dai Beccaria, che lo unirono al feudo di Broni; nelle successive spartizioni di questo feudo, non \u00e8 chiara la sorte; comunque nel 1528 giunse ai \"Valperga\" e nel secolo successivo ai \"Candiani\" di Pavia, divenuti poi \"Rota Candiani\". Tra i comuni del feudo, Canneto, sede della parrocchia, appare gi\u00e0 nel XVII secolo essere aggregato a Mont\u00f9 de' Gabbi. Nel secolo successivo Biria e Vigalone mantengono l'autonomia, ma prima del 1783 sono anch'essi uniti a Mont\u00f9. Rimane autonomo Monteveneroso, che sar\u00e0 unito a Mont\u00f9 solo all'inizio del secolo successivo. Notiamo che al feudo di Mont\u00f9 de' Gabbi apparteneva anche \"Torre Sacchetti\", anch'esso un piccolo comune che fu poi in gran parte unito a Stradella.\nSoltanto nel 1885 il comune di Mont\u00f9 de' Gabbi ricevette il nuovo nome di Canneto Pavese.\nAmministrazione.\nComunit\u00e0 montane.\nFino al 2009 faceva parte della fascia bassa della Comunit\u00e0 montana Oltrep\u00f2 Pavese."}
{"id": "31114", "revid": "124992096", "url": "https://it.wikipedia.org/wiki?curid=31114", "title": "Carbonara al Ticino", "text": "Carbonara al Ticino (\"Carbun\u00e0ra\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina orientale, sul ciglio del terrazzo che domina la valle alluvionale del Ticino, presso la riva destra del fiume.\nOrigini del nome.\nIl nome deriva da \"Sylva Carbonaria\", l'antichissima foresta estesa tra l'abitato ed il Ticino, in parte periodicamente incendiata per ricavarne carbone di legna.\nStoria.\nLa zona era compresa nella vastissima foresta detta \"Sylva Carbonaria\", che si estendeva dai torrenti Terdoppio e Agogna, comprendendo Dorno e Valeggio, sino al Ticino e il Po. In mezzo alla selva vi passava l'antica \"Strada Regina\", strada che dalla Via Emilia e Piacenza raggiungeva Pavia e proseguiva per Dorno e Valeggio fino a Lomello, e poi passando per Vercelli e Torino raggiungeva la Gallia.\nFin dall'epoca longobarda il territorio era inserito nei possedimenti della corte regia dell'abbazia di San Colombano di Bobbio, assieme ai tanti possedimenti, il territorio era inserito nel grande feudo reale ed imperiale monastico.\nDelle origini della zona, una delle pi\u00f9 antiche notizie di Carbonara \u00e8 dato dal \"Codice diplomatico Longobardo\" dove si fa menzione di un diploma regio di Cuniperto (690 circa) non emesso a Pavia ma in \"curte Carbonaria\" che riconosceva la zona la prerogativa di feudo regio. Un altro diploma del re longobardo Rachis, pubblicato dal Muratori, \u00e8 datato 5 agosto 747 ed emesso da \"Curte Curbonaria\".\nIn origine era un centro religioso monastico colombaniano. Il primo impulso fu dato dal monaco eremita e carbonaio Sant'Aldo che nella \"selva Carbonaria\", insieme ad alcuni suoi confratelli, bonificando, lavorando il carbone di legna presso le carbonaie e pregando, trasse gli ultimi anni di sua vita. Nei pressi attorno all'VIII secolo sorse l'antico monastero colombaniano di Santa Maria di Carbonaria che gestiva la produzione del carbone di legna ed un ospitale per pellegrini, mendicanti e curava gli infermi. Inoltre sempre nella stessa epoca gli abitanti dedicarono al santo eremita un oratorio in paese, che raccolse le spoglie del santo per un lungo periodo, successivamente si ebbe la traslazione del corpo del santo patrono nella chiesa di San Colombano Maggiore di Pavia; nell'anno 1565 si ebbe una traslazione nella Cattedrale di Pavia e nel 1573 fu collocato nell'altare maggiore della basilica di San Michele di Pavia.\nIn seguito il territorio venne suddiviso fra i possedimenti colombaniani gestiti dai monasteri pavesi del Monastero di San Pietro in Ciel d'Oro e del Monastero di San Salvatore.\nL'imperatore Guido II di Spoleto nell'anno 891 concesse la \"Sylva Carbonaria\" al Monastero di Santa Maria Teodote di Pavia con il \"feudo di Carbonaria\" (comprendente anche Villanova) assieme all'antico monastero di S. Maria e l'ospitale. Nel 1083 il priorato del monastero di S. Maria di Carbonaria passa a far parte dei possessi del monastero di S. Croce in Mortara. Nel 1524 il priorato, divenuto commenda, \u00e8 unito a quello di S. Pietro in Ciel d'Oro di Pavia. Da questa data del monastero non si hanno pi\u00f9 notizie.\nNoto fin dal XIII secolo come \"Carbonaria\", legato al feudo di Gropello, fu sotto la signoria dei Beccaria di Gropello e poi per eredit\u00e0 (XV secolo) dei Visconti del ramo di Breme e Gropello, dei quali Girolamo fu primo Conte di Carbonara (inizio del XVII secolo). Essi si estinsero prima della fine di quel secolo, e la contea pass\u00f2 ai loro congiunti \"Lonati Visconti\". Nel 1768 \"Antonio Maria della Chiesa\", che prese per adozione il cognome Malaspina della citt\u00e0 di Bobbio (PC), fu creato Marchese di Carbonara.\nNel 1713 il comune, seguendo le sorti della Lomellina, fu incluso nei domini dei Savoia. Nel 1863 prese il nome di Carbonara al Ticino.\nTra le localit\u00e0 di Carbonara, due ebbero vicende particolari e furono comuni autonomi :\nGeografia antropica.\nFrazioni\nCanarazzo.\nCascine\nMenocchia, Campomaggiore, Sabbione, Casoni, Belvedere, Finta Battaglia, Sant'Antonio, Casottoni, Cavallera, Cantarana.\nCultura.\nLa localit\u00e0 Casoni, frazione di Carbonara al Ticino, \u00e8 stata tra le \"location\" principali (sotto il fittizio nome di \"Borgo Tre Case\") del film \"Il ragazzo di campagna\" del 1984, diretto da Castellano e Pipolo e interpretato da Renato Pozzetto. La localita' e' diventata meta di fans dell' attore lombardo e di appassionati della commedia all' italiana degli anni 80."}
{"id": "31115", "revid": "1444396", "url": "https://it.wikipedia.org/wiki?curid=31115", "title": "Casanova Lonati", "text": "Casanova Lonati (\"Casan\u00f6va\" in dialetto oltrepadano) \u00e8 un comune italiano di 455 abitanti della provincia di Pavia in Lombardia. Si trova nella pianura dell'Oltrep\u00f2 Pavese, alla destra del torrente Scuropasso a pochi chilometri dalla confluenza nel Po. Ha una superficie di 4,58\u00a0km\u00b2, un'altezza sul livello del mare di 64\u00a0m e dista circa 18\u00a0km dal capoluogo.\nStoria.\nCasanova Lonati appare per la prima volta nel 1250, nell'elenco delle terre del dominio pavese. Era signoria di una famiglia \"Lonati\" da cui prese il nome. Apparteneva alla squadra e poi al feudo di Broni, di cui segu\u00ec sempre le sorti, nei passaggi dai Beccaria agli \"Arrigoni\" di Milano (1536), cui rest\u00f2 fino alla fine del feudalesimo (1797)."}
{"id": "31116", "revid": "713168", "url": "https://it.wikipedia.org/wiki?curid=31116", "title": "Casatisma", "text": "Casatisma (\"La Cat\u00ecsma\" in dialetto oltrepadano) \u00e8 un comune italiano di 881 abitanti della provincia di Pavia in Lombardia. Si trova nella pianura dell'Oltrep\u00f2 Pavese, alla destra del torrente Coppa, presso il casello di Casteggio dell'Autostrada A21.\nStoria.\nNoto dal XIII secolo, \"Ca de' Tisma\" sorse probabilmente come insediamento agricolo nella pianura centuriata a nord della romana Clastidium (Casteggio), lungo una linea di centuriazione su cui correva probabilmente l'antica strada per Ticinum (Pavia). In un registro fiscale del comune di Pavia del 1256 la lacalit\u00e0 \u00e8 anche menzionata come Torre di Giacomo de Tisma, i de Tisma erano un'importante famiglia pavese. Nell'ambito dei domini pavesi (dal 1164) la zona apparteneva alla podesteria o squadra di Casteggio, infeudata nel 1441 a Cesare Martinengo e nel 1466 ad Angelo Simonetta. Ma nel 1504 Casatisma fu staccato dal feudo di Casteggio e dato ai \"Mezzabarba\" di Pavia (investiti anche di Corvino San Quirico, nella cui contea Casatisma sar\u00e0 incluso). A Casatisma i Mezzabarba risiederanno in un grande palazzo (ricostruito dal loro erede, Johann Emanuel Joseph von Khevenh\u00fcller-Metsch, su progetto di Leopold Pollack), e saranno proprietari di quasi tutte le terre del comune, per cui Casatisma sar\u00e0 in pratica una loro enorme azienda agricola: da qui la forma ordinata del paese e dei campi circostanti. Dopo la fine del feudalesimo (1797), ormai estinti i Mezzabarba (il Palazzo pass\u00f2 dai Khevenh\u00fcller ai D'Adda e ai Brandolini D'Adda), anche i loro beni andarono dispersi per eredit\u00e0 e vendite. All'inizio del XIX secolo il nome di Ca de' Tisma divenne definitivamente Casatisma e i loro abitanti chiamati anche \"Caplon\"."}
{"id": "31117", "revid": "1591878", "url": "https://it.wikipedia.org/wiki?curid=31117", "title": "Casei Gerola", "text": "Casei Gerola (\"Cas\u00e9lj\" o \"Cas\u00e9j\" in dialetto oltrepadano) \u00e8 un comune italiano di abitanti della provincia di Pavia in Lombardia.\nGeografia.\nCasei Gerola si trova nella pianura dell'Oltrep\u00f2 Pavese, al confine con la provincia di Alessandria, ed \u00e8 attraversato dal torrente Curone a pochi chilometri dalla sua confluenza nel Po. \u00c8 situato da 7\u00a0km ad ovest di Voghera e a 35\u00a0km a sud-ovest di Pavia.\nIl territorio comunale di Casei Gerola \u00e8 formato da tre exclave. La prima \u00e8 situata in prossimit\u00e0 del fiume Po, la seconda a nord dell'abitato di Cornale e la terza a nord-est di Bastida de' Dossi.\nStoria.\nCasei, gi\u00e0 \"Caselle\", sorge all'estremit\u00e0 occidentale della campagna centuriata facente capo alla colonia romana di Placentia, e precisamente di un nucleo di campagna intensamente coltivata attorno alla citt\u00e0 di \"Iria\" (Voghera). Alla fine dell'epoca antica le terre erano passate allo Stato, giacch\u00e9 nel 712 il re Liutprando ne fece dono al monastero di San Pietro in Ciel d'Oro di Pavia (ed \u00e8 questa la prima citazione di Casei). Tra le carte di questo monastero il nome di Casei comparir\u00e0 ancora per secoli (almeno fino al XIII).\nBerengario I nell'885 dono Casei ed il territorio con Cassano Spinola all'Abbazia di San Colombano di Bobbio, donazione confermata ancora dai re Guido e Lamperto ed in parte da Berengario II che successivamente nel 951 assegner\u00e0 la \"Curtem cum Castro di Casei\" all'Abbazia di San Salvatore di Pavia.\nNel 1164 Casei \u00e8 nominato tra le terre che Federico I assegn\u00f2 a Pavia, e che costituiscono il nucleo dell'Oltrep\u00f2 Pavese. Sotto Pavia, Casei fu sede di podesteria o squadra. Nell'ottobre del 1213, presso Casei Gerola i pavesi sconfissero i milanesi, ai quali si erano uniti contingenti provenienti da Alessandria, Acqui, Alba, Vercelli, Novara e Tortona. Sembra che gi\u00e0 nel 1197 essa venisse infeudata agli \"Isimbardi\" di Pavia; pass\u00f2 poi sotto il dominio dei Beccaria, cui la tolsero i Visconti, per darla dapprima a Francesco Bussone da Carmagnola, conte di Castelnuovo Scrivia e poi, passato questi ai Veneziani, a un altro noto condottiero, Guido Torelli di Ferrara (1431). Il feudo di Casei, che comprendeva anche Cornale, rimase ai Torelli fino all'abolizione del feudalesimo (1797). Nel 1561 avevano ottenuto il titolo di Marchesi di Casei e Cornale.\nNell'ambito del marchesato era compreso anche il centro di Campeggi, o \"Comun Campeggi\", che corrisponde all'attuale cascina Campeggia; noto fin dal XII secolo, ebbe autonomia comunale ma nel XVII secolo risultava gi\u00e0 aggregato a Casei. Analoga sorte tocc\u00f2 a Cagnano (attualmente Cascina Cagnano), pure noto dal medioevo.\nNon meno importante era un tempo l'attuale frazione Gerola. Esso sorgeva in origine pi\u00f9 a nordovest, presso l'attuale confluenza della Scrivia nel Po. Sviluppatosi in prossimit\u00e0 di una vasta isola del Po (\"Insula Guazzatoria\"), fu a lungo sede di un vasto comune comprendente anche Mezzana Bigli, sorto in origine sull'isola, insieme a Guazzora che apparteneva al feudo di Gerola. Passato come Casei a Pavia nel 1164, e anch'esso sede di podesteria, fu infeudato ai Corti di Guazzora e successivamente ai \"Bigli\" di Milano. Questa signoria dur\u00f2 sino all'abolizione del feudalesimo.\nSuccessivamente cominci\u00f2 il declino di Gerola: nel 1800, avendo Napoleone deciso di far corrispondere i confini politici al corso del Po, Mezzana Bigli, che si trova a nord del fiume, fu diviso da Gerola, il cui comune fu ridotto a tre moncherini isolati tra loro; successivamente lo spostamento verso sud del corso del fiume rese inabitabile anche ci\u00f2 che restava, per cui gli abitanti di Gerola costruirono un nuovo centro, detto Gerola Nuova, sul sito attuale, in un territorio che apparteneva a Casei. Cosicch\u00e9, nel 1835, cedettero ci\u00f2 che restava del loro comune ai casellesi, e si fusero con essi nel nuovo comune di Casei Gerola.\nInfrastrutture e trasporti.\nLa principale arteria di collegamento stradale e di accesso alla citt\u00e0 \u00e8 costituita dall'Autostrada A7 a cui Casei Gerola risulta collegata con un proprio casello autostradale.\nIl territorio comunale casellese \u00e8 attraversato in senso sud-nord dalla SP 206 Voghera-Novara e in senso est-ovest dalla SP 12 Bressana Bottarone-Castelnuovo Scrivia."}
{"id": "31118", "revid": "322321", "url": "https://it.wikipedia.org/wiki?curid=31118", "title": "Casorate Primo", "text": "Casorate Primo (\"Casoraa\" in dialetto milanese, : ) \u00e8 un comune italiano di abitanti della provincia di Pavia in Lombardia. Si trova nel Pavese settentrionale, non lontano dalla riva sinistra del Ticino, al confine con la citt\u00e0 metropolitana di Milano.\nStoria.\nLa signoria di Casorate fu donata dall'imperatore Lotario I al vescovo di Pavia nell'849. Nel 1164 l'imperatore Federico I pose Casorate sotto il dominio della citt\u00e0 di Pavia; da allora, nonostante la vicinanza a Milano (della cui diocesi fece sempre parte, come sede di una pieve ecclesiastica), fu sempre amministrativamente legata a Pavia, facendo parte della \"Campagna Soprana\". La dipendenza feudale dal vescovo di Pavia durava ancora nel XVIII secolo: nel 1418 il vescovo Pietro Grassi concesse a Casorate gli Statuti comunali. Nel 1239 i confederati lombardi vi sconfissero l'imperatore Federico II. Il 12 novembre 1356 Lodrisio Visconti, al comando delle truppe milanesi, vi sconfisse gli imperiali guidati da Marcovaldo di Raudeck. Nel 1863 prese il nome di Casorate Primo.\nIl 13 settembre 2008 il presidente della repubblica Giorgio Napolitano ha conferito a Casorate Primo il titolo di Citt\u00e0.\nMonumenti e luoghi d'interesse.\nArchitetture religiose.\nChiesa Prepositurale di San Vittore.\nDetta anche duomo di Casorate, \u00e8 la chiesa principale della citt\u00e0. \nAnche se Casorate \u00e8 in provincia di Pavia, la chiesa appartiene al decanato di Abbiategrasso dell'arcidiocesi di Milano.\nCon i titoli di Parrocchia, Prepositurale e anticamente Collegiata sede di Prevosto, era l'antica chiesa capopieve di Casorate che comprendeva oltre alle altre tre chiese di Casorate (Sant'Antonio, Santa Maria e dei Santi Gervasio e Protaso, questa non pi\u00f9 esistente) anche l'oratorio di Merlate, le chiese di Vernate, Moncucco, Pasturago e le parrocchie di Calvignasco, Bubbiano, Motta Visconti e Besate. \u00c8 stata anche sede di vicariato foraneo.\nSi dice che questa chiesa era la pi\u00f9 antica della zona (esisteva nel V/VI secolo), ricostruita nelle forme attuali nella seconda met\u00e0 del Settecento e finita nel 1790 dall'architetto Gallori. Grazie a questa ricostruzione, attualmente la chiesa ha una lunghezza complessiva di 50 metri.\nL'interno in origine era a croce greca, oggi \u00e8 a croce latina, al lato destro ci sono 2 cappelle quello della Madonna Addolorata e quello di San Vittore, al lato sinistro altre 2 cappelle, quella di San Giuseppe e della Madonna del Rosario, in pi\u00f9 nel lato sinistro c'\u00e8 il fonte battesimale. Altre 2 cappelle sono ai lati dell'altare maggiore. Possiede 2 cupole affrescate\nL'esterno \u00e8 caratterizzato dalla facciata in stile neoclassico. Dietro la chiesa, il campanile fu costruito nel 1803 e completato nel 1838 con la posa delle campane. Possiede un concerto di 6 campane in Si2.\nChiesa di Santa Maria del Carmine.\nLa seconda chiesa per grandezza di Casorate. \nIn origine la chiesa aveva un'altra denominazione ovvero quello della Nativit\u00e0 di Maria. Chiesa antica che nel Trecento esisteva con una forma rettangolare di 15 metri per 6. Abbattuta e ricostruita nella forma attuale nel 1753, attualmente ha una lunghezza di 22 metri e una larghezza di 15.\nIn fondo, nella parete dell'altare maggiore \u00e8 collocata un'immagine della Beata Vergine\nLa chiesa possiede una piccola cupola di 16 metri di altezza. Possiede anche un campanile, con un concerto di tre campane.\nChiesa di Sant'Antonio Abate.\n\u00c8 la chiesa pi\u00f9 piccola di Casorate.\nFondata nell'ottobre del 1376, dopo il testamento di Antonio de' Conti che diceva che se suo figlio non avesse avuto eredi la sua casa fosse trasformata in chiesa con il titolo di Sant'Antonio. Il figlio mor\u00ec senza eredi, si diede quindi alla trasformazione della casa in chiesa. Si pu\u00f2 leggere la storia sulla targa posta sul campanile. La chiesa \u00e8 stata restaurata diverse volte per le sue condizioni, l'ultimo restauro \u00e8 quello del 2012.\nLa costruzione della chiesa \u00e8 di qualche anno dopo il testamento, precisamente dal 1400 al 1470. \nPossiede due ingressi, uno costituito dalla vetrata nella facciata principale, l'altro a lato con una porta. L'interno \u00e8 semplice con un soffitto a travi, la lunghezza interna \u00e8 di 10 metri. \nCompletato nel 1894 con l'aggiunta di due campane della fonderia Barigozzi.\nArchitetture civili.\nMonumento ai caduti di Casorate Primo.\nCostruito in pietra, marmo e bronzo. Costituita da una base circolare su cui poggia un cubo dove sono impressi tutti i nomi dei caduti di Casorate della Grande Guerra, al di sopra del cubo simboleggia la statua della vittoria alata che domina i caduti in guerra. \nQuesto monumento \u00e8 posto nella centrale Piazza Contardi. La posizione attuale che \u00e8 sul grande marciapiede allargato della piazza non \u00e8 la sua posizione originale. Quando \u00e8 stato costruito, l'intero monumento era al centro della Piazza a fare da spartitraffico alle macchine all'incrocio delle vie principali. Poi con una riqualificazione della piazza \u00e8 stato portato alla posizione attuale.\nTorre dell'acquedotto comunale (edificio abbattuto).\nDietro alla scuola elementare sorgeva la torre dell'acquedotto. Costruita nel 1954 in calcestruzzo e mattoni pieni. \u00c8 stata abbattuta nel corso dell'estate del 2019 per problemi strutturali di cadute di calcestruzzo e intonaco.\nCon i suoi 36 metri \u00e8 stata la costruzione civica pi\u00f9 alta di Casorate.\nSociet\u00e0.\nLingue e dialetti.\nPur facendo parte della provincia pavese, i casoratesi parlano una variante del dialetto milanese (il casoratese). Questo dialetto ha poco in comune col dialetto pavese, che risente delle forti influenze dall'emiliano.\nCultura.\nIstruzione.\nLe scuole di Casorate sono due (primaria e secondaria). All'inizio la scuola secondaria era nello stesso edificio della primaria, ma dal 1973 \u00e8 stato costruito un edificio per la scuola secondaria. Ora li si trova la segreteria di tutti gli edifici scolastici del paese."}
{"id": "31119", "revid": "968255", "url": "https://it.wikipedia.org/wiki?curid=31119", "title": "Cassolnovo", "text": "Cassolnovo (\"Cassolo\" in dialetto cassolese, e \"Cass\u00f6\" nel dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina nordorientale alle porte di Vigevano, citt\u00e0 alla quale \u00e8 legata da profondi legami storici. \u00c8 il comune pi\u00f9 settentrionale della provincia e confina con le province di Novara e Milano.\nNella prima settimana di luglio si svolge il Palio delle contrade dedicato a San Defendente (nella stessa settimana si svolgono altri festeggiamenti dedicati al santo), in cui si sfidano le quattro contrade: Stradon, Furnasa, Str\u00e0 Vegia e San Giorg.\nL'altra festa patronale, secondaria, \u00e8 quella dedicata a San Bartolomeo, celebrata la seconda settimana di settembre.\nStoria.\nL'attuale comune di Cassolnovo ebbe origine, all'inizio del XIX secolo, dall'unione dei comuni di Cassolnuovo, Villanova e Villareale. Quest'ultimo, l'attuale Villareale, corrisponde all'originario centro di Cassolo. Nel 1164 l'imperatore Federico I lo pose sotto la giurisdizione di Pavia. Nel 1360 circa, frattanto, era sorto il nuovo centro di Cassolo Nuovo, cosicch\u00e9 Cassolo cominci\u00f2 a essere chiamato Cassolvecchio. Entrambi i centri fecero parte del Marchesato di Vigevano, assegnato a Gian Giacomo Trivulzio nel 1499, e passato nel 1515 al cardinale Matteo Schiner, i cui nipoti li venderanno ai Gadio da cui saranno ceduti nel 1572 alla camera ducale. In tal modo i due centri, come Vigevano d'altra parte, non saranno pi\u00f9 infeudati per lungo tempo. Nel 1522 il barone di Peschici si insedi\u00f2 presso il castello di Villanova e di li a poco nel 1532 riusc\u00ec a unificare il territorio di Cassolnovo, Cassolvecchio e Villanova, che nel frattempo era stato incluso nella provincia del Contado di Novara, entr\u00f2 a far parte della nuova provincia del Contado di Vigevano, o Vigevanasco. Nel 1743 esso fu unito ai domini di Casa Savoia, cui gi\u00e0 dal 1707 apparteneva la Lomellina. Poco prima della fine del feudalesimo Cassolnovo con Cassolvecchio e Villanova fu infeudato come Contea ai Gonzaga del ramo di Vescovato. Nel 1818 con Vigevano fu unito alla provincia della Lomellina, e nel 1859 alla provincia di Pavia.\nGeografia antropica.\nFrazioni.\nVillareale \u00e8 anche la frazione che ospita il Ramo di Prati, una diramazione del Fiume Ticino. Il letto del Ramo \u00e8 in continua espansione, infatti dal 2009 ad oggi esso ha modificato e sommerso parte dei campi adiacenti a causa dell'abbondante portata dell'acqua alimentata dalla regolazione del Lago Maggiore e dallo scolmatore del nord-ovest. Questo fenomeno potrebbe, nei prossimi anni danneggiare la flora, la fauna e l'ecosistema bosco in maniera consistente.\nInfrastrutture e trasporti.\nFra il 1884 e il 1934 la localit\u00e0 era servita da una fermata della tranvia Novara-Vigevano-Ottobiano.\nAttualmente \u00e8 servita di linea bus extraurbano gestito da Autoguidovie numero 87 (Vigevano-Novara)."}
{"id": "31122", "revid": "453768", "url": "https://it.wikipedia.org/wiki?curid=31122", "title": "Casteggio", "text": "Casteggio (\"Cast\u00e9giu\" in dialetto oltrepadano, \"Cast\u00e9s\" in dialetto pavese) \u00e8 un comune italiano di abitanti della provincia di Pavia in Lombardia.\nSi trova nell'Oltrep\u00f2 Pavese, alla destra del torrente Coppa, affluente del Po, presso il suo sbocco in pianura. Nel 2016 era il terzo comune lombardo di oltre 5000 abitanti con l'et\u00e0 media pi\u00f9 alta (48,4).\nGeografia fisica.\nL'abitato si estende in parte sui primi colli facenti parte dell'Appennino Ligure, in parte nella pianura alla destra del Po. \u00c8 attraversato dalla ex statale 10 (\"Padana Inferiore\") e dalla ferrovia Alessandria-Piacenza, ed \u00e8 situato a breve distanza dal casello dell'Autostrada A21 (\"Torino - Piacenza - Brescia\"), che si raggiunge percorrendo la ex statale 35 dei Giovi.Tra questa strada e il casello autostradale si trova l'inizio della tangenziale. La parte pi\u00f9 antica della cittadina sorge su un colle detto Pistornile e sulle sue pendici. Il centro moderno si trova in pianura, ai piedi del nucleo pi\u00f9 antico, e nuovi quartieri si estendono anche nelle vallette vicine.\nIl territorio comunale, anch'esso esteso parte in pianura, parte in collina, \u00e8 interessato dal corso del Coppa, che scorre al confine occidentale nella zona collinare, spostandosi al centro del territorio in pianura; l'asse della parte collinare \u00e8 invece il piccolo torrente \"Rile\", che nasce nel comune di Calvignano dal Monte Ceresino. La collina casteggiana \u00e8 quindi divisa dalla valle del Rile in due parti: a ovest, tra Rile e Coppa, la dorsale che termina nel Pistornile, a sua volta incisa dalla valletta del \"Riazzolo\" che separa la dorsale principale da una minore, verso ovest, detta \"Monfir\u00e8\"; a est i colli su cui sorge la frazione Mairano, delimitati sul confine orientale dal torrente \"Rile San Zeno\".\nStoria.\nLa citt\u00e0 di \"Clastidium\" ebbe origini liguri, appartenendo a quel popolo che i Greci chiamavano \"Anamari\", e che corrisponde quasi certamente a quelli che i Romani chiamavano Marici, distesi tra l'Appennino e le due sponde del Po attorno a Pavia. I Marici del Po insieme ai Levi del Ticino fondarono presso la confluenza dei due fiumi la citt\u00e0 di Pavia, loro comune mercato. Gli Anamari (Marici) e i Levi sono erroneamente detti Celti da Polibio, ma in realt\u00e0 essi vantano origini anteriori all'invasione celtica e devono essere annoverati tra i popoli liguri. I Marici presero stanza su un modesto rilievo dominante la pianura a sud del Po, nell'attuale Oltrep\u00f2 Pavese, una collina alquanto scoscesa e impervia nei fianchi, ma dalla sommit\u00e0 pianeggiante; dunque di facile difesa quanto di facile popolamento. Casteggio appare popolata almeno dal VI secolo a.C..\nDivenuto uno dei maggiori villaggi della zona, nella forma del castelliere (\"oppidum\", citt\u00e0 fortificata, lo dice Livio), conobbe i Romani nel 223 a.C. quando i Marici furono dai primi indotti a un'alleanza contro gli Insubri. Poco dopo, nel 222 a.C., gli Insubri, appoggiati da mercenari celti provenienti dalla valle del Rodano, attaccarono la localit\u00e0, ma furono sconfitti dai Romani prontamente giunti in soccorso al comando del console Marco Claudio Marcello. Egli stesso uccise il comandante avversario Virdumaro, e ne consacr\u00f2 le ricche vesti (\"spolia opima\") a Giove Feretrio. La battaglia di Casteggio apr\u00ec ai Romani la via per la sottomissione degli Insubri e la conquista della loro capitale, Milano. Ebbe una vasta eco, e il poeta latino Nevio la celebr\u00f2 con una tragedia di argomento storico, \"Clastidium\", uno dei pi\u00f9 antichi monumenti della letteratura latina.\nNel 218 a.C. Annibale, giunto nella pianura padana, dopo aver sconfitto i romani presso il Ticino (ma Cornelio Nepote pone \"presso Casteggio\" anche questa battaglia), corruppe il comandante del presidio romano di Casteggio, Dasio Brindisino, facendosi consegnare l'ingente quantit\u00e0 di derrate che i Romani vi avevano depositato. Con la momentanea sconfitta dei Romani e la caduta della colonia di Piacenza, Casteggio torn\u00f2 indipendente, ma gi\u00e0 nel 197 a.C. il console Quinto Minucio Rufo costrinse dapprima numerosi \"oppida\" liguri alla resa, tra cui Casteggio; poi, in circostanze non chiare, probabilmente per punire una ribellione, diede l'abitato alle fiamme.\nRisorta successivamente, non riacquist\u00f2 pi\u00f9 l'antica importanza, ma fu assoggettata alla colonia di Piacenza, nel cui territorio fu un fiorente centro di cui restano numerosi reperti provenienti da tombe e ville. Era attraversata dalla strada tra Piacenza e Tortona, che collegava la via Emilia Lepidi con la via Emilia Scauri, da cui il nome di via Emilia, anche se in origine costituiva un tratto della via Postumia.\nApparteneva al municipio di Piacenza e con essa alla regione VIII (Emilia); caduto l'impero, rimase legata a Piacenza, della cui diocesi costituiva la pieve pi\u00f9 occidentale. In epoca comunale cadde sotto l'influenza pavese, e nel 1164 Federico I l'assoggett\u00f2, con gran parte dell'attuale Oltrep\u00f2, al comune di Pavia. Con Pavia tenne la parte ghibellina, e sub\u00ec gravi danni nelle lotte che la contrapponevano alla parte guelfa, cui aderivano Tortona e Piacenza. Vi ebbe la preminenza la famiglia pavese dei Beccaria, ma rimase libera da signorie feudali fino al XV secolo. In questo periodo era sede del \"Capitano\" da cui dipendeva tutto l'Oltrep\u00f2.\nIl nome latino \"Clastidium\" era mutato, e se dalle persone colte era detto \"Chiasteggio\", seguendo il Petrarca (che cos\u00ec lo chiam\u00f2 nel \"Trionfo della Fama\"), le trascrizioni della dizione popolare ne sottolineano una diversa evoluzione e assumono la forma pi\u00f9 svariata (\"Chiastitium\", \"Chiastezzo\", \"Schiatezzo\", per citarne solo qualcuna). Solo verso la fine del XVII secolo dalla semplificazione della forma dotta deriv\u00f2 quella attuale, mentre l'antica forma popolare (che suonava in dialetto \"S'ciat\u00e8s\") cadde lentamente in disuso. Il passaggio da \"Chiasteggio a Casteggio\" sarebbe dovuto in realt\u00e0 a un errore contenuto nella principale edizione dei \"Trionfi\" del Petrarca, pubblicata da Aldo Manuzio nel 1514; la nuova variante fu seguita da quasi tutte le edizioni successive, imitata dalle persone colte e infine diffusasi anche nell'uso comune.\nNel 1441 fu infeudata a Cesare Martinengo, ma questa signoria non pot\u00e9 consolidarsi; nel 1466 gli Sforza la diedero al loro ministro Angelo Simonetta, ed essendo il feudo (contea dal 1475) trasmissibile in via femminile, i suoi signori ebbero vari cognomi pur restando in una medesima discendenza: cos\u00ec pass\u00f2 dai Simonetta agli Sforza, ai Bentivoglio, ai Del Carretto marchesi sovrani del Finale; estintisi questi all'inizio del XVII secolo, per testamento pass\u00f2 ai loro cugini Sforza marchesi di Caravaggio; dall'ultima di essi, Bianca Maria, morta giovanissima (1717), pass\u00f2 alla figliola neonata, l'omonima Bianca Maria Sinzendorf, che resse a lungo il feudo, e infine alle sue figlie, che dal padre avevano il cognome Doria.\nCasteggio, ancora fiorente alla fine del Medioevo, sub\u00ec tali danni dalle guerre tra francesi e spagnoli del XVI secolo da non riaversi pi\u00f9 se non due secoli pi\u00f9 tardi (\"castello assai bello e grande\" lo dice Guicciardini nel 1511; \"miserrimo loco\" lo si dir\u00e0 vent'anni dopo); in questo periodo fu superato dai centri vicini: Broni, Stradella e soprattutto Voghera. Quest'ultimo centro divenne capoluogo della provincia dell'Oltrep\u00f2 Pavese, passata ai Savoia nel 1743.\nSotto i Savoia anche Casteggio conobbe una notevole ripresa economica e demografica, culminata nella seconda met\u00e0 dell'Ottocento, dopo la deviazione del torrente Coppa che limitava l'abitato dalla parte della pianura, con la creazione di un nuovo centro dall'aspetto cittadino, con ampie vie e viali ed una vasta piazza rettangolare circondata da una cortina di distinti palazzi. Elegante e \"commerciantissima\" appariva verso la fine dell'Ottocento, fiorente per un importante mercato (concesso nel 1532 e forse di origine ancor pi\u00f9 remota), coronata di amene ville di signori pavesi, milanesi e genovesi. Una grazia forse un po' offuscata alcuni decenni dopo, con lo sviluppo industriale e l'ulteriore ampliamento dell'abitato con la costruzione di edifici piuttosto discordanti con il contesto. L'ingrandimento del borgo port\u00f2 anche allo sdoppiamento della parrocchia: all'antica chiesa collegiata di San Pietro Martire, nell'alto paese, si affianc\u00f2 la nuova parrocchiale del Sacro Cuore, di vaste proporzioni, situata nel piano.\nMonumenti e luoghi d'interesse.\nTra gli edifici storici:\nNella frazione Mairano sorge l'ottocentesca Villa Marina, nella quale dimor\u00f2 anche Giuseppe Mazzini. Sulla strada per Calvignano, da segnalare Villa Pegazzera, edificata per volere del Collegio Borromeo di Pavia come convitto estivo, risalente nelle sue forme originarie al primo Settecento; sempre nei dintorni di Casteggio c'\u00e8 la neoclassica Villa Frecciarossa, progettata per i marchesi Botta Adorno alla fine dell'Ottocento.\nCultura.\nEventi.\nNei mesi di giugno e di luglio i venerd\u00ec sera sono rallegrati da mercatini, orchestre ed esposizioni artistiche di diverso tipo nelle varie piazze e vie principali.\nGli ultimi giorni di agosto ed i primi di settembre sono caratterizzati dalla ormai tradizionale \"Rassegna dei vini\". Si tiene abitualmente nell'area Truffi e oltre a presentare una vasta gamma dei vini e dei cibi tipici della zona pubblicizza numerosi altri prodotti (automobilistici, domestici...).\nEconomia.\nCasteggio \u00e8 un importante centro vinicolo (rassegna dei vini pregiati dell'Oltrep\u00f2 Oltrevini), commerciale (importanti mercati il mercoled\u00ec e la domenica, fiere in aprile e settembre) e industriale (industria alimentare, meccanica, calzaturiera).\nInfrastrutture e trasporti.\nStrade.\nCasteggio \u00e8 attraversata dalla Strada statale 10 Padana Inferiore ed \u00e8 origine del tratto pavese della Strada statale 35 dei Giovi. A Nord si trova il casello autostradale di Casteggio-Casatisma, sull'Autostrada A21 Torino-Piacenza.\nFerrovie e tranvie.\nIl comune \u00e8 servito dalla stazione di Casteggio ubicata sulla ferrovia Alessandria-Piacenza. Vi fermano unicamente i treni regionali.\nTra il 1883 e il 1931 Casteggio fu servita dalla tranvia Voghera-Stradella."}
{"id": "31123", "revid": "122501761", "url": "https://it.wikipedia.org/wiki?curid=31123", "title": "Castelletto di Branduzzo", "text": "Castelletto di Branduzzo (\"C\u00e4stl\u00ebt\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nella pianura dell'Oltrep\u00f2 Pavese, tra i torrenti Luria e Coppa. \u00c8 formato dal capoluogo Castelletto Po, da Branduzzo (a oggi disabitato) e da tre principali frazioni (Valle Botta, Bassino, Case Nuove).\nStoria.\nIl comune di Castelletto di Branduzzo fu formato nel 1928 unendo i comuni di Castelletto Po e Branduzzo.\nCastelletto Po.\nNoto dalla fine del XII secolo quando, con le vicine Pancarana e Bastida Pancarana, apparteneva alla mensa vescovile di Pavia. Successivamente fece parte del feudo di Montebello, di cui erano investiti i Beccaria fino al 1629, quindi gli Orozco de Rivera e i Machado da Silva, e infine gli Spinola.\nNei suoi pressi si trovava lo scomparso paese di Regalia, di incerta localizzazione (CC C164).\nSi un\u00ec con Branduzzo nel 1928.\nBranduzzo.\nIl castello di Branduzzo venne edificato dalla famiglia Botta nel corso dell'ultimo decennio del quattrocento. \nFamiglia di origine lombarda che gravitava tra Pavia e Milano, comp\u00ec la sua ascesa sociale ed economica intorno alla seconda met\u00e0 del quattrocento, dapprima con Giovanni che fu per vent\u2019anni al servizio di Filippo Maria Visconti, divenendo in seguito maestro delle entrate durante il ducato degli Sforza. \nFu Bergonzo tuttavia, figlio di Giovanni e anch'egli maestro delle entrate presso gli Sforza, che port\u00f2 il potere della famiglia ai massimi vertici. \nNel 1634 attraverso il matrimonio di un Botta con l\u2019ultima erede dei dogi Adorno, avvenne la fusione tra le due famiglie, da cui il nome Botta Adorno. \nDel castello \u00e8 rimasta oggi solo un\u2019ombra dell\u2019antica grandezza. La sua decadenza dura ormai da trent\u2019anni, da quando sono venuti a mancare i fondi per una manutenzione di tipo ordinario e poi, sempre pi\u00f9 urgentemente di tipo straordinario. Fondi un tempo forniti dai proventi della conduzione del fondo agricolo, il cui potere di acquisto va scemando di anno in anno. A infierire sullo stato di degrado di questo luogo si sono abbattuti furti innumerevoli e atti vandalici che si sono spinti fino allo strappo dei preziosi tondi quattrocenteschi di terracotta nominati anche nei manuali di architettura. \nInfrastrutture e Trasporti.\nCastelletto di Branduzzo \u00e8 posto lungo la Strada Provinciale 1 (\"Bressana-Salice\") che collega Pavia con Voghera.\nIl territorio comunale \u00e8 attraversato dalle ferrovie Milano-Genova e Pavia-Stradella, ma il centro non dispone di stazioni o fermate ferroviarie. La frazione di Valle Botta, posta a nord del capoluogo, si trova a ridosso dello scalo ferroviario di Bressana Bottarone.\nIl paese \u00e8 servito da due autolinee extraurbane di servizio pubblico, gestite dalla societ\u00e0 Autoguidovie: Pavia-Voghera e Bressana-Voghera. \nAmministrazione.\nLe elezioni comunali del 2019 hanno visto la riconferma come Sindaco di Antonino Lo Verso.\nSport.\nNei pressi del paese \u00e8 presente il Castelletto Circuit, dedicato alle gare di supermotard (\u00e8 tappa italiana del campionato europeo e mondiale supermoto), gare di drifting e Legend Cars.\nDal 2001 \u00e8 stato inaugurato il Kartodromo 7 laghi, pista Internazionale.\nLa locale squadra di calcio (l'A.C.D. Castelletto), fondata nel 1980, milita nel campionato di Terza Categoria. La sua massima storica classificazione \u00e8 stata il 5\u00ba posto nel campionato di Prima Categoria durante la stagione 1996/97. I colori sociali sono nero e verde. \nIl presidente \u00e8 Simone Valdata."}
{"id": "31124", "revid": "125693502", "url": "https://it.wikipedia.org/wiki?curid=31124", "title": "Castello d'Agogna", "text": "Castello d'Agogna (\"Cast\u00e9 dla Gogna\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina settentrionale, a breve distanza da Mortara, alla sinistra del fiume Agogna.\nStoria.\nCastello d'Agogna appartenne nel medioevo all'abbazia di Santa Croce di Mortara; nel 1387 venne infeudato ad Antonio Porro, conte di Pollenzo e signore di Robbio, ma ritorn\u00f2 probabilmente poco dopo allo Stato e forse non fu pi\u00f9 infeudato, se non nel XVIII secolo, quando i \"Tarsis\" ebbero il titolo di Conti di Castel d'Agogna.\nNel 1713 pass\u00f2 con tutta la Lomellina sotto i Savoia, e nel 1859 entr\u00f2 a far parte della provincia di Pavia.\nSimboli.\nLo stemma del Comune di Castello d'Agogna \u00e8 stato concesso con decreto del presidente della Repubblica del 23 luglio 2004.\nInfrastrutture e trasporti.\nLa Stazione di Castel d'Agogna, inaugurata nel 1872, era posta lungo la ferrovia Castagnole-Asti-Mortara e fu soppressa nel 2003."}
{"id": "31125", "revid": "123457773", "url": "https://it.wikipedia.org/wiki?curid=31125", "title": "Castelnovetto", "text": "Castelnovetto (\"Castarn\u00f6v\" in dialetto lomellino) \u00e8 un comune italiano di 545 abitanti della provincia di Pavia in Lombardia. Si trova nella Lomellina occidentale, nella pianura tra il Sesia e l'Agogna. L\u2019abitato sorge alla sinistra del cavo Ladro, con pianta compatta, e si \u00e8 sviluppato prevalentemente lungo la strada che lo collega alla SP 596 Robbio-Mortara.\nStoria.\nDistrutto dai milanesi nel secolo XII, quando ancora si chiamava solo \"Castrum\", venne riedificato e quindi gli fu aggiunto l'appellativo di \"novetum\", \u00e8 citato quindi come \"Castrum Novetum\" nell'elenco delle terre pavesi del 1250. Nel secolo successivo fu assegnato da Arrigo VII ai Langosco, conti di Lomello (1311) e successivamente fu dato in signoria da Carlo IV (1355) ai Beccaria, probabilmente del ramo di Arena Po. Nel 1407, durante la crisi del ducato visconteo, si diede al Marchese del Monferrato, ma ben presto torn\u00f2 ai Visconti e poi agli Sforza. Questi, nel 1454, lo infeudarono al ministro Cicco Simonetta. Da questo punto in avanti segu\u00ec le stesse vicende della vicina Valle Lomellina, con una girandola di brevi infeudazioni: ad Antonio Tasino di Ferrara nel 1479, al cardinal d'Amboise nel 1499, l'anno dopo al ministro ducale Bergonzo Botta, nel 1527 a un capitano spagnolo distintosi nella Battaglia di Pavia, Filippo Herrera, e successivamente a un ramo cadetto dei Visconti. Morto Luigi Visconti nel 1564, il feudo fu incamerato, e venduto a Marcantonio Rasini, primo Conte di Castelnovetto. La signoria dei Rasini durer\u00e0 fino all'abolizione del feudalesimo (1797). Nel 1643 il borgo fu saccheggiato, compreso il monastero benedettino che qui sorgeva, per mano del principe Tommaso di Savoia che doveva rifornire la fortezza di Casale.\nNel 1707 intanto Castelnovetto, con la Lomellina, era passato sotto il dominio dei Savoia; nel 1859 fu incluso nella provincia di Pavia.\nMonumenti e luoghi d'interesse.\nChiesa di Santa Maria delle Grazie.\nLa parrocchia di Castelnovetto \u00e8 risultata dalla fusione delle due esistenti nel medioevo: \"Santa Maria in Castello\", dipendente dalla diocesi di Pavia e \"San Giorgio\" appartenente a quella di Vercelli (saranno poi entrambe assorbite dalla diocesi di Vercelli nel 1576 grazie alla permuta con Rosasco). La chiesa di Santa Maria delle Grazie \u00e8 un edificio gotico lombardo del XV secolo, riportato alla forma originaria da un restauro del 1933; la facciata \u00e8 tripartita da due alte lesene, al centro un pregevole portale inserito in un riquadro con decorazioni in cotto \u00e8 sormontato da un notevole rosone ora murato mentre, ai lati delle due lesene si aprono due finestre ad arco acuto. La linea del tetto \u00e8 ornata da archetti in cotto e da pinnacoli esagonali. L\u2019interno \u00e8 a tre navate con volte a crociera ornate con dipinti a motivi geometrici. Nella navata di sinistra si conserva un bel dipinto della \"Madonna con Bambino e Santi\" racchiuso in una ricca cornice e attribuita a Giuseppe Giovenone e una artistica statua dell'Addolorata che si diceva appartenere ai padri Serviti. Nella navata di destra si possono ammirare una interessante paliotto d\u2019altare e una grande tela attribuita a Grazio Cossali (1597) raffigurante una \"Madonna del Rosario con Bambino e devoti\" in costumi seicenteschi. Dietro l\u2019altare maggiore si trova un\u2019abside quadrata con dipinti di angeli e santi. Sul lato destro della chiesa si apre un altro bel portale in cotto mentre sul retro della chiesa, accanto all\u2019abside, si innalza un alto campanile, ricavato in una torre del castello del XIII sec.\nSantuario della Madonnina dei Campi.\nLa chiesa origina da una edicola votiva dedicata alla Madonna di Loreto; nel 1580 fu edificato un oratorio poi ampliato nel XVII secolo. L'attuale costruzione neoclassica sorge in prossimit\u00e0 della provinciale fra Robbio e Sant'Angelo ed \u00e8 preceduta da un portico e con un campanile del 1929. L\u2019interno \u00e8 una navata con un solo altare addossato alla parete di fondo dell\u2019absidiola: al centro \u00e8 affrescata una \"Madonna con Bambino, putti e angeli\". Notevole l'antico portone d'entrata in legno di rovere lavorato e una lapide che ricorda la morte di un pio devoto del XVIII secolo che qui volle essere sepolto. Curiosi, infine, i numerosi ex-voto per grazie ricevute conservati nella sacrestia aggiunta nell'Ottocento.\nSport.\nDal 1971 \u00e8 presente in paese la societ\u00e0 calcistica U.S. Castelnovetto, che raggiunge l'apice della sua fama negli anni 80, vincendo la 2\u00aa categoria. In 1\u00aa categoria disputa vari derby con i rivali del Robbio e Confienza comuni che distano pochi km. Nel 2010 la societ\u00e0 si \u00e8 sciolta e, dopo lunghe militanze in 3\u00aa categoria.\nad oggi U.S. Castelnovetto \u00e8 una societ\u00e0 di calcio dilettantistica che milita nel campionato di Prima Categoria girone O"}
{"id": "31126", "revid": "287204", "url": "https://it.wikipedia.org/wiki?curid=31126", "title": "Cava Manara", "text": "Cava Manara (\"La C\u00e0va\" in dialetto lomellino) \u00e8 un comune italiano di abitanti della provincia di Pavia in Lombardia. Si trova presso il Po, alta sul bordo del terrazzo alluvionale, non lontano dalla confluenza del Ticino, al confine tra la Lomellina e la piccola regione del Siccomario.\nStoria.\nCava \u00e8 nota fin dal XIII secolo, quando apparteneva al territorio soggetto a Pavia, incluso nella podesteria o squadra di Sommo, nella regione della Lomellina; amministrativamente per\u00f2 la squadra di Sommo era aggregata all'Oltrep\u00f2 Pavese. Era allora detta \"Cava Taverna\". Nel 1466 fu infeudata alla famiglia \"Eustachi\" di Pavia, passando attorno al 1650 ai marchesi \"Olevano\", che terranno il feudo sino all'abolizione del feudalesimo nel 1797. Il territorio di Cava apparteneva allora alla Lomellina, ai confini con il Siccomario; nel 1707 esso pass\u00f2 con la Lomellina ai Savoia, mentre il Siccomario, con l'Oltrep\u00f2 da cui dipendeva amministrativamente, restava allo Stato di Milano.In questo piccolo territorio trovimo dei piccoli feudi, gestiti al tempo da famiglie facoltose, come un discendente della famiglia dei conti Pilla di San Protaso,(Fiorenzuola), infatti Don Giovanni VIttorio Pilla di San Protaso, classe 1743, si insedio con la sua famiglia nel territorio Nel 1743 anche questo territorio, che comprendeva alcune delle attuali frazioni di Cava, pass\u00f2 al territorio sabaudo. Sotto i Savoia continu\u00f2 a far parte della provincia di Lomellina, e dal 1859 fu incluso nella Provincia di Pavia. Nel 1863 prese il nuovo nome di Cava Manara in onore di Luciano Manara, che vi aveva combattuto nel 1849. Nel 1871 al comune di Cava Manara furono aggregati i soppressi comuni di Torre de' Torti e di Gerrechiozzo.\nAmministrazione.\nIl sindaco \u00e8 Michele Pini dal 26/05/2014 eletto con la lista civica \"Lista Pini\", noto in ambito locale soprattutto per le sue battaglie politiche in difesa dell'ambiente.\nIl 3 novembre 2016 ottiene il No definitivo dalla Regione Lombardia alla realizzazione della discarica di amianto a Cava Manara."}
{"id": "31127", "revid": "1444396", "url": "https://it.wikipedia.org/wiki?curid=31127", "title": "Cecima", "text": "C\u00e9cima (\"S\u00e9sma\" in dialetto oltrepadano) \u00e8 un comune italiano di 227 abitanti della provincia di Pavia in Lombardia. Si trova nella valle Staffora, nell'alta collina dell'Oltrep\u00f2 Pavese, su un poggio alla sinistra del torrente.\nStoria.\nC\u00e9cima fu donato dai re Ugo e Lotario al vescovo di Pavia nel 943. Nel 1164 l'imperatore Federico I inser\u00ec Cecima tra le localit\u00e0 poste sotto la dominazione di Pavia (risultando isolata tra le terre dei marchesi Malaspina), ma non cess\u00f2 la signoria feudale del vescovo, che anzi continu\u00f2 ininterrotta fino all'abolizione del feudalesimo nel 1797.\nNel 1419 il vescovo Pietro Grassi eman\u00f2 gli Statuti del comune di Cecima, che furono il modello cui si ispirarono per i loro statuti molti comuni circostanti. Nel 1544 il feudo di Cecima, che comprendeva anche il comune di \"San Ponzo\" (Ponte Nizza), fu subinfeudato agli Sforza di Santa Fiora, feudatari di Varzi. Questo feudo costituiva una delle \"giurisdizioni separate\", cio\u00e8 dei grandi feudi della collina e montagna dell'Oltrep\u00f2 dotati di ampia autonomia giuridica e fiscale.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1818 passa alla provincia di Voghera e nel 1859 alla provincia di Pavia.\nNel 1928 costituisce con Pizzocorno, Trebbiano Nizza e San Ponzo Semola il nuovo comune di Ponte Nizza, ma nel 1956 ottenne nuovamente l'autonomia.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nNel territorio del comune di Cecima sorge il nuovo planetario e osservatorio di C\u00e0 del Monte, struttura aperta nel 2009 con lo scopo di avvicinare alla conoscenza del cielo.\nAmministrazione.\nComunit\u00e0 montane.\nFa parte della Comunit\u00e0 montana Oltrep\u00f2 Pavese.\nAltre informazioni amministrative.\nLa piccola localit\u00e0 di Serra del Monte, posta esattamente lungo il confine tra Piemonte e Lombardia, pur essendo in pratica un'unica entit\u00e0, \u00e8 ripartita in due frazioni dallo stesso nome e confinanti tra loro, situate l'una nel territorio comunale di Brignano-Frascata (AL) e l'altra in quello di Cecima (PV).\nInfrastrutture e trasporti.\nLa fermata di Cecima sorgeva lungo la ferrovia Voghera-Varzi, attiva fra il 1931 e il 1966."}
{"id": "31128", "revid": "1444396", "url": "https://it.wikipedia.org/wiki?curid=31128", "title": "Ceranova", "text": "Ceranova (\"Siran\u00f6va\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese centro-orientale, nella pianura alla sinistra dell'Olona.\nStoria.\nNel medioevo (fin dal XII secolo) era noto come \"Cella Nova\". Faceva parte della \"Campagna Sottana\" di Pavia; nel 1622 fu infeudato ai \"Panigarola\" passando nel 1741 ai marchesi \"Cavalli\".\nNel 1929 il comune fu soppresso e unito a Lardirago; fu ricostituito nel 1947, e nel 1963 gli fu unita la frazione \"Gioiello\", staccata da Lardirago."}
{"id": "31129", "revid": "287204", "url": "https://it.wikipedia.org/wiki?curid=31129", "title": "Ceretto Lomellina", "text": "Ceretto Lomellina (\"Sar\u00e9\" in dialetto lomellino) \u00e8 un comune italiano di 184 abitanti della provincia di Pavia in Lombardia. Si trova nella Lomellina occidentale, presso la riva destra dell'Agogna.\nStoria.\nCeretto \u00e8 menzionato in una carta del 988, nella quale si concedono in enfiteusi diverse terre \u201cquae jacet in loco Cerreto\u201d, appartenenti al Monastero di San Silvestro. Secondo gli storici lomellini Francesco Pezza e Enrico Pollini nella zona fra la cascina Olai e il centro del comune sorgeva un \"hospitale\" del Santo Sepolcro che, come tanti altri dislocati lungo il percorso delle strade romee, offrivano rifugio ai pellegrini ed erano dotati di particolari rendite patrimoniali. Potrebbe essere stato fondato nei secoli XI o XII, dopo la prima crociata in Terrasanta. Se ne parla in un atto di permuta di alcuni beni in paese e fuori, rogato con l'Abbazia Santa Croce di Mortara e controfirmato dai vescovi di Pavia, Bergamo, Como, Torino, Novara e Vercelli. Un tratto di massicciata con ciottoli, beole e lastre \u00e8 stato trovato nel 1905, per testimonianza fatta al Pezza dal sig. Antonio Provera di Ceretto.\nAppartenne nel medioevo ai conti palatini di Lomello, un ramo dei quali prese nome da Ceretto: nel 1311 era rappresentato dai conti palatini Bonifacio e Uberto, ma probabilmente questo ramo della casata si estinse nei decenni seguenti. Nel XV secolo il luogo infatti appare feudo dei Beccaria di Pavia (la citt\u00e0 dominava il territorio di fatto dalla met\u00e0 del XII secolo, e di diritto dal 1164), e successivamente dei \"Giorgi\", sempre di Pavia. Nel 1637 fu infeudato ad Egidio \"de Roma\", patrizio milanese, il cui nipote Gregorio ottenne di chiamarsi \"Orsini di Roma\" in virt\u00f9 di una supposta discendenza dagli Orsini. Il feudo degli Orsini di Roma dur\u00f2 fino all'abolizione del feudalesimo (1797). Ceretto, con tutta la Lomellina, entr\u00f2 a far parte dei domini dei Savoia nel 1707, e nel 1859 fu incluso nella provincia di Pavia.\nMonumenti e luoghi d'interesse.\nI nomi dei vicoli del paese danno forse indicazioni sulle costruzioni ormai scomparse: un \"Monastero\" dedicato al Santo Sepolcro, scomparso nel XVI sec. ed il \"Castello\", ricostruito dai Beccaria, che sarebbe stato ubicato sopra un'altura, in fondo al vicolo del Torrione. Infine in via Roma \u00e8 ancora visibile su un edificio lo stemma priorale dell'Ordine Mortariense di Santa Croce.\nChiesa di San Pietro Apostolo.\nRicordata fin dal XIV secolo, la parrocchia pass\u00f2 alle dipendenze dei Canonici Lateranensi di Mortara che la resero fin al 1778. La chiesa fu ricostruita a partire dal 1764 sulle tracce dell'edificio pi\u00f9 antico: si vedono strati di mattoni romani, mura medievali \"a fustelli\" e ricostruzioni del XV sec. Di stile barocco piemontese, ha una pianta a croce latina con l'altare maggiore di marmo policromo. Si conserva la stanza priorale, sopra la sacrestia, con stucchi e porta del XVI sec. e una tazza acquasantiera in marmo rosso raffigurante il \"Cristo sofferente\" risalente al XV secolo. Caratteristico \u00e8 \"il presepe motorizzato\", i cui giochi di luce e cascate d\u2019acqua, nonch\u00e9 le oltre 200 statuine in movimento, da ormai alcuni anni nel periodo natalizio portano a Ceretto un buon numero di visitatori da tutta la Lomellina e dalle zone limitrofe."}
{"id": "31130", "revid": "1444396", "url": "https://it.wikipedia.org/wiki?curid=31130", "title": "Cergnago", "text": "Cergnago (\"Sargn\u00e0gh\" o \"Sargn\u00e0ch\" in dialetto lomellino) \u00e8 un comune italiano di 709 abitanti della provincia di Pavia in Lombardia. Si trova al centro della Lomellina. Il nucleo pi\u00f9 antico del paese sorge su un modesto colle, presso il torrente Arbogna, affluente dell'Agogna.\nStoria.\nCergnago appare fin dal X secolo come \"Cirniaco.\" Apparteneva allora alla Contea di Lomello, che nel XII secolo fu annessa al territorio pavese (come ufficializzato nel 1164 con diploma di Federico I). Nel 1250 \u00e8 citato come \"Cergnagum\" nell'elenco delle terre pavesi. Appartenne alla squadra (podesteria) di Mortara, di cui segu\u00ec le sorti, essendo unito nei secoli successivi al Marchesato di Mortara nei suoi vari passaggi; i Lonati, erroneamente citati da alcuni come feudatari, vi avevano dei redditi ma non la signoria. Nel XVIII secolo ne furono invece infeudati i \"Lomellini\" di Carmagnola. Cergnago pass\u00f2 nel 1743 sotto i Savoia. All'inizio del XIX secolo venne aggregato il piccolo comune di \"Abbazia di Erbamara\".\nAbbazia Erbamara si svilupp\u00f2 attorno al monastero di San Pietro di \"Erbamara\" o \"Erbamala\", fondato nel 1170 da una donazione del feudatario Uberto de' Olevano e appartenente all'ordine di Vallombrosa. Godette di ampie immunit\u00e0, costituendo quindi una signoria e un comune autonomo, che sopravvisse alla decadenza del monastero, ridotto a commenda e soppresso forse nel XVII secolo. Il piccolo comune di Erbamara fu aggregato a Cergnago all'inizio del XIX secolo, probabilmente nel 1818. L'attuale cascinale cui annessa una piccola chiesetta fu edificato alla fine del XIX secolo.\nMonumenti e luoghi d'interesse.\nIn centro al paese \u00e8 interessante il Palazzo Plezza, imponente costruzione ubicata su un piccolo rilievo il cui nucleo originario riconduce a quello che ancora oggi viene chiamato \"castello\". Nelle vicinanze del palazzo sorge la Chiesa parrocchiale di San'Elena costruita verso la met\u00e0 del XVII secolo dopo che la precedente chiesa romanica venne incendiata da truppe francesi (1658). Di stile barocco conserva all'interno l'altare Maggiore e sei cappelle un tempo di patronato dei nobili locali. Il campanile cadde nel 1966 e fu subito ricostruito. Nella via principale si trova la Chiesa dei SS Francesco e Giovanni Battista risalente al XIV secolo. Sulla statale per Mortara, infine, sorge la Chiesa della Madonna di Santo Stefano, molto antica (XII secolo) e un tempo di patronato della famiglia Olevano. Rovinata dal tempo e dall'incuria, fu restaurata e restituita al culto agli inizi del XIX secolo. All'interno, di forma rettangolare, presenta due altari laterali dedicati a S. Rocco e S. Anna e un altare maggiore con un dipinto della \"Madonna con Bambino\" che la tradizione vuole staccata dalla chiesa di Santa Maria di Melegnano, distrutta nel 1595, che sorgeva presso la vicina cascina Melegnana, in territorio di Olevano di Lomellina.\nInfrastrutture e trasporti.\nFra il 1884 e il 1933 la localit\u00e0 era servita da una fermata della tranvia Mortara-Ottobiano-Pieve del Cairo."}
{"id": "31131", "revid": "123526676", "url": "https://it.wikipedia.org/wiki?curid=31131", "title": "Certosa di Pavia (comune)", "text": "Certosa di Pavia (\"Certusa d\u00e8 Pavia\" o \"La Cert\u00f9sa\" in dialetto pavese) \u00e8 un comune italiano di (Novembre 2020) abitanti della provincia di Pavia in Lombardia. \u00c8 situato nel Pavese, a circa 6\u00a0km a nord del capoluogo, presso il Naviglio Pavese. Il paese prende il nome dal monastero certosino, la Certosa di Pavia ovvero il Monastero Santa Maria delle Grazie GRA-CAR (Gratiarum Carthusia), situato nel territorio del comune. Il monastero fu fondato nel 1396, al margine settentrionale del Parco Visconteo a nord del castello di Pavia, per volere di Gian Galeazzo Visconti. Nello stemma comunale \u00e8 riportata l'abbreviazione \"GRA-CAR\" di \"Gratiarum Chartusiae\", Certosa delle Grazie.\nStoria.\nLe prime trib\u00f9 che s'insediarono nella Pianura padana furono i Liguri e gli Umbri, che si limitarono alla coltivazione delle poche zone fertili. Con l'avvento degli Etruschi, furono attuate opere di canalizzazione e di drenaggio mirate all'arginamento del fiume Po.\nIn epoca romana i terreni furono divisi secondo il metodo della centuriazione, in modo che ogni fondo avesse una superficie costante e regolare pari a circa cinquanta ettari. Tale suddivisione diede origine ad una rete di strade che correvano parallele a quella che ancora oggi collega Milano a Pavia; ne esiste ancora una che passa in adiacenza al muraglione della Certosa e giunge fino al cimitero di Borgarello.\nQuesti territori passarono poi sotto il dominio dei Goti, dei Longobardi (dei quali la citt\u00e0 di Pavia fu capitale) e dei Franchi, senza perdere la loro forte identit\u00e0 agricola.\nSuccessivamente i terreni vennero anche suddivisi nei primi latifondi. Intorno al 1100 il Comune di Borgarello, uno dei pi\u00f9 potenti della zona, fece costruire un castello a pianta quadrata proprio nella comunit\u00e0 \u201cin Burgari\u201d, che corrisponde all'originario nucleo abitativo di Torre del Mangano. L'espressione \u201cin Burgari\u201d deriva probabilmente dal sostantivo \u201cburgaria\u201d, che significa brughiera e descrive la condizione del territorio a quell'epoca. Il nome di Torre del Mangano trae origine quasi certamente dalla nobile famiglia del Mangano che, in epoca comunale, possedeva il castello. Tale fortezza fu venduta nel 1397 ai monaci Certosini.\nNel 1359 Gian Galeazzo II Visconti conquist\u00f2 Pavia; egli diede inizio alla costruzione del castello e del parco annesso e, con il secondo ampliamento, fece includere anche Torre del Mangano nei terreni circondati dalle mura di recinzione. Una delle porte si trovava in corrispondenza a quella che oggi \u00e8 la cascina di Porta d'Agosto. Proprio a questo periodo risale anche la costruzione del canale Navigliaccio, tra Binasco e Pavia, e del monumento della Certosa, fondato nel 1396 e consacrato nel 1497. La Certosa rappresent\u00f2 per il territorio una ricchezza non solo dal punto di vista religioso e culturale, ma anche economico. I monaci Certosini determinarono infatti il miglioramento della produttivit\u00e0 agricola mediante l'uso delle marcite, che consentivano di ottenere pi\u00f9 di un taglio d'erba l'anno, e delle \u201cconserve\u201d, luoghi interrati e riempiti di ghiaccio dove conservare gli alimenti.\nNei secoli si susseguirono le dominazioni straniere: Spagnoli prima, Francesi ed Austriaci poi, spadroneggiarono in questi territori fino all'unit\u00e0 d'Italia.\nL'assetto di Torre del Mangano, dal periodo visconteo, rimase pressoch\u00e9 invariato fino all'ultimo dopoguerra. Era un piccolo paese: gli edifici sorgevano nelle odierne vie Case Nuove, Fratelli Cairoli, Partigiani, in Vicolo San Michele e ai lati del Viale Certosa. Le campagne circostanti davano il lavoro ad alcune famiglie, mentre coloro che non facevano i contadini erano assunti presso i Molini Certosa, la Galbani o in fonderie a Pavia.\nNel 1859 furono costruite le prime case sul viale, ma l'area adiacente al monumento rimase fortunatamente inalterata. Dietro alle mura della Certosa e vicino allo stabilimento Galbani ad est, come anche alla fine di Via Marconi ad ovest, sorgevano due fornaci che producevano mattoni.\nDal 1871 il Comune di Cascine Calderari fu soppresso e unito a quello di Torre del Mangano, che - in seguito al Regio Decreto Legge del 31 gennaio 1929 - assunse la denominazione di Certosa di Pavia e riun\u00ec anche il Comune di Torriano e il Comune di Borgarello. La nascita d'importanti industrie nelle citt\u00e0 vicine, assieme alla strada statale che attraversa il paese unendo comodamente Milano a Pavia, determinarono un notevole accrescimento urbano; nel 1946 sorsero in Via Repubblica le prime villette e la Cademartori.\nNel 1958 Borgarello torn\u00f2 ad essere comune autonomo e attualmente le frazioni di Certosa sono: Cascine Calderari, Samperone e Torriano.\nIl comune fu fondato nel 1929 dall'unione dei comuni di Torre del Mangano, Torriano e Borgarello (il quale si distacc\u00f2 poi nuovamente nel 1958).\nCultura.\nIstruzione.\nNel comune sono presenti tre plessi scolastici statali: una scuola dell'infanzia, una scuola primaria e una secondaria di I grado."}
{"id": "31132", "revid": "263988", "url": "https://it.wikipedia.org/wiki?curid=31132", "title": "Cervesina", "text": "Cervesina (\"Savs\u00e9\u00ecna\" in dialetto oltrepadano, IPA: ) \u00e8 un comune italiano di abitanti della provincia di Pavia in Lombardia. Si trova nella pianura dell'Oltrep\u00f2 Pavese, sulla riva destra del Po, presso la confluenza del torrente Staffora.\nStoria.\nCervesina e San Gaudenzio costituirono a lungo due comuni a s\u00e9 stanti; nel Medioevo San Gaudenzio era pi\u00f9 importante, specie dal punto di vista religioso, essendo sede di pieve da cui dipendevano diversi paesi della zona. Nell'ambito dei domini di Pavia, facevano capo alla podesteria di Voghera; tuttavia, al tempo della prevalenza dei Beccaria, si costituirono in feudo autonomo sotto un ramo della medesima famiglia, detto appunto \"Beccaria di San Gaudenzio\". Esso raggiunse il massimo potere nel XVI secolo, quando Matteo Beccaria divenne Marchese di Mortara; tuttavia, non avendo questi avuto che figlie femmine, il feudo di San Gaudenzio e Cervesina fu ereditato dai Taverna di Milano, conti di Landriano, cui rimase fino alla fine del feudalesimo (1797).\nNel XVIII secolo San Gaudenzio fu unito a Cervesina, e il comune ebbe per qualche tempo il nome \"Cervesina con San Gaudenzio\". \nIn quell'epoca Cervesina era molto diversa da oggi: infatti si allungava sulla riva destra della Staffora giungendo molto pi\u00f9 a nord. Lo spostamento del corso del Po verso sud determin\u00f2 la distruzione di quasi tutto l'abitato, di cui non rimase che l'estremit\u00e0 meridionale, che da allora ha ripreso a estendersi, con pianta pi\u00f9 compatta, verso sud ed est, in posizione pi\u00f9 riparata. Il Po aveva distrutto anche un'importante frazione, la \"Rampina\", posta ancora pi\u00f9 a nord, presso l'antica foce della Staffora."}
{"id": "31133", "revid": "951587", "url": "https://it.wikipedia.org/wiki?curid=31133", "title": "Chignolo Po", "text": "Chignolo Po (\"Chign\u00f6\" in dialetto pavese) \u00e8 un comune italiano di abitanti della provincia di Pavia in Lombardia. Il comune \u00e8 composto, oltre che dal capoluogo, anche dalle frazioni Lambrinia, Alberone e Bosco; si trova presso la foce del fiume Lambro nel Po e dista una trentina di chilometri dalle citt\u00e0 capoluogo di Provincia Pavia, Lodi e Piacenza.\nStoria.\nIl nome Chignolo deriva dal latino \"Cuncolus ad Padum\", \"Cuniolus\" e dal lombardo \"Chignoeu\" dovuto alla particolare conformazione di questo borgo. Esso si snoda, infatti, su una striscia di terra rialzata tra i fiumi Lambro e il Po che nei tempi antichi (ancora nel 1400) lambivano il maestoso castello dei Federici, detti \"Todeschini\", passato poi per matrimonio a Ottaviano Pallavicini di Busseto (ante 1484) e perso dopo la morte della moglie (ante 1510) a favore del marito della cognata, il senatore milanese Gerolamo Cusani; poi (1527) ai \"Cusani Visconti\", dal 1621 \"Marchesi di Chignolo\".\nFu il duca di Milano Galeazzo Maria Sforza, nel 1466, a rettificare il corso del fiume; lavori durati ben 10 anni che permisero di garantire un territorio pi\u00f9 vasto, pi\u00f9 fertile e pi\u00f9 sicuro dalle inondazioni. L'antico letto del Po, nella vasta ansa, divenne \"Mortizza\" il cui colatore pi\u00f9 grande \u00e8 il Reale.\nDalle tradizioni, e soprattutto dal ritrovamento di reperti archeologici, si pensa che sul suo territorio si fosse stabilita una popolazione sin dall'et\u00e0 della pietra, e sicuramente sin dall'et\u00e0 pre-romana quando divenne centro fortificato lungo il percorso della strada Romea, chiamata poi nel Medioevo Strada Regina; fu pertanto luogo di passaggio e sosta dei pellegrini della Via Francigena.\nNel IX secolo Chignolo fu concesso in beneficio da re Berengario ai monaci benedettini dell'abbazia di Santa Cristina, il vicino monastero di fondazione Longobarda. Proprio transitando su questa via nel 990, l'arcivescovo di Canterbury, Sigerico, indica l'abbazia di Santa Cristina, col suo castello, come la tappa XL (mansio). L'abate di Santa Cristina scelse come feudatari stabili la famiglia milanese dei Pusterla. Dopo lunghe contese tra questi ultimi e i Visconti il feudo pass\u00f2 infine, dal 1486, alla nobile famiglia Cusani, che conserv\u00f2 il patronato sino al 1936.\nNel 1936 al comune di Chignolo fu unito il comune di Cantonale, gi\u00e0 in provincia di Milano e da sempre legato al territorio lodigiano. L'attuale frazione Lambrinia si chiamava in precedenza Camatta.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune di Chignolo Po in totale sono 628. Tra le nazionalit\u00e0 pi\u00f9 rappresentate troviamo:\nSport.\nNel 1959 vi \u00e8 nato Gabriele Bongiorni, unico calciatore con i natali in questo paese che abbia mai giocato in serie A.\nCuriosit\u00e0.\nIl burattino Guignol.\nTradizione, leggenda ed anche qualche fatto storico ci rimandano alla met\u00e0 del XVI secolo quando Francesco I di Francia invitava e reclutava tessitori Piemontesi e Lombardi (tanti provenienti dalla zona di Pavia) per impiantare e sviluppare in Francia fabbriche di lavorazione della seta il cui commercio si svilupp\u00f2 specialmente a Lione.\nFra questi setaioli ci sarebbero anche stati nativi di Chignolo che hanno portato con s\u00e9 qualche pupazzo con teste di legno che ha fatto poi rivivere in terra d'Oltralpe nelle \"baraccate\" e feste che si organizzavano, per combattere la noia, in baldoria dopo giornate di lavoro e di festa. Questi setaioli venivano chiamati dai Lionesi \"Les Chignoles\".\nL'inventore del Guignol, Laurent Mourguet, qualche secolo dopo (le prime rappresentazioni si ebbero a partire dal 1808) diede corpo e nome ad un personaggio che era gi\u00e0 conosciuto nelle baracche lionesi.\nNel 1981 il comune di Chignolo decise di intitolare la sua pi\u00f9 grande piazza proprio a Guignol; in quell'anno, infatti, si festeggi\u00f2 il ritorno, da Lione, del burattinaio Guignol, accompagnato da una delegazione della Municipalit\u00e0. IL comune di Chignolo Po ha siglato un patto di gemellaggio con il comune di Brindas (Francia)\nLa bellezza virile.\nNella zona circostante, \u00e8 proverbiale l'espressione bel fioeu ad Chignoeu (Bel ragazzo di Chignolo) che indica l'aspettativa che i giovani di Chignolo siano particolarmente belli."}
{"id": "31134", "revid": "1516566", "url": "https://it.wikipedia.org/wiki?curid=31134", "title": "Cigognola", "text": "Cigognola (\"Saugn\u00f6la\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nell'Oltrep\u00f2 Pavese, su un colle dominante lo sbocco in pianura della valle Scuropasso, percorsa dell'omonimo torrente, di fronte a Broni. La cima del colle \u00e8 ornata da uno scenografico castello duecentesco che domina l'abitato.\nStoria.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate San Colombano, i territori sono inseriti nei possedimenti del grande feudo reale ed imperiale monastico di Bobbio, il territorio di Cigognola faceva parte della grande domusculta della corte di \"Auliano\" di Monte Acuto (Mont\u00f9 Beccaria). Il paese di Cigognola (\"Cicugnola\") \u00e8 citato per la prima volta nel 982 per una donazione di beni al monastero di San Maiolo di Pavia.\nCigognola \u00e8 citata nel diploma federiciano del 1164, con cui il territorio dell'Oltrep\u00f2 settentrionale e centrale venne posto sotto la giurisdizione di Pavia. Da questo si deduce che doveva essere una localit\u00e0 fortificata sotto un proprio signore locale (\"dominus loci\"). Fu successivamente signoria della potente casata pavese Sannazzaro, principale esponente di parte guelfa in Oltrep\u00f2, qui rappresentata da uno dei principali rami della famiglia (i \"de Cigognola\"). Nel 1406 furono estromessi, per gli intrighi dei Beccaria di Pavia, che si impadronirono del feudo. Nel 1415 per\u00f2 i Beccaria, coinvolti in una congiura contro Filippo Maria Visconti, conte di Pavia e duca di Milano, ebbero confiscato il feudo, che fu concesso allo scopritore della congiura, Giorgio Aicardi, e ai suoi famigliari, che per il privilegio concesso dai Visconti di assumere il loro cognome, diedero origine alla casata dei \"Visconti Aicardi\", detti anche \"Visconti Scaramuzza\" dal soprannome di Giorgio. agli Aicardi toccava met\u00e0 circa del feudo di Broni, comprese le terre usurpate ai Sannazzaro, come Cigognola; tuttavia di fatto ai discendenti rimasero, oltre al titolo \"nominale\" di conti di Broni, solo Cigognola con le sue lontane dipendenze di Canevino e Albaredo Arnaboldi (su cui ancora avanzavano pretese i Sannazzaro, quietati poi con un indennizzo in denaro).\nI Visconti Aicardi Scaramuzza tennero il feudo di Cigognola, fino all'estinzione nel XVIII secolo, dopodich\u00e9 pass\u00f2 a Barbara \"d'Adda\" e al figlio di lei, Alberico XII Barbiano di Belgioioso, ultimo feudatario di Cigognola. Il feudalesimo infatti fu abolito nel 1797. I feudatari avevano estesissimi beni a Cigognola, comprendenti anche il castello: in epoca napoleonica furono acquistati dai \"Gazzaniga\" e passarono per eredit\u00e0 agli \"Arnaboldi-Gazzaniga\" e agli attuali proprietari, Brichetto-Arnaboldi.\nSimboli.\nLo stemma del comune di Cigognola \u00e8 stato concesso con il decreto del presidente della Repubblica del 4 febbraio 2010.\nEconomia.\nCome per la maggior parte dei comuni confinanti siti nell'Oltrep\u00f2 Pavese, l'economia locale \u00e8 incentrata sulla coltivazione della vite e la produzione di vini.\nLe denominazioni di origine locali sono:\nSport.\nNel territorio \u00e8 presente un piccolo lago artificiale adibito alla pesca sportiva, \"la vasca di Cigognola\". Si tratta di un invaso creato nel 1948 a scopo irriguo ed in seguito bonificato negli anni 2000."}
{"id": "31136", "revid": "263988", "url": "https://it.wikipedia.org/wiki?curid=31136", "title": "Codevilla", "text": "Codevilla (\"Cudvila\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova ai piedi delle colline dell'Oltrep\u00f2 Pavese, vicino allo sbocco in pianura del torrente Staffora; il comune \u00e8 esteso parte in pianura, parte in collina.\nStoria.\nI due centri storicamente pi\u00f9 importanti del comune di Codevilla sono l'attuale capoluogo e la sua frazione Mondondone: mentre quest'ultima ebbe per lungo tempo la preminenza politica, il primo mantenne sempre la maggiore importanza religiosa. Mondondone, che sorge su un colle dominante il capoluogo, \u00e8 noto fin dal X secolo (997): era compreso nella contea di Tortona, e apparteneva in gran parte al Monastero del Senatore in Pavia; nel 1164 la citt\u00e0 di Pavia ne acquis\u00ec anche il dominio politico, facendone sede di una delle podesterie o squadre in cui era diviso il territorio: il monastero del Senatore ne manteneva per\u00f2 la signoria e nominava il podest\u00e0.\nNel 1412 la squadra di Mondondone, comprendente anche Codevilla e l'attuale comune di Torrazza Coste nonch\u00e9 la frazione \"Garlassolo\" del comune di Retorbido, fu data in feudo a Rainaldo Beccaria del ramo di Pieve del Cairo. Nel 1610, estinti questi Beccaria, il feudo fu venduto ai conti Rovida di Pavia, cui rest\u00f2 fino all'abolizione del feudalesimo (1797).\nIn tutto questo periodo Mondondone era rimasto sede comunale. Ai suoi piedi era andato sviluppandosi Codevilla, che almeno dal XVI secolo era divenuto il centro pi\u00f9 importante, e anzi uno dei pi\u00f9 popolosi della zona. Si era sviluppato nel basso medioevo poco distante dall'antica pieve di San Martino della Luta (nota fin dal XII secolo e crollata definitivamente nel corso del XVII secolo), decaduta in seguito all'abbandono dell'antico villaggio cui faceva capo in favore di quella che oggi \u00e8 Codevilla. In questo spostamento va ricercata l'etimologia di Codevilla, e cio\u00e8 \"in c\u00f2 ad la vila\" (in capo alla \"villa\", il precedente villaggio presso la Pieve). La Pieve di San Martino della Luta si trovava presso l'odierna localit\u00e0 \"S. Martino\", situata lungo la str. Ferretta che collega Codevilla a Voghera, a circa 2\u00a0km dal nucleo pi\u00f9 antico di Codevilla. L'antico borgo sorgeva attorno a una rocchetta nei pressi del torrente oggi noto come Luria (forse all'epoca Luta).\nNel 1814 Codevilla divenne sede comunale, e Mondondone fu ridotto a frazione.\nNel 1997 si sono svolti i festeggiamenti per il \"millenario\" di Mondondone.\nSociet\u00e0.\nTradizioni e folclore.\nLe leggende popolari diffuse in questa zona raccontano che a Casareggio vi fosse la dimora estiva dove avrebbe soggiornato re Alboino durante gli anni dell'assedio pavese. Questo, sempre secondo la tradizione locale, sarebbe stato il luogo degli incontri tra il sovrano longobardo e il contadino Bertoldo.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese.\nInfrastrutture e trasporti.\nLa stazione di Codevilla sorgeva lungo la ferrovia Voghera-Varzi, attiva fra il 1931 e il 1966."}
{"id": "31137", "revid": "2229547", "url": "https://it.wikipedia.org/wiki?curid=31137", "title": "Confienza", "text": "Confienza (\"Cunfiensa\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina nordoccidentale, presso la riva sinistra della Sesia.\nOrigini del nome.\nIl toponimo deriva probabilmente da \"confluentia\", perch\u00e9 in questo paese confluivano due fiumi, che successivamente hanno deviato il loro corso. Questi corsi d'acqua potrebbero essere riconosciuti nel fiume Sesia e nel Torrente Agogna (che tuttora passa nei territori comunali).\nStoria.\nConfienza appartenne al Vescovo di Vercelli dal 999 per donazione di Ottone III. Condivise poi le sorti del vicino Robbio, appartenendo ai Signori di Robbio, e mantenendosi nell'alleanza con Vercelli nonostante le pressioni di Pavia. Quest'ultima solo nel 1220 ne ebbe il dominio da Federico II, senza che cessassero le contese con Vercelli.\nNel 1250 \u00e8 citato nell'elenco delle terre pavesi. Nel secolo successivo, divenuto sede di podesteria, divenne possesso dei Beccaria di Pavia. Nel 1431, sotto i Visconti, viene infeudato ad Alberico da \"Barbiano\" insieme a Belgioioso. Nel 1464, sotto gli Sforza, \u00e8 dato a Fioramonte \"Graziani\". All'epoca dell'occupazione francese del Ducato di Milano, viene in potere di Gian Giacomo Trivulzio, marchese di Vigevano.\nNel 1532 viene staccato dal Principato di Pavia e incluso nel \"Contado di Vigevano\" o Vigevanasco. Ritorna comunque ai principi Barbiano di Belgioioso, cui rimane fino all'abolizione del feudalesimo (1797).\nNel 1743 Confienza, con tutto il Vigevanasco, entra a far parte dei domini dei Savoia, cui gi\u00e0 dal 1707 apparteneva la Lomellina (in questo periodo quindi Confienza fu un luogo di confine). Nel 1859 fu aggregato alla provincia di Pavia."}
{"id": "31138", "revid": "76069", "url": "https://it.wikipedia.org/wiki?curid=31138", "title": "Copiano", "text": "Copiano (\"Cupi\u00e4n\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, nella pianura alla sinistra dell'Olona.\nStoria.\nSede di un'antica pieve della diocesi di Pavia, \u00e8 noto fin dal XII secolo come \"Cupianum\". Apparteneva alla \"Campagna Sottana\" pavese. Nel XIV secolo fu signoria dei Beccaria di Pavia (del ramo di \"messer Fiorello\", cio\u00e8 quello dei signori di Pietra de' Giorgi, che nel XVI secolo per matrimonio conflu\u00ec nei \"Giorgi\" di Pavia, estinti all'inizio del XVII secolo). Nel 1622 fu infeudato ai \"Salerno\" di Pavia, passando nel 1647 agli \"Omodei\" (anch'essi di Pavia) e nel 1717 ai \"Modignani\" di Lodi.\nInfrastrutture e trasporti.\nFra il 1884 e il 1934 la localit\u00e0 ospit\u00f2 una fermata della tranvia Pavia-Sant'Angelo Lodigiano."}
{"id": "31139", "revid": "1444396", "url": "https://it.wikipedia.org/wiki?curid=31139", "title": "Corana", "text": "Corana (\"Cur\u00e4na\" in dialetto oltrepadano) \u00e8 un comune italiano di 800 abitanti della provincia di Pavia in Lombardia. Si trova nella pianura dell'Oltrep\u00f2 Pavese, presso la riva destra del Po, poco a valle della confluenza del torrente Curone.\nStoria.\nCorana ebbe particolare importanza nell'alto medioevo, quando era Corte Regia, estesa anche sui territori di Silvano Pietra e Bastida de' Dossi, e comprendente altre corti e castelli. Nell'894 l'imperatore Lamberto II di Spoleto la don\u00f2 alla madre Ageltrude; e un'altra imperatrice, Adelaide, nel 969 ne fece dono al monastero di San Salvatore di Pavia. Questa propriet\u00e0 si trasform\u00f2 ben presto in signoria feudale, che dur\u00f2 molti secoli. Tuttavia altri enti religiosi avevano beni in Corana, in particolare la Mensa arcivescovile di Milano. Nel 1270 la zona di competenza di quest'ultima divenne autonoma, e si costitu\u00ec in comune a s\u00e9, detto Corana della Mensa; la zona rimasta sotto la signoria del monastero del Salvatore prese invece il nome di Corana del Comune, che indica una pluralit\u00e0 di proprietari. Infatti il comune di Corana o Corianum nell'antico nome latino, apparteneva al monastero di san Pietro in ciel d'oro, la mensa arcivescovile di Pavia e il monastero di sant'Agata. Il monastero infatti vi manteneva solo la signoria feudale; la Mensa arcivescovile, invece, nel territorio di sua competenza, univa a tale signoria la pressoch\u00e9 totale propriet\u00e0 fondiaria. I due comuni erano cos\u00ec disposti: a nord c'era Corana della Mensa, ampiamente estesa nella zona percorsa dal Po, comprendendo l'isola dove ora sorge l'unica frazione di Ghiaie, e anche una zona a nord del fiume, dove si trova \"Cascinotto Mensa\" (ora frazione di Pieve Albignola); a sud Corana del Comune, che si estendeva fino alla cascina Campone. Non vi erano per\u00f2 due paesi: questi comuni si spartivano il centro abitato tagliandolo in due, lungo l'attuale strada Silvano-Cervesina.\nIl feudo di Corana del Comune venne infeudato dapprima il 24 marzo 1447 al condottiero Angelello di Lavello dal duca Francesco Sforza, approfittando della decadenza del monastero del Salvatore che ne aveva la signoria; ma, ricostituita nel frattempo l'autorit\u00e0 del monastero, esso riusc\u00ec a subinfeudare nel 1468 la corte di Corana (con Silvano Pietra e Bastida de' Dossi) ai Bottigella di Pavia (gi\u00e0 da tempo feudatari o affittuari di molte terre del monastero), cui rimase fino all'estinzione nel 1690; successivamente il monastero riprese il diretto dominio di Corana del Comune.\nAnche la cascina Campone fu un comune a s\u00e9, col nome di Corana del Campone, nell'ambito del feudo di Corana del Comune, cui fu unito nel XVIII secolo.\nFinito il feudalesimo nel 1797, i due comuni furono uniti nel 1802.\nNel 1868 la frazione Cascinotto Mensa fu separata da Corana e unita a Pieve Albignola. Nel 1932 fu unito a Corana un piccolo territorio a ridosso dell'abitato, in precedenza appartenente a Silvano Pietra.\nNel frattempo si \u00e8 andato sviluppando il centro di Ghiaie, situato in quella che un tempo era una vasta isola del Po, detta appunto \"Isola delle Ghiaie\"; oggi ha superato per popolazione lo stesso capoluogo."}
{"id": "31140", "revid": "1516566", "url": "https://it.wikipedia.org/wiki?curid=31140", "title": "Cornale (Cornale e Bastida)", "text": "Cornale (\"Curn\u00e0\" in dialetto oltrepadano) \u00e8 una localit\u00e0 di 734 abitanti della provincia di Pavia in Lombardia, sede del comune italiano di Cornale e Bastida. Si trova nella zona nordoccidentale della pianura dell'Oltrep\u00f2 Pavese, alla destra del Po, tra le foci dei torrenti Scrivia e Curone.\nStoria.\nCornale apparteneva al feudo di Casei, di cui segu\u00ec sempre le sorti, passando dai Beccaria ai Torelli di Ferrara, che furono nominati nel 1456 \"Marchesi\" di Casei e Cornale.\nNel XVIII secolo il comune era noto con il nome di \"Cornale con Torello\", essendo Torello una grossa frazione posta pi\u00f9 a ovest, sul Curone, di fronte a Bastida de' Dossi. Essa scomparve all'inizio del secolo successivo, quando anche Bastida de' Dossi (vedi) fu abbandonata e ricostruita pi\u00f9 a sud. Anche Cornale sorgeva allora un poco pi\u00f9 a nord, pi\u00f9 o meno all'estremit\u00e0 settentrionale del paese attuale. Il paese fu a poco a poco ricostruito, diviso in pi\u00f9 nuclei su diverse strade, che solo lentamente si sono fusi in un unico centro, con pianta piuttosto dispersa.\nIl 4 febbraio 2014, a seguito di un referendum, Cornale si \u00e8 unita insieme al limitrofo comune di Bastida de' Dossi nel nuovo ente comunale di Cornale e Bastida.\nSimboli.\nLo stemma comunale era stato concesso con Decreto del presidente della Repubblica del 18 luglio 2006."}
{"id": "31141", "revid": "1591878", "url": "https://it.wikipedia.org/wiki?curid=31141", "title": "Corteolona", "text": "Corteolona (\"Curtl\u00f2na\" in dialetto pavese) \u00e8 una localit\u00e0 di 2.204 abitanti e 10\u00a0km\u00b2, sede del comune di Corteolona e Genzone della provincia di Pavia in Lombardia. Si trova nel Pavese meridionale, al margine del terrazzo della valle alluvionale del Po, presso la confluenza dell'Olona che scorre ad ovest del paese. \nLocalit\u00e0.\nA 20\u00a0km sulla strada che conduce da Pavia a Cremona, anche in epoca altomediovale questo nucleo abitato era in posizione naturalmente difesa, essendo situato tra due grandi anse del Po e la valle dell'Olona.\nLiutprando fece qui ampliare la residenza paterna, trasformandola in \"palatium\" suburbano e, dopo l'anno 729, vi fond\u00f2 anche una chiesa e un monastero. \nLa testimonianza pi\u00f9 nota dell'et\u00e0 liutprandea, proveniente da Corteolona \u00e8 senz'altro un frammento di bassorilievo marmoreo, probabilmente un pluteo con la testa di un animale che si abbevera ad un'anfora; l'animale, in passato considerato un cavallino \u00e8 ora identificato piuttosto, sulla scorta del salmo 61, con un cerbiatto o un agnello; il frammento \u00e8 ora conservato nella sezione Archeologica dei Musei Civici di Pavia, insieme a tre colonne della medesima provenienza. L'altissima qualit\u00e0 esecutiva del frammento lo fa considerare come \"uno degli esempi pi\u00f9 alti della produzione artistica nella tarda et\u00e0 longobarda\".\nNel maggio 825 re Lotario I vi promulga tre capitolari, uno su argomenti secolari e due contenenti norme ecclesiastiche.\nFino al 1\u00ba gennaio del 2016, Corteolona fu comune autonomo, per poi fondersi con l'ex comune di Genzone per formare il nuovo comune di Corteolona e Genzone. "}
{"id": "31142", "revid": "713168", "url": "https://it.wikipedia.org/wiki?curid=31142", "title": "Corvino San Quirico", "text": "Corvino San Quirico (\"Cru\u00e9\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nell'Oltrep\u00f2 Pavese, sulle colline presso lo sbocco in pianura del \"Rile San Zeno\" (Ari\u00e0 nel dialetto locale). La frazione Fumo, maggior centro abitato del comune, si trova ai piedi delle colline, ai bordi della ex statale Padana Inferiore.\nStoria.\nUna derivazione del nome dal ligure \"car-ven\", ovvero (ipoteticamente), 'valle tra i monti', come proposto p.es. da mons. Clelio Goggi, appare abbastanza inverosimile: pi\u00f9 probabilmente deriva dal gentilizio \"Corvinus\" di un proprietario di epoca romana.\nSe \u00e8 corretta l'identificazione con una corte detta \"Carvina\", la localit\u00e0 appare poi nel X secolo come appartenente al monastero di San Salvatore di Pavia. La chiesa di San Quirico deriv\u00f2 probabilmente dalla scissione di un'antica parrocchia dei Santi Quirico e Giulitta (che sono sempre venerati insieme) che diede origine anche alla vicina chiesa di Santa Giuletta. Nell'ambito del dominio pavese (dal 1164) appartenne alla podesteria o squadra di Casteggio. Ne fu per\u00f2 separato nel XV secolo, ed infeudato nel 1470 a Guido Antonio Arcimboldi, e nel 1504 ai \"Mezzabarba\" di Pavia. Essi, che ricevettero il titolo di conti di Corvino, tennero il feudo fino alla loro estinzione nel XVIII secolo (Johann Emanuel Joseph von Khevenh\u00fcller-Metsch, consorte dell'ultima dei Mezzabarba, fu l'ultimo conte feudatario di Corvino). Il comune di Corvino assorb\u00ec prima del XVIII secolo l'antico comune di Castagnino, di incerta localizzazione.\nA partire dalla seconda met\u00e0 del XIX secolo cominci\u00f2 a svilupparsi ai piedi delle colline la frazione Fumo, che nel secolo successivo super\u00f2 per dimensioni lo stesso capoluogo.\nAmministrazione.\nAltre informazioni amministrative.\nIl comune parte della Comunit\u00e0 Montana Oltrep\u00f2 Pavese."}
{"id": "31143", "revid": "1444396", "url": "https://it.wikipedia.org/wiki?curid=31143", "title": "Costa de' Nobili", "text": "Costa de' Nobili (\"La Costa\" in dialetto pavese) \u00e8 un comune italiano di 395 abitanti della provincia di Pavia in Lombardia. Il comune \u00e8 posto a sinistra del fiume Olona, 21\u00a0km a sud-est di Pavia.\nStoria.\nDal XV secolo faceva parte del Vicariato di Belgioioso, infeudato dal 1475 agli Estensi e dal 1757 ai principi Barbiano di Belgioioso. Era compreso nella \"Campagna Sottana\" pavese. Si chiamava \"Costa San Zenone\", e assunse il nome attuale nel 1863."}
{"id": "31144", "revid": "124493596", "url": "https://it.wikipedia.org/wiki?curid=31144", "title": "Cozzo", "text": "Cozzo (\"Cos\" in dialetto lomellino) \u00e8 un comune italiano di 364 abitanti della provincia di Pavia in Lombardia. Si trova nella Lomellina occidentale, a breve distanza dalla riva sinistra del Sesia.\nStoria.\nIl piccolo paese \u00e8 l'antico municipio romano di \"Cuttiae\", capoluogo della regione Cottuta, che secondo lo storico Strabone si spingeva fino a Pavia, e importante stazione di sosta su una delle pi\u00f9 frequentate vie per le Gallie. Da qui si poteva raggiungere Torino, seguendo il corso del Po, per proseguire per il Moncenisio e la Provenza, oppure dirigersi verso Vercelli, Ivrea ed Aosta ed attraverso il Colle del Gran San Bernardo raggiungere la Borgogna. La sua fama come luogo di transito \u00e8 documentata dal ritrovamento di una pietra miliare in granito, posta al tempo dell'imperatore Antonino Pio (I secolo d.C.), ma soprattutto dalle citazioni sui pi\u00f9 famosi itinerari dell'antichit\u00e0 (Itinerario antonino, Vasi di Vicarello) e sulla tavola Peutingeriana, una copia medievale di un'antica carta della rete stradale romana. L'Itinerarium Burdigalense precisa che si trattava di una \"mutatio\", cio\u00e8 non di un luogo destinato alla sosta notturna ma solo al cambio dei cavalli, intermedio tra le \"mansiones\", luoghi di sosta, di Lomello e \"Rigomagus\" (forse Trino).\nMentre l'esistenza di un \"castrum\" romano \u00e8 ancora da provare, recenti studi sull'origine celtica di molti luoghi della Lomellina hanno evidenziato la presenza di un \"dun\" circolare ben visibile su carte catastali e militari del XVIII e XIX sec. nella zona a sud/est dell'abitato in prossimit\u00e0 della Chiesa parrocchiale; tali tracce proverebbero l'esistenza di un insediamento fortificato gi\u00e0 prima della conquista romana.)\nNel medioevo fu conteso tra i conti palatini di Lomello e l'episcopato di Vercelli; nel 1164 pass\u00f2 sotto la dominazione di Pavia (\u00e8 citato per\u00f2 solo nel 1191 nel relativo diploma di Enrico VI); questo per\u00f2 non risolse l'antica contesa che prosegu\u00ec nel XIII secolo. Nel 1465 divenne signore di Cozzo il consigliere ducale Pietro \"Gallarati\", signore di Candia Lomellina e di Sant'Angelo Lomellina; a lui riconfermeranno il feudo prima Francesco I di Francia (1516) e quindi Carlo V (1529). La signoria dei Gallarati (\"Gallarati Scotti\" dal 1729) durer\u00e0 fino alla fine del feudalesimo (1797). Nel XVI sec. Cozzo risultava essere una stazione di posta come Mortara, Vigevano e Pieve del Cairo e nel XVII sec. visse anni duri segnati da pestilenze ed occupazioni di truppe: gli spagnoli nel 1657, gli austro-russi nel 1799 e austriaci nel 1821. Cozzo, con tutta la Lomellina, entr\u00f2 a far parte dei domini dei Savoia nel 1707, e nel 1859 fu incluso nella provincia di Pavia. Nel 1890 venne aggregata a Cozzo la frazione Celpenchio.\nSimboli.\nLo stemma comunale \u00e8 stato concesso con decreto del presidente della Repubblica dell'11 ottobre 1983.\nMonumenti e luoghi d'interesse.\nIl castello.\nNel medioevo, per la sua posizione in prossimit\u00e0 del corso del Sesia, Cozzo fu dotato di un forte castello, ricostruito dai Milanesi nel 1214 e rifatto nel XV secolo, quando divenne possesso della famiglia Gallarati. In questa occasione fu dotato di due ponti levatoi, di un'alta torre, di una merlatura ghibellina, che ancora corona il fabbricato, e di numerosi abbellimenti interni come modanature in cotto ed affreschi a graffito. Ma i lavori non erano ancora terminati quando, nel settembre del 1499, il castello ospit\u00f2 addirittura il re di Francia Luigi XII, che guidava il suo esercito verso Milano, di cui rivendicava il ducato come discendente dei Visconti. L'incontro fu talmente importante e solenne da essere documentato in un affresco nella sala maggiore del castello \"avvincente e suggestivo, come testimonianza di un fatto storico e come specchio di vita\". Vi sono raffigurati due cortei che si incontrano: da una parte il sovrano francese accompagnato dai cardinali Giorgio d'Amboise e Giuliano della Rovere scortati da soldati con lance ed alabarde, dall'altra una dama, Maria Roero, il marito Pietro Gallarati, feudatario di Cozzo, con altre dame e uomini di corte, nei fastosi abiti del tempo.\nIl castello sorge nella zona periferica dell'abitato preceduto da un prato e dall'antico fossato; \u00e8 stranamente pi\u00f9 elevato rispetto ad altri castelli lomellini ed ancora coronato della merlatura ghibellina. Il torrione d'angolo presenta un bel motivo \"a dente di sega\". Dal portone principale d'accesso, con i resti di un ponte levatoio, si accede all'area dell'antico ricetto. Da qui un altro ponte levatoio, ricavato nel rivellino con merli e caditoie, porta nella corte nobile dove si staglia in bella vista un pozzo in stile veneziano e da un lato un antico portico murato. La muratura \u00e8 adorna di affreschi monocromativi a graffito con tralci di vite (simbolo araldico dei Gallarati) e alcuni stemmi fra cui quello dei Roero, casata cui apparteneva la moglie di Pietro Gallarati. La serie di sale che si susseguono attorno al cortile sono arredate con mobili d'epoca, una discreta quadreria ed alcune presentano ancora gli originali camini in pietra serena, i soffitti a cassettoni e i pavimenti di legno. Interessante il celebre affresco nonocromo della \"Madonna dell'Umilt\u00e0\" di scuola leonardesca.\nInfrastrutture e trasporti.\nLa Stazione di Cozzo, inaugurata nel 1872 e trasformata in fermata nel 1986, era posta lungo la ferrovia Castagnole-Asti-Mortara, chiusa al traffico dal 2012."}
{"id": "31145", "revid": "123648963", "url": "https://it.wikipedia.org/wiki?curid=31145", "title": "Cura Carpignano", "text": "Cura Carpignano (\"C\u00fcra\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese centro-orientale, a sud-est dell'Olona.\nStoria.\nNoto fin dal XII secolo come \"Carpignano\", e di probabile origine romana (dal gentilizio \"Carpinius\"), apparteneva alla \"Campagna Sottana\" di Pavia. Nel XV secolo era feudo dei Beccaria di Pavia, passando poi ai Tettoni. Nella seconda met\u00e0 del XVIII secolo non era pi\u00f9 infeudato. Nello stesso secolo \u00e8 aggregato a Carpignano il comune di Strazzago. Nel 1863 ricevette il nuovo nome di \"Cura Carpignano\", e nel 1871-1872 gli vennero aggregati i soppressi comuni di Vimanone e Calignano."}
{"id": "31146", "revid": "69794", "url": "https://it.wikipedia.org/wiki?curid=31146", "title": "Agli\u00e8", "text": "Agli\u00e8 (\"Aj\u00e9\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nQuesto piccolo comune, reso illustre da personaggi quali Filippo d'Agli\u00e8 e Guido Gozzano, si trova nel Canavese.\nOrigini del nome.\nSecondo il glottologo Gian Domenico Serra, il toponimo deriverebbe dal nome del colono romano \"Alliacus\" per successive modifiche. Un'altra ipotesi invece fa derivare il nome del paese da \"Ala Dei\" (ala di Dio), in quanto la pianta del castello originario forma un'ala spiegata verso levante, \"da cui sorger\u00e0 il vero sole a rischiarare il mondo dalla pace\".\nStoria.\nLa citt\u00e0 si trova sul sito di \"Alladium\", un'antica citt\u00e0 romana.\nIl nucleo originario era con buona probabilit\u00e0 situato sulle colline della frazione Madonna delle Grazie, gi\u00e0 menzionato in alcuni documenti risalenti al 1019. A quel tempo Agli\u00e8 era un castello edificato per difendere Macugnano. Il nome di Agli\u00e8 compare per la prima volta in documenti del 1141: i feudatari del Canavese si divisero il territorio, ed il paese divenne uno dei possedimenti dei conti di San Martino di Rivarolo e Agli\u00e8. Nel 1386 nel Canavese esplose una violenta ribellione dei popolani e dei contadini contro i nobili, ricordata con il nome di Tuchinaggio, che fu stroncata nel sangue da Amedeo VII di Savoia, il \"Conte Rosso\". Fortunatamente il paese non venne coinvolto.\nI Guelfi e i Ghibellini.\nAgli\u00e8 sub\u00ec comunque le agguerrite dispute territoriali tra i San Martino d'Agli\u00e8, Guelfi, e i Conti Valperga, Ghibellini. Attorno all'anno 1350 il borgo fu saccheggiato per due volte da truppe mercenarie, che risparmiarono solo il castello. L'imperatore Carlo IV, nel 1355, diede in feudo molte terre, fra cui Agli\u00e8, ai Marchesi del Monferrato. Tuttavia, ci\u00f2 non fu sufficiente a porre un termine ai contrasti tra i feudatari canavesani, e Agli\u00e8 sub\u00ec, negli anni a seguire, continue angherie e devastazioni.\nI Savoia.\nNel 1391, grazie ai Savoia, la zona fu pacificata. Gli alladiesi chiesero ai loro signori, i Conti di Agli\u00e8, alcune concessioni e privilegi in cambio della fedelt\u00e0 dimostrata all'epoca del Tuchinaggio. Nel 1448 vennero concessi gli statuti comunali. L'influenza dei Conti di Agli\u00e8 crebbe via via e si estese a Ozegna, Bairo, Salto Canavese, Torre, Rivarolo Canavese, e parte di Pont Canavese. Agli\u00e8 ebbe a subire danni a causa della guerra tra i Savoia e la Francia, nella seconda met\u00e0 del XVI\u00b0 secolo. Quando, nel 1561, fu firmata la pace, i Conti di Agli\u00e8 giurarono fedelt\u00e0 al duca Emanuele Filiberto di Savoia.\nFilippo San Martino di Agli\u00e8.\nNato nel 1604, nel 1630 divenne luogotenente della Compagnia delle Corazze di Vittorio Amedeo I; questi, morendo, lasci\u00f2 un figlio (il futuro Carlo Emanuele II) troppo giovane per succedergli, per cui la madre Cristina di Borbone-Francia, figlia di Enrico IV e Maria de' Medici, assunse la reggenza del Ducato. Nacquero cos\u00ec due fazioni: i \"madamisti\" e i \"principisti\". Filippo si schier\u00f2 con i \"madamisti,\" e divenne ministro, consigliere personale, e 'favorito' di Cristina, detta la \"Madama Reale\". Per il sostegno dato al giovane Duca, avverso le pretese dei Principi Maurizio e Tommaso, Filippo fu incarcerato nel 1640, su ordine del cardinale Richelieu, e liberato due anni dopo. Carlo Emanuele II, una volta salito al trono, gli ordin\u00f2 di ritirarsi a vita privata. Mor\u00ec a Torino nel 1667, e per suo volere, fu sepolto presso il Monte dei Cappuccini di Torino.\nIl regno di Carlo Emanuele III.\nNel 1764 il feudo di Agli\u00e8 pass\u00f2 a Carlo Emanuele III, che lo rivendette al suo secondogenito Benedetto Maria Maurizio, Duca del Chiablese. Questi incaric\u00f2 l'architetto Ignazio Renato Birago di Borgaro di ricostruire e ampliare il castello, soprattutto sul lato verso la piazza. Tra il 1767 ed il 1775 venne edificata la galleria che collega la Chiesa Parrocchiale al Castello.\nLa dominazione napoleonica.\nDurante la campagna di guerra in Italia di Napoleone Bonaparte, il paese, nel 1796, venne occupato, e il castello depredato di mobili e suppellettili. Entrato nel 1825 nei possessi di Carlo Felice, questi ne affid\u00f2 il restauro all'architetto Borda di Saluzzo, che ricav\u00f2 all'interno anche un piccolo teatro.\nMonumenti e luoghi d'interesse.\nIl Castello ducale.\n\u00c8 conosciuta per l'importante castello ducale che fa parte del circuito dei castelli del Canavese. Risalente al XII secolo, originariamente fu propriet\u00e0 dei conti San Martino di Agli\u00e8.\nResidenza estiva dei Savoia, il castello presenta una facciata monumentale con due rampe di accesso e con un ampio giardino con fontana. Attualmente \u00e8 composto da ben 300 stanze, per la maggior parte arredate con mobili d'epoca. L'edificio \u00e8 circondato da giardini all'inglese e all'italiana, e da un grande parco ricco di fiori rari ed alberi secolari, impreziositi da una fontana progettata dai fratelli Collino. Nel 1939 i principi di Savoia-Genova vendettero allo stato il castello per la somma di 7 milioni di lire.\n\u00c8 stato il set delle riprese della fiction televisiva \"Elisa di Rivombrosa.\"\nVilla Il Meleto.\nVilla Il Meleto (cos\u00ec chiamata perch\u00e9 il viale d'ingresso, e il terreno confinante, erano coltivati a frutteto) fu la residenza estiva del poeta Guido Gozzano.\nCostruzione risalente alla seconda met\u00e0 dell'Ottocento, fu propriet\u00e0 del deputato Massimo Mautino. La villa fu donata dal senatore alla figlia Deodata in occasione delle sue nozze con l'ingegner Fausto Gozzano, e fu utilizzata come soggiorno estivo della famiglia, dopo il trasferimento della residenza a Torino . Nel 1904, Guido Gozzano e la madre iniziarono il restauro dell'edificio, fino a trasformarlo nelle forme attuali: una villa con balcone al primo piano e la facciata affrescata da glicini, secondo il gusto Art Nouveau diffuso in quegli anni; attorno un giardino romantico, e poco distante il frutteto, e uno stagno con l'isoletta dello \"chalet\" (oggi demolito).\nLa casa fu venduta nel 1912 come nuda propriet\u00e0 ad un contadino, il sig. Brunasso, rimanendo quindi alla famiglia Gozzano, la possibilit\u00e0 di continuare ad abitarla. Nel 1945 la villa fu acquistata dalla signora Edvige Gatti Facchini. Nel 1972 la villa pass\u00f2 al dottor Francesco Conrieri che la restaur\u00f2, facendo minuziose ricerche in modo da riportarla allo stato descritto da Gozzano nelle sue poesie.\nIl famoso salotto di Nonna Speranza, arredato in stile liberty, \u00e8 immortalato nella poesia \"L'amica di Nonna Speranza\". Oggi \u00e8 possibile visitare il frutteto con il giardino e, dentro l'edificio, il \"salotto di Nonna Speranza\", la sala da pranzo, lo studio con la biblioteca, e la camera da letto del poeta.\nA ricordo del grande poeta canavesano da alcuni anni vengono organizzati eventi culturali legati a diverse forme di espressione artistica.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Agli\u00e8 sono , cos\u00ec suddivisi per nazionalit\u00e0 (presenze pi\u00f9 significative):\nEconomia.\nL'economia del comune si basa sull'agricoltura, con una buona produzione di foraggi, cereali e vino. Gi\u00e0 nel Settecento Agli\u00e8 fu centro industriale di una certa importanza: era infatti sede di un rinomato setificio, che sfruttava un diffuso allevamento di bachi e arriv\u00f2 a occupare da 150 a 400 operai, in prevalenza donne. Tra i suoi dirigenti va menzionato Lorenzo Valerio, collaboratore di Cavour. Dopo l'elezione a deputato, nel 1842, promosse ad Agli\u00e8 la nascita di uno dei primi asili infantili e di un convitto per le donne del setificio.\nDurante la seconda met\u00e0 dell'Ottocento si svilupp\u00f2 un'importante industria tessile, prima di propriet\u00e0 svizzera, poi della Societ\u00e0 De Angeli-Frua di Milano, che giunse ad avere pi\u00f9 di 1500 dipendenti. Nelle frazioni sorsero aziende minori operanti nei settori meccanico ed elettronico.\nAnche la Olivetti vi stabil\u00ec un'unit\u00e0 produttiva ad Agli\u00e8, dalla quale usciva la celeberrima Lettera 22.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa locale squadra di calcio \u00e8 l'USD Agli\u00e8 che milita nel campionato di seconda categoria. I colori sociali sono bianco-azzurro; la divisa ricorda quella della nazionale argentina.\nIl 24 maggio 2014 Agli\u00e8 \u00e8 stata sede di partenza della quattordicesima tappa del Giro d'Italia con la tappa Agli\u00e8-Oropa vinta da Enrico Battaglin."}
{"id": "31147", "revid": "1423072", "url": "https://it.wikipedia.org/wiki?curid=31147", "title": "Dorno", "text": "Dorno (\"Dur\u00e4n\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina centro-orientale, ad alcuni chilometri dal Po e dal Ticino, alla sinistra del Terdoppio.\nStoria.\nDorno sorse sulla strada romana, rettilinea, che collegava Pavia (\"Ticinum\") a Lomello (\"Laumellum\"), proseguendo per Torino e le Gallie. L\"'Itinerarium Burdigalense\", a differenza di altri che citano solo Ticinum e Laumellum, nomina tra di essi anche \"Duriae\", che non pu\u00f2 essere che Dorno, posto proprio a met\u00e0 strada. Probabilmente il nome in questa forma \u00e8 un ipercorrettismo influenzato dal nome dei fiumi \"Duria\" (Dora), verso le cui valli puntava la strada; dato l'esito moderno infatti \u00e8 pi\u00f9 probabile che il luogo si chiamasse \"Durnae\". Lo stesso Itinerario precisa che si trattava di una \"mutatio\", cio\u00e8 di un luogo per il cambio dei cavalli. Pur non citandolo, \u00e8 probabile che a esso si riferisse Ammiano Marcellino quando (\"Storie\", XV.8.18), narrando che l'imperatore Costanzo II aveva dato in sposa la sorella Elena al cugino Giuliano, precisa che lo aveva accompagnato da Milano fino a un luogo \"duabus culumnis insignem\" tra Lomello e Pavia, da cui Giuliano prosegu\u00ec direttamente per Torino.\nProbabilmente nell'alto medioevo il paese si trovava al confine tra le contee di Pavia e di Lomello, ed ebbe propri signori; caduta poi tutta la Lomellina sotto il dominio pavese, fu sede di podesteria. Dopo alcune discusse infeudazioni in epoca viscontea, fu concesso nel 1450 da Francesco I Sforza in feudo ad Antonio Crivelli, i cui discendenti manterranno poi sempre la signoria (eretta a Contea nel 1760) su Dorno, salvo una breve parentesi durante l'occupazione francese all'inizio del XVI secolo (essi erano anche feudatari di Lomello). Nel 1713 pass\u00f2 con tutta la Lomellina sotto il dominio dei Savoia, e nel 1859 entr\u00f2 a far parte della provincia di Pavia."}
{"id": "31148", "revid": "76069", "url": "https://it.wikipedia.org/wiki?curid=31148", "title": "Ferrera Erbognone", "text": "Ferrera Erbognone (\"Fr\u00e8ra\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina meridionale, sul torrente Erbognone, affluente dell'Agogna.\nStoria.\nFerrera fu sempre legato al vicino Sannazzaro de' Burgondi, appartenendo probabilmente fin dal 1000 circa ai nobili Sannazzaro. Nel 1250 \u00e8 citato nell'elenco delle terre appartenenti al dominio pavese; segu\u00ec poi le sorti del feudo di Sannazzaro, signoria dei Malaspina a partire dal 1466. Ferrera risultava unito al comune di Sannazzaro ancora all'inizio del XVII secolo, divenendo autonomo verso la met\u00e0 del secolo. Nel 1806 a Ferrera fu unito il comune di \"Cascina Confalonera\". Nel 1863 assunse la denominazione di Ferrera Erbognone.\nMonumenti e luoghi d'interesse.\nLe Cascine.\nLa Cascina Confalonera \u00e8 una grande cascina situata a nordovest di Ferrera; costituiva nel XVIII secolo un comune, con il nome di \"Cascina Confalonera con Cascina Ardizzi\". Cascina Ardizzi (poi detta Casalino, e che costituisce la parte orientale della attuale Confalonera) era un luogo pi\u00f9 antico, gi\u00e0 nominato come comune nel XVII secolo e ancora all'inizio del successivo. Confalonera prevalse successivamente e oggi il nome indica entrambe le cascine. Entrambe seguirono le sorti di Ottobiano, e solo nel 1806 il comune, abolito, fu aggregato a Ferrera.\nAntica ghiacciaia.\nL'Antica ghiacciaia \u00e8 una delle ultime rimaste in questi luoghi rurali; aveva la funzione di contenere pezzi di ghiaccio, data la freschezza dell'ambiente, oltre a generi alimentari.\nInfrastrutture e trasporti.\nFra il 1884 e il 1933 la localit\u00e0 era raggiungibile mediante un'apposita fermata posta lungo il tracciato della tranvia Mortara-Ottobiano-Pieve del Cairo. Attualmente \u00e8 servita dalla stazione di Ferrera Lomellina, posta sulla ferrovia Pavia-Alessandria.\nL'ENI ha installato nel suo \"Green Data Center\" il pi\u00f9 grande supercalcolatore italiano, lo HPC4.\nIl territorio comunale ospita inoltre, insieme a quella di Sannazzaro, una delle pi\u00f9 importanti raffinerie a livello europeo, anch'essa di propriet\u00e0 del gruppo ENI. Fa parte della stessa l\u2019impianto ENI EST (ENI Slurry Technology), tecnologia licenziata interamente da ENI e capace di trattare combustibili pesanti massimizzando la produzione di combustibili leggeri (gasolio, benzina); l'impianto \u00e8 stato costituito interamente all'interno del comune di Ferrera Erbognone.\nAmministrazione.\nIl sindaco di Ferrera Erbognone \u00e8 Giovanni Fassina (lista civica \"Continuiamo insieme per Ferrera\"), in carica dal 26 maggio 2019.\nSport.\nCalcio.\nLa principale squadra di calcio della citt\u00e0 era il \"C.S.D. Ferrera Erbognone 1980\". Vanta una partecipazione al campionato lombardo di Eccellenza nell'annata 2018-19, grazie alla promozione colta nella stagione precedente. Dopo aver terminato il torneo all'ultimo posto, retrocede in Promozione. Il 12 settembre 2019, a campionato gi\u00e0 iniziato, comunica il proprio ritiro dal campionato. I colori sociali sono il rosso e l'azzurro.\nCiclismo.\nGs Flores Ferrera Associazione Sportiva Dilettantistica \u00e8 affiliata all'ASC. L'associazione \u00e8 nata con l'intento di formare nuovi campioni di ciclismo e farli allenare nelle gare cui partecipa o che organizzano insieme all'ASC."}
{"id": "31149", "revid": "775372", "url": "https://it.wikipedia.org/wiki?curid=31149", "title": "Filighera", "text": "Filighera (\"Fligh\u00e9ra \"in dialetto pavese) \u00e8 un comune italiano di 821 abitanti della provincia di Pavia in Lombardia. Si trova nel Pavese centro-orientale, nella pianura alla destra dell'Olona.\nStoria.\nSede di un'antica pieve della diocesi di Pavia, era noto nel XII secolo come \"Felegaria\". Apparteneva alla \"Campagna Sottana\" pavese, e nel XV secolo entr\u00f2 a far parte della squadra (podesteria) del Vicariato di Belgioioso, infeudato nel 1475 a un ramo cadetto degli Estensi, confluito per matrimonio nel 1757 nei principi Barbiano di Belgioioso. Nel XVIII secolo gli venne aggregato il comune di \"Beatico\" e nel 1871 il soppresso comune di Montesano.\nBeatico era noto nel XII secolo come \"Abiaticum\"; come Filighera appartenne alla squadra del Vicariato di Belgioioso; nel XVIII secolo fu aggregato a Filighera.\nAmministrazione.\nGRUPPI CONSILIARI AMMINISTRAZIONE:\n- IDEA COMUNE PER FILIGHERA\nSindaco: Alessandro Pettinari; Vicesindaco: Michele Grossi; Assessore: Davide Protti, Capogruppo: Eugenio Ramaioli; Consiglieri: Roberto Manzoni, Marcello Fulvio Ferrara, Giuseppe Preda, Nadia Vitali.\n- GRUPPO IL PORTONE\nAttilia Benedetta Zanaboni, Teresio Rossetti.\n- GRUPPO VIVI FILIGHERA\nStefania Bernareggi."}
{"id": "31150", "revid": "617444", "url": "https://it.wikipedia.org/wiki?curid=31150", "title": "Fortunago", "text": "Fortunago (\"Fort\u00fcnagh\" in dialetto oltrepadano) \u00e8 un comune italiano di 358 abitanti della provincia di Pavia in Lombardia. Situato nell'Oltrep\u00f2, sulle colline che dividono le valli della Coppa e dell'Ardivestra, fa parte del circuito de i borghi pi\u00f9 belli d'Italia.\nStoria.\nNoto fin dal X secolo, Fortunago aveva signori locali, vassalli del vescovo di Tortona, ma nel 1164 entr\u00f2 a far parte del territorio soggetto alla citt\u00e0 di Pavia. Nel XIV secolo era feudo della famiglia pavese Giorgi (tale feudo comprendeva anche Borgoratto); invece le attuali frazioni \"Gravanago\" e \"Sant'Eusebio\" erano comuni, appartenenti alla locale famiglia di Ruino, ancora vassalla del vescovo di Tortona.\nNel XV secolo fu infeudato successivamente ai Dal Verme, dopo la morte di Pietro II Dal Verme il feudo passa dal 1485 al 1487 a Girolamo Riario, signore di Forl\u00ec ed Imola, egli lo vender\u00e0 a Bergonzo Botta. Il feudo di Fortunago comprendeva quindi: Borgoratto, di Gravanago, Montepicco (comprendente Sant'Eusebio), Rocca Susella e Stefanago dal vescovo di Tortona (anch'egli un Botta), nonch\u00e9 Staghiglione (vedi Borgo Priolo) con C\u00e0 de' Perotti e Montefratello; i Botta crearono un vasto feudo, elevato ben presto a Marchesato. Nel 1546 esso fu acquistato dai Malaspina di Oramala, gi\u00e0 marchesi di Godiasco.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. L'estesa e potente signoria, dotata di larga autonomia fiscale e giurisdizionale, fu soppressa nel 1797. Nel 1801 il territorio \u00e8 annesso alla Francia napoleonica fino al 1814. Nel 1859 entr\u00f2 a far parte nel Circondario di Bobbio della provincia di Pavia e quindi della Lombardia.\nNel 1818 sono aggregati a Fortunago i soppressi comuni di Gravanago e Montepicco, mentre nel 1923 venne smembrato il circondario di Bobbio e suddiviso; Fortunago pass\u00f2 al circondario di Voghera.\nFortunago \u00e8 stato inoltre location del film Il Capitale Umano di Paolo Virz\u00ec. Alcune delle scene della pellicola sono state girate presso la Villa \"La Dominante\", posizionata in localit\u00e0 Montebelletto, all'interno del territorio comunale.\nNel luglio 2015 a Fortunago \u00e8 stato battuto il singolare record di preparazione e cottura dell'agnolotto pi\u00f9 pesante del mondo. Un gruppo di cuochi, guidati dallo chef locale Danilo Nembrini, ha prodotto un agnolotto di 148\u00a0kg battendo cos\u00ec il precedente record detenuto dallo chef russo Alexei Semenov, che in precedenza a San Pietroburgo aveva preparato e farcito un agnolotto dal peso di 20\u00a0kg.\nA Fortunago \u00e8 inoltre ambientato il romanzo noir \"Ultima notte in Oltrep\u00f2\", del giallista pavese Alessandro Reali.\nAmministrazione.\nComunit\u00e0 montane.\nFa parte della fascia collinare della Comunit\u00e0 Montana Oltrep\u00f2 Pavese."}
{"id": "31151", "revid": "1444396", "url": "https://it.wikipedia.org/wiki?curid=31151", "title": "Frascarolo", "text": "Frascarolo (\"Frascar\u00f6\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina sud-occidentale, a breve distanza dalla riva sinistra del Po.\nStoria.\nFrascarolo, appartenente nell'alto medioevo al Contado di Lomello, fu assoggettato al dominio di Pavia con il diploma del 1164 dell'imperatore Federico I; nel 1250 appare come \"Frascarolum\" nell'elenco delle terre pavesi.\nNel 1441 la signoria di Frascarolo \u00e8 assegnata ad Antonio \"Birago\" di Milano (il feudo comprende anche la vicina Torre Beretti), viene poi venduta negli ultimi decenni del XV secolo ai \"Varesini\", I \"Varesini\", nel 1614 lo vendono ai \"Bellisomi\" di Pavia, che sono nominati dal re di Spagna Filippo IV Marchesi di Frascarolo nell'anno 1623. I Bellisomi mantengono poi la signoria fino all'abolizione del feudalesimo (1797).\nNel 1713 Frascarolo passa, con tutta la Lomellina, sotto il dominio dei Savoia, e nel 1859 viene incluso nella provincia di Pavia. Nel 1818 o poco prima fu unito a Frascarolo l'antico comune di \"Abbazia d'Acqualunga\".\nFra i monumenti pi\u00f9 significativi si ricordano il castello visconteo-sforzesco, ricostruito nel 1512 e restaurato negli anni 1882/1883, durante la propriet\u00e0 della famiglia Vochieri, l'antica chiesa di S.Maria Maggiore \"Castri Veteris\" (antica chiesa parrocchiale di Frascarolo, menzionata gi\u00e0 nel 1322 in documenti conservati all'Archivio Segreto Vaticano), la chiesa parrocchiale attuale, di stile neoclassico e dedicata alla B.V.M.Assunta e San Vitale martire, edificata nel 1841 e aperta al culto nell'anno 1852, al cui interno sono conservati pregevoli affreschi dei pittori Giovanni Valtorta e Luigi Morgari, nonch\u00e9 una Crocifissione su tela del pittore Francesco Sampietro, datata 1852. Si ricorda inoltre il santuario della B.Vergine del Romito che racchiude un affresco di epoca rinascimentale di scuola del pittore Gaudenzio Ferrari. Nel locale cimitero \u00e8 ubicata la cappella sepolcrale della famiglia Vochieri, che racchiude i monumenti scultorei in marmo dello scultore simbolista L. Bistolfi, che realizz\u00f2 anche la lapide dei caduti sulla facciata delle scuole.\nMonumenti e luoghi di interesse.\nAbbazia d'Acqualunga.\nAbbazia d'Acqualunga \u00e8 noto come \"Aqualungha\" nell'elenco del 1250: la \"acqua lunga\" era un vicino canale del Po. Vi esisteva il monastero cistercense di \"Santa Maria\", noto dal 1204 e certamente pi\u00f9 antico, da cui il paese trasse il nome con cui fu poi conosciuto, Abbatia de Acqua Longa (1412). Infatti la nascita di un insediamento monacale va fatta risalire all'anno 1180/1181, quando Ascherio, abate del monastero di Rivalta Scrivia (presso Tortona), giunse in zona e fond\u00f2 una \"ecclesia\" ed una \"domus\", che furono poi citate nel suo testamento del 23 dicembre 1185, come dipendenti dalla stessa Rivalta Scrivia. La data del 1204 segna la nascita del monastero autonomo, aggregato all'ordine cistercense: gli storici dell'ordine annotano come data ufficiale il 24 febbraio 1204. Nel XV secolo l'abbazia fu concessa in commenda al nobile senese Francesco Todeschini Piccolomini, nipote del Papa Pio II Piccolomini. Nel 1503 lo stesso Francesco Todeschini Piccolomini, divenuto Papa Pio III concesse l'abbazia al nobile pavese Galeazzo Pietra, che in seguito, nel 1530, fu nominato primo Vescovo di Vigevano, ala creazione della Diocesi da parte di Papa Clemente VII Medici.(Il monastero era anche feudatario del luogo, feudo che pass\u00f2 nel 1530 alla mensa vescovile di Vigevano, quando il monastero fu soppresso. Il comune sopravvisse fino al 1806, fu poi unito provvisoriamente a Suardi e definitivamente (1818) a Frascarolo."}
{"id": "31153", "revid": "1516566", "url": "https://it.wikipedia.org/wiki?curid=31153", "title": "Galliavola", "text": "Galliavola (\"Gali\u00e0ula\" in dialetto lomellino) \u00e8 un comune italiano di 183 abitanti della provincia di Pavia in Lombardia. Si trova nella Lomellina meridionale, alla destra dell'Agogna, non lontano dalla riva sinistra del Po.\nStoria.\nCertamente Galliavola, come la vicina Gallia (frazione di Pieve del Cairo), derivarono da tenute agricole romane appartenenti alla famiglia \"Gallius\", con i nomi di \"Gallia\" e \"Galliabula\". Fece parte del contado di Lomello passando nel 1164 sotto il dominio di Pavia. Ne ebbe la signoria la famiglia dei Capitani di Grumello, probabilmente originaria dell'antica localit\u00e0 di Grumello, situata nel territorio di Galliavola. I Grumello furono confermati nei loro possessi nel 1464, e, divisi in pi\u00f9 rami, rimasero feudatari fino al XVII secolo, poi il feudo pass\u00f2 ai Lambertenghi, uno dei quali, professo della Compagnia di Ges\u00f9, lo lasci\u00f2 nel 1660 ai Gesuiti di Brera in Milano; dopo l'abolizione dell'ordine il feudo fu incamerato.\nNel XVIII secolo furono aggregati a Galliavola gli antichi comuni di Grumello e Schivanoia, che formarono sempre un solo feudo con Galliavola. Schivanoia (il cui nome indicherebbe un luogo di delizie, forse una villa di caccia) doveva avere ancora nel XVIII secolo un castello, ed esiste ancora come cascina. Grumello era un luogo importante tra Galliavola e Lomello, ma gi\u00e0 nel XVIII secolo era ridotto a una minuscola cascina e da qualche tempo \u00e8 del tutto scomparso.\nSimboli.\nLo stemma del comune di Galliavola \u00e8 stato concesso con decreto del presidente della Repubblica del 25 febbraio 2008.\nAmministrazione.\nSindaco: Longo Loredana\nVicesindaco: Gribaudi Flavia\nAssessore: Goggi Stefano\nConsiglieri: Re Fabio, Longo Giovanni, Fasani Martina, Ballatore Vito, Pini Carlo, Broglia Giovanni, Valarioti Rosa, Borlone Luigi."}
{"id": "31154", "revid": "1444396", "url": "https://it.wikipedia.org/wiki?curid=31154", "title": "Gambarana", "text": "Gambarana (\"Gambar\u00e4na\" in dialetto lomellino) \u00e8 un comune italiano di 200 abitanti della provincia di Pavia in Lombardia. Si trova nella Lomellina meridionale, nella pianura alluvionale presso la riva sinistra del Po.\nStoria.\nLa storia del territorio di Gambarana \u00e8 stata sempre condizionata dalla vicinanza del Po; un tempo esso scorreva pi\u00f9 a sud, lasciando spazio per un grosso centro storicamente assai importante, Sparvara; e anche l'attuale frazione Cambi\u00f2 era un luogo notevole, come d'altra parte la stessa Gambarana. Infatti, tra i rami in cui si divisero i conti palatini di Lomello, signori della Lomellina occidentale fino al XII secolo, due tra i principali portavano appunto i nomi di Sparvara e Gambarana. Nel 1311 i conti palatini erano qui rappresentati da Federico, Giuliano e Riccardo di Sparvara, e da Alberto, Ruffino, Giannone e Opicino di Gambarana. Nel 1164 tutta la Lomellina fu assoggettata alla citt\u00e0 di Pavia; il relativo diploma di Federico I nomina sia Sparvara sia Gambarana. Sotto Pavia continu\u00f2 la signoria degli conti palatini di Sparvara e di Gambarana sui rispettivi feudi che, salvo brevi interruzioni, continu\u00f2 fino al XVIII secolo (gli Sparvara si estinsero nel 1769, i Gambarana esistono tuttora). Gi\u00e0 nel secolo precedente, se non prima, era per\u00f2 iniziata la decadenza di Sparvara, devastata dal Po; il suo nome non indicava che qualche sparsa cascina, e anche i Conti di Sparvara ormai avevano stabilito la loro sede a Cambi\u00f2, che era sede del comune ancora detto di Sparvara e Cambi\u00f2.\nAnche la localit\u00e0 di San Martino La Mandria fu un comune fino al XVIII secolo; apparteneva anch'esso al feudo di Gambarana; nel 1806 fu aggregato a Suardi e successivamente a Gambarana, come poi accadde a Cambi\u00f2."}
{"id": "31155", "revid": "322321", "url": "https://it.wikipedia.org/wiki?curid=31155", "title": "Gambol\u00f2", "text": "Gambol\u00f2 (\"Gambul\u00f2\" in dialetto lomellino) \u00e8 un comune italiano di abitanti della provincia di Pavia, in Lombardia. Si trova nella Lomellina orientale, sul Terdoppio, non lontano dalla riva destra del Ticino. Posto alle porte meridionali di Vigevano, Gambol\u00f2 pu\u00f2 ormai definirsi saldato al capoluogo lomellino, della cui area urbana fa parte.\nStoria.\nLe prime testimonianze della presenza umana nel territorio di Gambol\u00f2 risalgono al Mesolitico recente (5500-4500 a.C.) e sono state individuate lungo la sponda destra del Terdoppio, dove alcuni gruppi di cacciatori si fermano periodicamente durante le loro escursioni di caccia. In seguito, nell'et\u00e0 del Bronzo medio e tardo (2000-1900 a.C.), un significativo villaggio si sviluppa sempre sui dossi del Terdoppio.\nL'intero territorio conosce una notevole fase insediativa in epoca celtica, dalla seconda met\u00e0 del secolo III a.C.; in questo periodo sorgono numerosi villaggi, come testimoniano le relative necropoli. Proprio da frazione Belcreda proviene un vaso funebre che reca il nome del defunto di cui contiene i resti: Vindonidius, il primo abitante di Gambol\u00f2 di cui conosciamo il nome.\nL'epoca romana, dalla fine del I secolo a.C., porta un influsso benefico: i coloni, i commercianti e gli artigiani romani recano un significativo apporto in termini di conoscenze tecniche e culturali. Alcune are votive ritrovate nella chiesa di Sant'Eusebio, testimoniano la presenza di un luogo di culto.\nPoi, progressivamente, i dati archeologici si rarefanno: \u00e8 un segno dei tempi dovuto ai cambiamenti e alla crisi dell'Impero. I barbari, varcati armi alla mano i confini, devastano il nord Italia saccheggiando e derubando.\nLa prima volta che il nome del paese compare nella storia \u00e8 nel 999, in un documento in cui si dice che un certo Ademarus de Gambolate deve risarcire il vescovo di Vercelli Leone dei danni arrecatigli. Il castello viene citato per la prima volta cento anni dopo, nel 1099: la fortezza accoglie al sicuro gli abitanti del villaggio e della campagna circostante.\nNel Medioevo \u00e8 testimoniata la compresenza di due diverse diocesi, quella di Novara e quella di Pavia: ci troviamo in un territorio di confine fra le due giurisdizioni, cui si legano anche mosse politiche e strategiche dei due vescovadi e dei poteri laici a essi collegati.\nDalla diocesi di Novara dipende la pieve di S. Pietro di Masovico, collocata all'incirca due km fuori dell'abitato attuale, oltre il Terdoppio. Da San Pietro dipende la chiesa di S. Gaudenzio; questa, situata nel villaggio, destituir\u00e0 nei secoli successivi la pieve rurale e diverr\u00e0 la parrocchia del paese.\nLa diocesi di Pavia trova invece la propria dipendenza nella pieve di Sant'Eusebio, documentata fra XIII e XIV secolo. Nel 1289 il monastero di San Pietro in Verzolo entr\u00f2 in possesso di numerosi fondi nella zona. \nIn questi secoli il paese gravita politicamente nell'orbita di Pavia, che \u00e8 continuamente in guerra con Milano; nel corso degli anni Gambol\u00f2 viene ripetutamente assediata e danneggiata. Alla fine Milano prevale definitivamente e si sancisce il predominio della signoria dei Visconti. Il castello perviene ai Beccaria e viene poi dato da Galeazzo Maria Visconti a Francesco Pietrasanta.\nFra basso Medioevo e Rinascimento la zona rifiorisce, grazie a bonifiche e canalizzazioni che valorizzano la campagna. Con l'avvento degli Sforza e la successiva perdita del ducato a favore dei francesi passa, nel 1499, nelle mani di Gian Giacomo Trivulzio, maresciallo di Luigi XII, marchese di Vigevano. Dopo alterne vicende militari e politiche il territorio, con il Ducato di Milano, finisce definitivamente nelle mani della corona spagnola. Nel 1573 i nobili Litta Visconti Arese acquistano dagli spagnoli il feudo di Gambol\u00f2.\n\u00c8 del 10 ottobre 1639 il documento nel quale si avvisa che le terre di Gambol\u00f2, Gravellona, Cilavegna, Cassolnovo, Villanova, Nicorvo, Robbio, Confienza e Palestro cessano di far parte del territorio Novarese o Pavese ed entrano in quello Vigevanasco, diventando terre appartenenti al contado di Vigevano.\nNel 1672 ecco un avvenimento importante per la storia religiosa di Gambol\u00f2: arrivano le spoglie di San Getulio, riesumate l'anno precedente dalle catacombe di Roma. Il Santo, originario di Gabi nel Lazio, martirizzato dall'imperatore Adriano nel 124 d.C., diviene il Patrono del paese.\nNel 1743 il Vigevanasco passa dallo Stato di Milano (allora austriaco) ai Savoia, e nel 1818 \u00e8 unito alla Lomellina.\nIl 21 marzo 1849 il territorio di Gambol\u00f2 \u00e8 teatro, come fu alle sue origini, della storica Battaglia della Sforzesca, nel corso della Prima Guerra d'Indipendenza. Le truppe guidate dal re Carlo Alberto si scontrano vittoriosamente con l'esercito del maresciallo Josef Radetzky. Nel 1859 Gambol\u00f2 entra a far parte della Provincia di Pavia.\nMonumenti e luoghi d'interesse.\nArchitetture religiose.\nChiesa dei Santi Gaudenzio ed Eusebio.\nLa chiesa parrocchiale dedicata San Gaudenzio e a Sant'Eusebio, gi\u00e0 citata nel 1132, fu completamente rifatta nel 1899 conservando il campanile romanico, recentemente restaurato. All'interno sono conservati un affresco della Madonna con Bambino e una Madonna tra San Rocco e San Sebastiano, entrambi risalenti al XV secolo. Dal 2011 al 2015 \u00e8 stata sottoposta a un restauro completo.\nPieve di Sant'Eusebio.\nLa sua architettura ripropone il modello della basilica di Santa Maria Maggiore di Lomello con gli archetti binati, le lesene, la strombatura e la collocazione delle finestre. All'interno si trova la cappella gentilizia delle famiglie Litta - Visconti - Arese, con sculture canoveggianti, tele dell'Appiani e del Canevari e affreschi del Sottocornola e del Gambini. Si racconta che fino al XV secolo sulla facciata della Chiesa si potessero leggere due lapidi romane evocanti la battaglia \u201cad ticinum\u201c di Publio Cornelio del 218. Le altre due torri e il campanile della basilica furono distrutte nel 1213 e quest'ultimo fu rifatto nel 1512. La chiesa si presenta come un collage di stili architettonici. La parte originale \u00e8 in stile romanico con pianta asimmetrica e navata laterale di ampiezza diversa. Analisi del manufatto hanno permesso di portare alla luce la forma originale dei pilastri con semicolonne addossate, di fattezza tipicamente romanica, cos\u00ec come l'abside di forma poligonale con contrafforti esterni, la copertura a spicchi e gli archetti binati interrati in corrispondenza della prima campata. Nel 1500, in seguito alla diffusione della peste, la chiesa, divenuta un lazzaretto, fu disinfettata tinteggiando e ricoprendo tutti gli affreschi della parte originale. Nel corso degli anni la chiesa era stata praticamente abbandonata e conseguentemente chiusa al pubblico. \u00c8 stata restaurata, i lavori sono terminati nel 2006.\nChiesa della Madonna del Terdoppio.\nLa chiesa della Madonna del Terdoppio si trova ai margini del centro abitato sulla strada che dal capoluogo collega le frazioni Remond\u00f2 e Garbana. Notizie di una cappella dedicata alla Vergine Addolorata, detta anche \u201cMadonna del Terdoppio\u201c, particolarmente cara ai gambolesi, risalgono alla met\u00e0 del Cinquecento. Successivamente, nei primi anni del Seicento, per volont\u00e0 degli Amministratori della chiesa di sant'Eusebio, l'antico tabernacolo venne sostituito da una Chiesa, alla cui costruzione contribu\u00ec anche il Comune con la somma di Lire 200 imperiali, dove si celebrava la messa domenicale e la prima domenica dopo Pasqua veniva solennizzata con una festa solenne. La chiesetta si presenta a pianta quadrata con copertura a volta riccamente decorata, un locale posteriore di servizio ed \u00e8 preceduta da un porticato a tre fornici. All'interno, sull'unico altare, vi \u00e8 un dipinto di Biagio Canevari in sostituzione dell'antico affresco della Madonna, attualmente affiancato da due tele offerte dalla poetessa Gemma Biroli (1901-1983) intorno agli anni settanta. Ricche e abbondanti decorazioni di gusto tipicamente seicentesco sono tuttora ben conservate e visibili sulla volta della navata. Verso la fine del Settecento, dalla muratura angolare della chiesa si sopraelev\u00f2 il campanile ancora oggi funzionante. Il fabbricato venne restaurato intorno agli anni settanta e offerto alla comunit\u00e0 gambolese per farne un tempio civico.\nArchitetture militari.\nTra il 1412 e il 1475 il feudo di Gambol\u00f2 venne concesso ad Antonio Beccaria. Il castello presenta i caratteri essenziali delle rocche visconteo-sforzesche con pianta quadrilatero/trapezoidale e torri sia nei \u201ccantoni\u201c sia al centro. Da ogni lato i muri di cinta, lungo cui si snodavano i cammini di ronda, erano completati da merli ghibellini.\nInfrastrutture e trasporti.\nFra il 1884 e il 1934 la localit\u00e0 era servita da una fermata della tranvia Novara-Vigevano-Ottobiano. \nIl comune \u00e8 servito dalla stazione di Gambol\u00f2-Remond\u00f2, una fermata ferroviaria posta nel territorio comunale presso la frazione di Remond\u00f2.\nSport.\nHa sede nel comune la societ\u00e0 di calcio l'A.C.D. Gambol\u00f2, che ha subito diverse denominazioni. Disputa campionati dilettantistici regionali.\nLa societ\u00e0 di pallacanestro Olimpia Gambol\u00f2, milita nel campionato regionale di promozione.\nImpianti sportivi.\nNel comune ha sede un palazzetto dello sport."}
{"id": "31156", "revid": "322321", "url": "https://it.wikipedia.org/wiki?curid=31156", "title": "Garlasco", "text": "Garlasco (\"Garl\u00e0sch\" in dialetto lomellino) \u00e8 un comune italiano di abitanti della provincia di Pavia in Lombardia.\nLa citt\u00e0, una delle maggiori della Lomellina, \u00e8 nota per il Santuario della Madonna della Bozzola, 2,5\u00a0km dal centro, meta di pellegrinaggi religiosi. \u00c8 inoltre nota a livello popolare col nome di \"Las Vegas della Lomellina\" o \"Las Vegas della Lombardia\" in virt\u00f9 dell'alta concentrazione di attivit\u00e0 ricreative che fin dagli anni '60 l'hanno contraddistinta.\nGeografia fisica.\nSi trova nella Lomellina centro-orientale, a poca distanza dalla riva sinistra del Terdoppio e non lontano dal ciglio del terrazzo della valle alluvionale del Ticino.\nIl territorio \u00e8 quasi esclusivamente pianeggiante, solcato da canali irrigui artificiali realizzati dall'uomo gi\u00e0 dal XIX secolo, nonch\u00e9 da rogge ad acqua perenne che permettono la coltura del riso e coltivazioni intensive di cereali, mais e foraggi. Tali caratteristiche geografiche sono la principale causa del clima continentale umido che caratterizza la citt\u00e0: nel periodo invernale \u00e8 sovente presente la nebbia, mentre nel periodo estivo il territorio \u00e8 soggetto ad afa con sovrastanti foschie.\nStoria.\nDi probabile origine preromana (almeno a giudicare dal nome), \u00e8 citato fin dal X secolo; nel 981 fu donato dall'imperatore Ottone II al monastero di San Salvatore di Pavia, a quell'epoca tra i massimi possidenti della zona. Nel XII secolo, se non prima, entr\u00f2 a far parte dei domini pavesi, sotto i quali fu sede di podesteria, restando a lungo (come d'altra parte gli altri centri maggiori del territorio pavese) libero da signorie feudali. Nel 1356, durante la guerra tra Pavia ed i Visconti, Garlasco fu assediata dalle forze dei signori di Milano e, dopo un duro assedio, conquistata. Solo nel 1436 il conte palatino Guarnerio Castiglioni fu investito di Garlasco da Filippo Maria Visconti, e il feudo rimase poi ai suoi discendenti, divisi in pi\u00f9 linee che ebbero la consignoria su Garlasco; solo Alessandro Castiglioni nel 1761 riunific\u00f2 il potere nelle sue mani; suo nipote Alfonso Gaetano nel 1774 ebbe il titolo di Conte di Garlasco, ma fu anche l'ultimo feudatario, poich\u00e9 il feudalesimo fu abolito nel 1797.\nGeografia antropica.\nFrazioni:\nMonumenti e luoghi d'interesse.\nArchitetture religiose.\nChiesa parrocchiale di Santa Maria Assunta.\nNella centrale piazza della Repubblica si trova la chiesa parrocchiale di Garlasco, di propriet\u00e0 del Comune, intitolata alla Beata Vergine Assunta e a san Francesco Saverio. La chiesa attuale, di stile corinzio, a tre navate con grandiosa cupola, venne costruita tra il 1715 e il 1783 sui resti della primitiva chiesa di Santa Maria \"intra muros\", di cui restano tracce nel basamento del campanile nonch\u00e9 nelle pitture quattrocentesche tuttora presenti all'esterno dell'abside.\nLa facciata \u00e8 stata ultimata nel 1931, sulla quale si aprono i tre ingressi insistenti sulle tre rispettive navate dell'interno, dotate di notevoli coperture miste.\nL'altare maggiore, rinnovato nel 1979, \u00e8 realizzato in pregiati marmi policromi, tra cui macchia vecchia, giallo di Siena e verde di Seravezza; la pala raffigura l'Assunzione di Maria e san Francesco Saverio. Di notevole interesse \u00e8 lo splendido pulpito marmoreo, donato nel 1818 dal prevosto, monsignor Amedeo Cecconi: \u00e8 ornato di bassorilievi che rappresentano il Primato di Pietro, la Disputa di Ges\u00f9 al tempio e la predicazione di Giovanni Battista.\nA sinistra e a destra si possono ammirare i grandiosi altari laterali, rispettivamente della Madonna del Rosario (ornato con dipinti dei Misteri realizzati da Achille Savoia) e del Suffragio, con un grande bassorilievo in stucco raffigurante la Vergine e le anime purganti. Vi \u00e8 pure un affresco di Biagio Canevari raffigurante l'apparizione di Maria a Lourdes, ed un grande crocifisso ligneo risalente al 1300.\nIn controfacciata si trova l'organo, costruito nel 1896 dai fratelli Lingiardi, rinomati organari pavesi; di fattura eccellente, esso conta 1737 canne ed \u00e8 dotato di due tastiere, per il grand'organo e per l'organo eco, o cassa armonica. La trasmissione \u00e8 interamente meccanica. Sul parapetto della cantoria si possono leggere alcune iscrizioni \"storiche\", come quella del parroco, monsignor Giuseppe Sanpietro, a proposito dell'eccentrico organista Bormioli: \"Hanno dato dell'asino al maestro Bormioli, ora professore al Conservatorio di Milano: a perenne memoria di tanto disparato giudizio - 1907\".\nIl campanile \u00e8 alto 42 metri, ed \u00e8 il secondo pi\u00f9 alto della citt\u00e0. Possiede un concerto di 8 campane in Do3 fuse da Carlo Ottolina nel 1976.\nChiesa di San Rocco.\nDel XVI secolo \u00e8 la chiesa di San Rocco, posta sul retro della chiesa di Santa Maria Assunta. Venne fatta costruire dal conte Giovanni Castiglioni nel 1570; era dotata di molti beni artistici depredati nel 1813 dalle truppe napoleoniche, ed ancora oggi \u00e8 retta dalla Confraternita che in passato fond\u00f2 l'ospedale di San Rocco.\nInternamente, vi sono affreschi e decorazioni di artisti locali (Canevari, Panzarasa, Sampietro, Pedrinelli). IL campanile alto poco meno di quello della parrocchiale, 41 metri, possiede un concerto di 3 campane in La3 minore, fuse da Barigozzi nel 1883.\nSantuario della Madonna della Bozzola.\nL'origine del santuario \u00e8 da ricondurre a un evento miracoloso avvenuto, secondo la tradizione, nel 1465: una bambina tredicenne di Garlasco di nome Maria, sordomuta, si trovava al pascolo con gli animali del padre. Il luogo era allora circondato da cespugli di biancospino (in dialetto locale \"busl\u00e0\", parola dalla cui traslitterazione in italiano deriva il nome Bozzola). All'improvviso si scaten\u00f2 un forte temporale e Maria cerc\u00f2 riparo sotto una piccola cappella, dove si trovava un affresco della Beata Vergine Maria dipinto da Agostino da Pavia, ex voto alla Madonna per essere stato tratto in salvo mentre stava per annegare nel fiume Ticino. Secondo la narrazione, a un certo punto la ragazzina vide la Beata Vergine Maria apparire in un globo di luce, affidandole una missione: \"Maria Benedetta, vai a dire alla gente di Garlasco, che voglio qui un santuario a protezione di tutta la Lomellina. Saranno tante le grazie che io far\u00f2 in questo luogo, che i miei figli esperimenteranno i tesori delle mie misericordie. Come segno che ti sono apparsa tu hai gi\u00e0 udito il mio messaggio, ora lo porterai alla gente di Garlasco\". Dopo aver fatto ritorno a Garlasco, Maria (che da quel momento fu chiamata Maria Benedetta), non pi\u00f9 sordomuta, narr\u00f2 l'accaduto alla popolazione, che le credette quando la vide guarita. La bambina, cresciuta, si ritir\u00f2 nel monastero retto dalle monache di clausura, sito al confine del territorio di Garlasco, tra Tromello e Alagna, in prossimit\u00e0 del torrente Terdoppio.\nIn seguito all'episodio fu dato inizio all'edificazione dell'attuale santuario, costruendo dapprima una chiesetta in corrispondenza del presbiterio, seguita da un primo ampliamento della struttura risalente al Seicento. Nel 1662 venne costruita la torre campanaria e nel 1720 la cupola ottagonale, che verr\u00e0 terminata negli anni successivi. Nel 1860 venne prolungata la navata e furono aperti il braccio destro e il sinistro. Nel 1890 fu costruita la facciata su disegno di Marietti; tuttavia nel giro di alcuni anni fu abbattuta in quanto non si dimostr\u00f2 soddisfacente, e venne pertanto rifatta nel 1897 su disegno dell'ingegner Nava di Milano. La nuova struttura fu decorata con statue in cotto di Provini di Milano e di Repellini di Cremona, mentre su due basamenti di granito vennero poste due statue in cemento, raffiguranti la Fede e la Speranza, realizzate della ditta Rossi Speluzzi di Milano. Nel 1927 il santuario \u00e8 stato insignito del titolo di basilica minore. Numerosissimi i pellegrinaggi e il legame con molti altri siti mariani, come il vicino Santuario arcivescovile della Beata Vergine dei Miracoli di Corbetta. Il campanile \u00e8 alto 43 metri ed \u00e8 il pi\u00f9 alto della citt\u00e0, superando di poco quelli della Parrocchiale e di San Rocco. Possiede un concerto di 10 campane (9 + 1 semitono) in Sib2, fuse da Capanni nel 2002, che eseguono il concerto pi\u00f9 grande di Garlasco.\nAree naturali.\nIl territorio del comune \u00e8 incluso nel parco naturale lombardo della Valle del Ticino, mentre in frazione Bozzola \u00e8 presente l'area protetta del Bosco del Vignolo, una ex discarica e poi pista da motocross, oggi trasformata in un bosco con risorgive e una vasta quantit\u00e0 di alberi e fiori.\nVia Francigena.\nL'abitato ed il Santuario della Madonna della Bozzola si trovano sul percorso storico della Via Francigena in Lombardia, proveniente da Tromello e successivamente dirigentesi verso Gropello Cairoli.\nEconomia.\nIl territorio ha una storia prevalentemente agricola con terreni irrigabili per allagamento, basata sulla coltivazione del riso e sull'allevamento. Tuttavia gi\u00e0 erano presenti dal XIX secolo diversi opifici per la pilatura del riso e molini. Dal secondo dopoguerra ha avuto un notevole sviluppo la piccola industria legata al settore calzaturiero, sebbene dalla fine del XX secolo la delocalizzazione abbia causato la chiusura di molte di queste manifatture.\nIl turismo \u00e8 legato principalmente alla presenza del Santuario della Madonna della Bozzola. Anche la presenza del maggiore complesso di divertimento della zona attira, specie nel periodo estivo, un notevole numero di turisti.\nSport.\nCalcio.\nLa societ\u00e0 di calcio pi\u00f9 importante della citt\u00e0 \u00e8 l'F.C. Garlasco, rinata nel 1976. Le stagioni 2011-2012 e 2012-2013 in Eccellenza, rappresentano la massima categoria raggiunta finora (1976-2021). I colori sociali della squadra sono il giallo-blu. Nel primo decennio degli anni 2000 \u00e8 stato fondato il San Rocco Garlasco, che passato dal campionato provinciale alla Terza Categoria, ha poi cambiato campo di gara, quindi paese.\nun'altra societ\u00e0 sportiva presente a Garlasco \u00e8 il Volley2001Garlasco ovvero la societ\u00e0 sportiva di pallavolo, in cui sono presenti squadre maschili e femminili tra le quali sono presente due squadre che giocano in serie B"}
{"id": "31157", "revid": "1444396", "url": "https://it.wikipedia.org/wiki?curid=31157", "title": "Genzone", "text": "Genzone (\"Gens\u00f3n\" in dialetto pavese) \u00e8 una frazione di 370 abitanti del comune di Corteolona e Genzone in provincia di Pavia in Lombardia. Si trova nel Pavese orientale, nella pianura alla sinistra dell'Olona.\nStoria.\nNel XII secolo appare come \"Genzonus\" o \"Gen\u00e7onus\". \u00c8 citato nel diploma del 1164 con cui l'imperatore Federico I assegna alla citt\u00e0 di Pavia la giurisdizione sulla Lomellina, l'Oltrep\u00f2 Pavese e anche alcune localit\u00e0 del Pavese, come Genzone, che forse non appartenevano a Pavia dai tempi pi\u00f9 remoti. \nApparteneva alla \"Campagna Sottana\" pavese, e dal XV secolo alla squadra (podesteria) del Vicariato di Belgioioso (di cui era capoluogo Corteolona), infeudato dal 1475 a un ramo cadetto degli Estensi confluito per matrimonio nel 1757 nei principi Barbiano di Belgioioso.\nDal primo giorno del 2016 il comune, che si estendeva su 4\u00a0km\u00b2, si \u00e8 fuso con Corteolona a formare il nuovo comune di Corteolona e Genzone."}
{"id": "31158", "revid": "1444396", "url": "https://it.wikipedia.org/wiki?curid=31158", "title": "Gerenzago", "text": "Gerenzago (\"Girans\u00e0\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, zona detta \"Bassa Pavese\", nella pianura alla sinistra del fiume Olona e alla destra del Lambro meridionale.\nStoria.\nNel XII secolo appare come \"Geren\u00e7agus\" o \"Zerenzagus\". \u00c8 citato nel diploma del 1164 con cui l'imperatore Federico I assegna alla citt\u00e0 di Pavia la giurisdizione sulla Lomellina, l'Oltrep\u00f2 Pavese e anche alcune localit\u00e0 del Pavese, come Gerenzago, che forse non appartenevano a Pavia dai tempi pi\u00f9 remoti. Apparteneva alla \"Campagna Sottana\" pavese, fu signoria dei Capitani di Villanterio e dal XV secolo fece parte della squadra (podesteria) del Vicariato di Belgioioso (di cui era capoluogo Corteolona), infeudato dal 1475 a un ramo cadetto degli Estensi confluito per matrimonio nel 1757 nei principi Barbiano di Belgioioso.\nCultura.\nTradizioni e sagre.\nGli abitanti si chiamano gerenzaghesi e sono detti \"muli\" per la loro proverbiale caparbiet\u00e0.\nLa sagra del paese cade la 3\u00aa domenica di maggio, ed \u00e8 normalmente festeggiata con riti religiosi e fiera paesana che si tiene nelle vie del borgo.\nEconomia.\nL'attivit\u00e0 principale \u00e8 l'agricoltura. L'artigianato \u00e8 soprattutto edilizia.\nLa maggior parte degli abitanti sono pendolari che gravitano su Milano e Pavia."}
{"id": "31159", "revid": "1444396", "url": "https://it.wikipedia.org/wiki?curid=31159", "title": "Giussago", "text": "Giussago (\"Gi\u00fcss\u00e0\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese settentrionale, nella pianura tra l'Olona e il Naviglio Pavese, al confine con la citt\u00e0 metropolitana di Milano.\nStoria.\nIl toponimo deriva dal nome di persona latino \"Iustius\" con suffisso -acus. In epoca romana nei pressi di Giussago passava la \"via Mediolanum-Ticinum\", strada romana che collegava Milano con Pavia.\nL'attuale comune di Giussago si \u00e8 formato con la progressiva aggregazione dei molti piccoli comuni che ancora nel XIX secolo e all'inizio del successivo esistevano nella zona (tuttora il capoluogo ospita meno di un terzo della popolazione del comune).\nGiussago, noto come \"Iussagum\" nel XV secolo, faceva parte della \"Campagna Soprana\" ed era sede di squadra (podesteria). Fu feudo dei \"Pallavicino\" dal 1539 al 1717, e dei \"Gallarati\" dal 1767 al 1797. Nel 1757 gli furono aggregati i comuni di \"Cassina Maggiore\" e \"Nivolto\", nel 1872 quello di Casatico e nel 1928 infine i soppressi comuni di Baselica Bologna, Carpignago e Turago Bordone.\nCultura.\nIstruzione.\nNel Comune di Giussago sono presenti tre plessi scolastici statali:\n\u00c8 inoltre presente un plesso scolastico paritario, la Scuola dell'Infanzia \"San Giuseppe\" (Via Marconi, 34)."}
{"id": "31160", "revid": "254059", "url": "https://it.wikipedia.org/wiki?curid=31160", "title": "Golferenzo", "text": "Golferenzo (\"Gulfr\u00e8ns\" in dialetto oltrepadano) \u00e8 un comune italiano di 187 abitanti della provincia di Pavia in Lombardia. Si trova sulle colline dell'Oltrep\u00f2 Pavese, nell'alta val Versa.\nStoria.\nIn epoca altomedievale il territorio di Golferenzo come (\"Gulferisi\" o \"Gulferixe\") fa parte, fin dal periodo longobardo, degli antichi possedimenti dell'abbazia di San Colombano di Bobbio, fondata da San Colombano nel 614, assieme alle corti di Pecorara e Nibbiano, inserite nei possedimenti del grande feudo monastico imperiale bobbiese descritti nella carta di Wala, abate di Bobbio nell'833.\nGolferenzo \u00e8 elencato tra le terre che l'imperatore Federico I pose nel 1164 sotto il dominio pavese; questo dovrebbe indicare che questo luogo dovesse avere un proprio castello con autonoma giurisdizione. In epoca successiva, con il vicino Volpara, condivise le sorti di Montecalvo Versiggia, posseduto dal XIV secolo dai Beccaria di un ramo locale, disceso da Messer Fiorello, e passato poi al ramo di Montebello. Dopo la loro estinzione nel 1629, fu acquistato dai \"Dal Pozzo\", che erano anche feudatari di Soriasco. Nel 1690 Golferenzo fu venduto ai Belcredi, sempre insieme a Montecalvo; tuttavia la frazione \"Pizzofreddo\", che apparteneva a Golferenzo, in quel frangente pass\u00f2 con Soriasco ai \"Gambarana\", restando definitivamente staccata da Golferenzo.\nIl feudo di Montecalvo con Volpara e Golferenzo dur\u00f2 fino al 1797, quando il feudalesimo fu abolito. Tuttavia fino alla fine della seconda guerra mondiale gran parte del territorio comunale rimase di propriet\u00e0 della famiglia Belcredi, i quali si avvalevano di mezzadri per la lavorazione dei fondi agricoli. Il castello rimase di propriet\u00e0 della famiglia Varesi, per 3 generazioni, fino agli anni novanta.\nMonumenti e luoghi d'interesse.\nAncora oggi \u00e8 possibile, visitando il piccolo centro storico, osservare dall'esterno (poich\u00e9 sono propriet\u00e0 privata) l'antico palazzo dei signori, le prigioni e la suggestiva chiesa di San Nicola (solitamente aperta la domenica mattina).\nEconomia.\nCaratteristica predominante dell'economia di questo piccolo comune \u00e8 l'agricoltura, pi\u00f9 specificatamente la viticultura. Dai suoi vigneti nascondono vini pregiati: ci si trova infatti in una zona fortemente vocata nella coltivazione di pinot nero, pinot grigio, moscato.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31161", "revid": "238230", "url": "https://it.wikipedia.org/wiki?curid=31161", "title": "Gravellona Lomellina", "text": "Gravellona Lomellina (\"Graval\u00f9na\" in dialetto locale) \u00e8 un comune italiano di abitanti della provincia di Pavia in Lombardia. Si trova nella Lomellina nordorientale alle porte di Vigevano, nella pianura alla destra del Terdoppio.\nStoria.\nRitrovamenti archeologici fanno risalire i primi insediamenti nella zona alla tarda et\u00e0 del bronzo, contemporanea della cultura di Golasecca(ovvero pre-celtica). Il toponimo potrebbe risalire agli etruschi, per via del suffisso \"ona\", o per il prefisso \"grava\" (ghiaiosa), inteso nel senso di greto alluvionale. Sono presenti anche tracce di insediamenti abitativi risalenti al VII secolo, ovvero all'epoca dei Celti, nell'et\u00e0 del ferro. Ben visibile anche nella toponomastica \u00e8 invece la presenza romana, testimoniata, tra l'altro, dalla scoperta di due sarcofagi e di un ponte. Secondo la tradizione locale, il cartaginese Annibale avrebbe sostato prima dello scontro vittorioso contro Scipione, padre di Publio Cornelio Scipione Africano nella famosa battaglia sul fiume Ticino in un accampamento tra Gravellona, Cassolnovo e Piccolini, (odierna frazione di Vigevano). Numerose monete, risalenti perlopi\u00f9 all'epoca imperiale (intorno al 20 a.C.), testimoniano la presenza di un insediamento stabile gi\u00e0 nella prima et\u00e0 imperiale.\nDurante l'alto medioevo il paese dipendeva dal vescovo di Novara, che lo infeud\u00f2 a Ingone, il quale deteneva di fatto potere esecutivo. Risale a quest'epoca un edificio fortificato (il castello), dotato anche di una basilica, risalente al secolo X. A lungo conteso durante l'et\u00e0 comunale tra Novara e Milano. Distrutto una prima volta da Berengario, fu raso al suolo nuovamente dai Visconti non pi\u00f9 tardi del 1361, e di esso rimane il nome del rione, alcune mura ed un edificio recante alcuni medaglioni di terracotta.\nFeudo di Cavallazzi e Tornielli, Nel 1152 il re Federico I detto Barbarossa conferm\u00f2 il possesso del feudo a Manfredo - Cavalcasella - della famiglia Barbavara, possesso confermato nel 1467 a Marcolino Barbavara. I Barbavara erano originari della Valsesia, e gi\u00e0 feudatari (come risulta in un editto di Carlo Magno nell'811) di Pallanza e di altri paesi sul Lago Maggiore. Caso raro di stabilit\u00e0, la signoria dei Barbavara si prolung\u00f2 per secoli, fino all'abolizione del feudalesimo (1797). Da loro prese nome la principale frazione del comune.\nGravellona pass\u00f2 sotto il controllo di Pavia probabilmente nel 1164, e nel 1250, nell'elenco delle terre pavesi, appare come \"Gravalona\".\nNel 1332 il castello di Gravellona risulta per\u00f2 propriet\u00e0 dei conti Cavallazzi, i quali, assieme ai Barbavara e ai Tornielli, sono i pi\u00f9 antichi feudatari di Gravellona. Nel 1581, la popolazione gravellonese si attestava sui 1000 abitanti.\nNel 1532 Gravellona (che nel frattempo era ritornata al Contado di Novara) fu unita alla nuova provincia del \"Contado di Vigevano\" o Vigevanasco.\nNel 1743, con il Vigevanasco, fu assorbita dai domini piemontesi dei Savoia, cui gi\u00e0 dal 1707 apparteneva la Lomellina. Nel 1818 il Vigevanasco fu riunito alla Lomellina.\nTerreno di scontri durante le guerre di indipendenza (non distante fu combattuta la Battaglia della Sforzesca), nel 1859 entr\u00f2 a far parte della provincia di Pavia, recentemente sottratta agli Austriaci nella Seconda Guerra d'Indipendenza.\nDal punto di vista ecclesiastico, per\u00f2, Gravellona \u00e8 storicamente appartenuta alla diocesi di Novara e non alla diocesi di Vigevano; solo dal 1817 al 1829 Gravellona \u00e8 appartenuta a Vigevano, per poi essere ceduta nuovamente a Novara in cambio di Sozzago. Il 26 giugno 2016 con apposito decreto la Congregazione per i vescovi, prendendo atto delle mutate condizioni storiche e delle esigenze attuali, ha stabilito che la diocesi di Novara cedesse a Vigevano la parrocchia di Gravellona Lomellina e che Vigevano restituisse a Novara la parrocchia di Sozzago.\nSociet\u00e0.\nEvoluzione demografica.\nA fine dicembre 2010, la popolazione gravellonese si compone di 2651 abitanti, nel dicembre 2011 la popolazione si attesta a 2710 abitanti, mentre nel novembre 2014 si conferma una lieve crescita demografica, con una popolazione di 2.748 abitanti.\nEconomia.\nIl principale settore dell'economia gravellonese (come tra l'altro dei comuni limitrofi della Lomellina) \u00e8 l'agricoltura. In particolar modo una intensissima risicoltura, coltivazione garantita dall'apporto idrico in particolare del Canale Quintino Sella e del Terdoppio. In particolare, le qualit\u00e0 di riso coltivate in maggior parte sono il Carnaroli, l'Arborio ed il Baldo superfino. Ad affiancare la coltura del riso, \u00e8 presente anche la pioppicultura e la coltivazione del mais.\nDa segnalare inoltre la presenza di una piccola zona artigianale.\nMonumenti e luoghi d'interesse.\nArchitetture religiose.\nChiesa della Beata Vergine Assunta.\nLa chiesa della Beata Vergine Assunta, che sorge nella piazza principale del paese, fu terminata il 17 aprile 1617 al posto della precedente chiesa (dedicata a S. Maria). Rivolta ad occidente, ha al suo interno un altare maggiore in marmo policromo, tre cappelle con santi sul lato destro e due sul lato sinistro, con l'ingresso per la Cappella del Crocifisso. La facciata \u00e8 stata rimodellata su modello tardo-ottocentesco in uno stile pseudo-barocco. Il pavimento \u00e8 stato realizzato a mosaico. In questa chiesa sono conservate le reliquie di San Faustino martire, patrono del paese, traslate in questo luogo nel 1850, dalle catacombe di Santa Ciriaca a Roma.\nL'altare maggiore, il coro a doppio ordine in noce e il tempietto marmoreo sovrastato da quattro angeli e da candelieri risalgono al 1775 circa. Gli angeli sono stati restaurati nel 1958 da Don Gilio Masseroni.\nLa chiesa ha una pianta a tre navate. Nella navata destra (rispetto all'ingresso) \u00e8 dotata di tre cappelle: la Cappella di San Giovanni Bosco (presso la quale sono inumate le spoglie dei benefattori Marco Bellini e Giuseppina Tornielli), la Cappella del Sacro Cuore e quella di San Giuseppe. Le statue che decorano gli altari provengono dalla scuola d'Arte di Ortisei in Val Gardena. Nell'altra navata, oltre a un piccolo battistero affrescato e racchiuso da una cancellata ferrea, sono presenti la Cappella esterna del Crocifisso, la Cappella della B.V. del Carmine e del S. Rosario, con annessa la cappella contenente il corpo del patrono S. Faustino, separato da essa da una cancellata in ferro battuto. Lo scurolo \u00e8 stato realizzato da Don Giuseppe Silva nel 1886. Il soffitto della chiesa \u00e8 realizzato con volte a botte nella navata destra e a crociera nella navata sinistra e centrale, affrescate con figure di santi, cos\u00ec come nella parte centrale del tetto. Sopra l'altare maggiore, vi \u00e8 un affresco raffigurante .\nNel 1884 la facciata della Chiesa fu rifatta, cos\u00ec come il sagrato in granito, opera dell'Architetto Don Ercole Marietti.\nLa facciata fu rifatta nuovamente (com'\u00e8 visibile attualmente) e inaugurata nel 1933, commissionato dal parroco Don Domenico Fonio, opera dell'architetto Giovanni Lazanio di Novara, conservando lo stile barocco. Le statue in pietra che adornano la facciata (restaurate negli anni 2000) sono state realizzate da Giuseppe Martelli, i graniti originari dell'Ossola mentre le tre porte lignee in noce furono realizzati dai gravellonesi Corsico, Mantegazza e Travaglino.\nSempre al 1933 risale la pavimentazione a mosaico.\nL'interno della chiesa \u00e8 stato restaurato nel 1999 per volere del parroco don Camillo Colli.\nCappella del Crocifisso.\nLa Cappella del Crocifisso, facente parte della chiesa parrocchiale della Beata Vergine Assunta, conserva al suo interno un crocifisso ligneo e l'urna con una statua (lignea anch'essa e fatta restaurare da Don Sergio Bagliani) del \"Signore deposto dalla Croce\", opera di anonimo, che viene portata nella tradizionale processione per le vie del paese alla sera del venerd\u00ec santo. All'esterno sono ancora visibili, nonostante i segni del tempo, alcune pitture murarie.\nSantuario di San Zenone (la Madonna di San Zeno).\nIl Santuario della Madonna di San Zeno sorge sopra un'antica chiesetta, risalente a prima dell'anno mille (ma le prime notizie del santuario risalgono al 1347) e ricostruita interamente nel Settecento. La chiesa antecedente era dedicata a San Zenone, allora invocato come protettore dalla peste, e in essa veniva venerata un'immagine della Madonna, di un autore anonimo.\nL'edificio, di forma ottagonale e in stile settecentesco (1762), presenta sfumature di ispirazione bramantesca e richiama l'Oratorio di San Biagio in Rossate.\nPresso questo santuario \u00e8 inoltre venerata Maria Bambina (da qui il duplice toponimo con cui \u00e8 noto il santuario). Il Santuario presenta, al suo interno, due opere di particolare valore estetico: una pala d'altare raffigurante Sant'Anna e Maria Bambina incoronate ed un Cristo in croce, vero capolavoro dell'arte scultoria anatomica. Interessante \u00e8 anche la pala dell'altare di San Zeno. Il santuario sorge in prossimit\u00e0 del cimitero del paese.\nNel corso di alcuni restauri tardo-ottocenteschi, \u00e8 stata manomessa l'immagine originale della \"Madonna col Bambino\", avanzando l'ipotesi che il dipinto potesse rappresentare \"S.Anna con Maria Bambina\".\nNei pressi del Santuario, la seconda domenica di settembre, viene celebrata la Festa della Madonna di San Zeno.\nA partire dal 2013 \u00e8 stato avviato un restauro per opera di Don Sergio Bagliani e Don Gilio Masseroni. Nel settembre 2014 \u00e8 terminato il restauro dell'interno della chiesa, che ne ha esaltato i colori pastello dei marmi policromi rosa ed in particolare la volta celeste, oltre alle numerose nicchie trompe l'oeu che ne alleggeriscono la struttura.\nChiesa di San Lino.\nLa chiesa di San Lino (oggi sospesa al culto) \u00e8 sorta alla fine del Cinquecento (risulta gi\u00e0 attiva nel 1596), adiacente al Convento dei Frati Agostiniani Scalzi (ora abitazione privata), che si occupavano di celebrare messa. La chiesa era dedicata a S.Lino Papa, successore di San Pietro. Essa si compone di tre navate, e in passato era dotata di 5 altari, di cui uno marmoreo. Con la soppressione degli Ordini Religiosi fatta dopo la conquista di Napoleone nel 1804, i frati cessarono il loro servizio e la chiesa divent\u00f2 di propriet\u00e0 del Comune. Fu restaurata nel 1959, e utilizzata per alcune funzioni religiose fino agli anni ottanta. , ora viene aperta durante la Festa dell'Arte e viene utilizzata come mostra-mercato permanente di oggetti ritrovati. Viene aperta la prima domenica di ogni mese.\nChiesa di Sant'Eustachio.\nLa chiesa di Sant'Eustachio nella frazione Barbavara risale al Seicento, contiene un affresco quattrocentesco raffigurante la crocifissione, traslato nella chiesa dal refettorio dei convento, recentemente restaurato. Opera probabilmente dovuta a Tommasino da Mortara.\nOratorio San Faustino.\nEretto nel 1914, l'oratorio nacque come un salone per le attivit\u00e0 ricreative dei giovani del paese, grazie allo sforzo congiunto di Don Fonio, di Don Gino Barbavara e Adolfo Nicola. Nel 1934 fu creata una villetta come residenza per l'assistente ecclesiastico. Dal 1949 fu restaurato e fu allargato con la Sala di Proiezione (oggi Teatro) San Faustino. Nel 1954 il terreno (possesso della famiglia Nicola) fu ceduto tramite usucapione alla Parrocchia. Sempre risalente al 1954, fu costruita la Statua votiva della Madonna, come ricordo per la visita della Madonna Pellegrina.\nOggi l'Oratorio (affiliato all'ANSPI) viene gestito interamente da volontari.\nTeatro San Faustino.\nIl teatro San Faustino, adiacente all'oratorio (circolo ANSPI), .\nIl teatro, a platea frontale, pu\u00f2 ospitare 150 spettatori.\n (il primo film proiettato \u00e8 stato \"Gran Premio\"), \u00e8 ancora in attivit\u00e0 per quanto riguarda gli spettacoli teatrali.\nArchitetture civili.\nGiardino e Villa dei conti Barbavara.\nIl giardino, risalente al Settecento, opera di un architetto inglese ignoto e tuttora dimora privata degli eredi dei conti, \u00e8 parco all'inglese di sette ettari di superficie, uno dei pi\u00f9 grandi della Provincia di Pavia e che contiene anche un laghetto di circa 84\u00a0m\u00b2. Nel giardino vi sono due edifici, una villa settecentesca, collocata su una collina al centro del giardino, ed un palazzo ottocentesco.\nLa villa settecentesca \u00e8 composta di una casa colonica e di una torre a pianta circolare alta 30 metri. La casa con la torre, costruita sopra a un edificio preesistente, contiene un salone delle feste con cantoria. L'edificio sembra essere concluso in epoche diverse.\nLa torre fu utilizzata a scopo bellico, per avvistare gli austriaci durante la seconda Guerra d'Indipendenza.\nNel 1870 la famiglia Barbavara si sposta dalla casa con torre verso la villa nelle prossimit\u00e0 della piazza, e adibisce la vecchia villa a fattoria.\nLa casa con torre \u00e8 stata restaurata nel 1990 e nel 2013, ed \u00e8 visitabile durante la Festa dell'Arte (durante la quale ospita anche un concerto ambientale).\nAll'interno del giardino \u00e8 presente anche una serra ed un recinto per daini.\nScuole elementari Pietro Delucca.\nDevono il loro nome al Cav. Pietro Delucca che lasci\u00f2 parte dei suoi beni per la costruzione della scuola. Realizzate su progetto del Geom. Pio Barb\u00e8, i lavori (iniziati nel 1882) terminarono nel 1885. L'edificio \u00e8 ancora la sede della scuola primaria, ospita 8 classi scolastiche e nel 2015 ha subito alcune modifiche per la messa in sicurezza. Si accede alle scuole attraverso il cortile del Municipio. L'edificio, di due piani, gode di un ingresso con ampie vetrate. La facciata \u00e8 alleggerita da archi a tutto sesto e da finestre bifore al primo piano.\nAsilo infantile Figari.\n\u00c8 il pi\u00f9 antico edificio scolastico, ancora in uso, della provincia di Pavia. Fu costruito grazie alla donazione del Cavaliere Agostino Figari, e fu inaugurato nel 1879. Tuttora \u00e8 sede della scuola d'infanzia. \u00c8 stato ampliato nel 2011, con una nuova sezione, mentre nel 2014-2015 \u00e8 stata decorata con riproduzioni di quadri dell'Ottocento italiano. \nOspedale Bellini - Silva.\n Venne fondato nel 1832 dal Conte Marco Bellini e dalla Contessa Giuseppina Tornielli (che finanziarono anche altre infrastrutture, come il Liceo Tornielli Bellini a Novara), e portato a termine da Giuseppe Silva. Tuttora sede della casa di riposo.\nSociet\u00e0 di Mutuo Soccorso.\nLa sede della societ\u00e0 di mutuo soccorso fu costruita nel 1905, al posto di una \"casa della prevostura\" ceduta dal conte Giuseppe Cesare Barbavara di Gravellona, per le necessit\u00e0 sociali degli operai e dei contadini dell'inizio del Novecento.\nDi particolare interesse, al primo piano della struttura, il teatro (ora Sala delle Feste). Restaurato nel 2005, in occasione del centenario della Fondazione, il teatro \u00e8 a pianta esagonale con uno spalto sorretto da sei colonnette ferree. Lo stile liberty con cui \u00e8 stato costruito l'edificio si pu\u00f2 notare dai lucernari tondi ferrei che illuminano il teatro, e dalle decorazioni (in particolare l'affresco sul soffitto della sala del teatro). Su un lato dell'ottagono vi \u00e8 un piccolo palco tondeggiante.\nParco dei Tre Laghi.\nProgettato nel 1993, e aperto nel 2006, il parco \u00e8 uno dei pi\u00f9 grandi parchi comunali del pavese, con i suoi 232.000\u00a0m\u00b2.\nOspita al suo interno alcune riproduzioni di strutture pre-celtiche, tra cui un dolmen e una riproduzione di un Cromlech, un calendario astronomico pre-celtico. Ospita un totem di ispirazione futurista (opera dell'artista Libero Greco) che rappresenta gli animali tipici della Lomellina, la rana, un pesce d'acqua dolce, l'airone, la zanzara. Tutte queste opere sono state realizzate durante le Feste dell'Arte.\nCome dice il nome, il parco \u00e8 composto da tre laghi, (il lago della Volpera, il lago dei Pescatori e il lago delle Streghe, adibito a riserva naturale).\nDal 2013, nel primo weekend di maggio, ospita la manifestazione \"il Fiore ed il Lago\", mercato florovivaistico con annesse molte attivit\u00e0 di intrattenimento.\nIl primo plenilunio di giugno il parco ospita l'evento \"Notte delle Anime\". Il parco viene aperto ai visitatori la sera, ed \u00e8 possibile passeggiare al chiaro di luna, spesso imbattendosi nelle lucciole, oltre a godere di alcuni spettacoli ambientati.\nArchitettura agricola.\nIl territorio di Gravellona Lomellina ha numerosi edifici un tempo utilizzati per l'agricoltura e ora ricordo storico, come per esempio il mulino ad acqua e le cascine presenti sul territorio.\nCultura.\nPaese d'arte.\nGravellona Lomellina \u00e8 conosciuto in Lomellina come \"paese d'arte\" per gli affreschi e murales che decorano le case, le cabine elettriche trasformate con occhi e orecchie, gli artistici paletti delle piste ciclabili, le figure in ferro battuto sui tetti, i mosaici sui marciapiedi e altri elementi decorativi realizzati in vari materiali e posizionati nel paese. Questa decorazione artistica, che richiama soprattutto alla natura agricola del paese, \u00e8 iniziata nel 1992 alla frazione Barbavara per poi estendersi a Gravellona.\nOgni anno, le prime settimane del mese di giugno, a partire dall'anno 1996, viene organizzata la \"Festa dell'Arte\".\nLa festa coinvolge tutto il paese, e per ogni edizione viene installata una differente opera artistica nel paese.\nLa Festa dell'Arte \u00e8 nata come mostra tematica all'aperto, con 70 murales (molti dei quali perduti) presso la frazione Barbavara, ispirandosi ad un'analoga esperienza del 1956 nel comune di Arcumeggia nel Varesotto.\nArt'\u00e8 - museo d'arte a cielo aperto.\nA partire dall'edizione 2012 della Festa dell'Arte, sono state installate molteplici riproduzioni per le vie del paese, che riproducono opere pittoriche dell'Ottocento italiano\nFesta del Fiore e del Lago.\nDal 2013, nel primo weekend di maggio, il Parco dei Tre Laghi ospita la manifestazione \"il Fiore ed il Lago\", mostra mercato florovivaistica con annesse molte attivit\u00e0 di intrattenimento, ad ingresso gratuito. Sono presenti florovivaisti provenienti da molte regioni italiane.\nIl mercato, oltre alla rivendita di piante e fiori, anche l'approvvigionamento di piccole attrezzature da giardinaggio, nonch\u00e9 di prodotti alimentari tipici della zona \n.A fare da contorno all'iniziativa, sono presenti alcuni laboratori didattici per ragazzi ed intrattenimenti all'aria aperta.\nFestivit\u00e0 cristiane.\nLe principali festivit\u00e0 di natura cristiana sono tre.\nCuriosit\u00e0.\nIl comune di Gravellona Lomellina ospita una gatta, Marina, nota con l'appellativo di \"Gatta Sindaco\".\nLa gatta ha concelebrato matrimoni ed \u00e8 valsa al Comune il premio Bastet per la diffusione della Cultura del Gatto.\nGeografia antropica.\nFrazioni.\nLa frazione di Gravellona Lomellina \u00e8 Barbavara.\nCascine.\nLe cascine sul territorio gravellonese sono:\nInfrastrutture e trasporti.\nGravellona Lomellina \u00e8 collegata al capoluogo lomellino Vigevano (dotato di una stazione ferroviaria sulla linea Alessandria-Mortara-Milano) dalla SP 192, che si dirama verso Cassolnovo e Cilavegna. Gravellona \u00e8 inoltre collegata ai comuni piemontesi di Tornaco, tramite la SP 54 e Borgolavezzaro (dotato di una stazione ferroviaria lungo la linea Novara-Alessandria) tramite la SP 104.\nGravellona \u00e8 collegata tramite autolinee, lungo la linea Mortara-Vigevano, la Gravellona-Cassolnovo-Vigevano e la Novara-Cilavegna.\nSport.\nLe realt\u00e0 sportive gravellonesi sono composte da gruppi volontari, fra i quali:"}
{"id": "31162", "revid": "2056951", "url": "https://it.wikipedia.org/wiki?curid=31162", "title": "Gropello Cairoli", "text": "Gropello Cairoli (\"Gr\u00fcp\u00e9\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina orientale, a breve distanza dal ciglio del terrazzo che domina la valle alluvionale del Ticino.\nLa citt\u00e0 di Gropello Cairoli, divenuta tale per meriti storici, \u00e8 principalmente raccolta intorno alla ex strada statale 596 (detta \"dei Cairoli\") che conduce a Pavia, molto frequentata soprattutto a causa della presenza del casello autostradale sulla A7. Il paese costituisce uno dei pochi esempi in Europa di \"strassendorf\" (paese sviluppatosi lungo una strada) medievale. Nel 2000 \u00e8 stata inaugurata la tangenziale che devia il traffico dal centro cittadino.\nCaratteristica di Gropello Cairoli \u00e8 la presenza di due chiese, San Rocco e la parrocchiale dedicata a San Giorgio, che delimitano da est ad ovest la via principale.\nIl prodotto pi\u00f9 tipico \u00e8 il Biscotto \"Il Cairoli\" prodotto da quattro forni del paese con farina di riso, frumento, mais, zucchero, uova, lievito e poche gocce di limone per ricordare la spedizione di Garibaldi in Sicilia.\nStoria.\n\"Graupellum\" o \"Ripelium\" \u00e8 noto fin dal IX secolo; era una \"curtis\" fiscale che il re Berengario I concesse nel 900 al suo fedele Folcuino detto Vasingone. Era forse gi\u00e0 allora difeso da un castello. Nel secolo seguente ne erano signori Bernardo (conte di Parma e dal 996 di Pavia) e la moglie Rolinda (figlia naturale del re Ugo) che, riottenutolo dopo una confisca dall'Imperatore Ottone II, lo donarono alla canonica della Ss. Trinit\u00e0 di Pavia, da loro fondata. Probabilmente faceva parte dei domini di Pavia ancor prima che la citt\u00e0, nel XII secolo, sconfitti i conti palatini di Lomello, ne annettesse i territori (la Lomellina); nell'ambito di tali domini comunque Gropello fu incluso nel distretto della Lomellina. Cadde ben presto sotto la signoria dei Beccaria, un ramo dei quali prese nome da questo paese; ne fu investito nel 1437 Pietro Visconti, di un ramo secondario della illustre casata, per eredit\u00e0 della madre Orietta Beccaria.\nI Visconti di Breme e Gropello tennero poi, divisi in pi\u00f9 rami, la consignoria del feudo nei secoli seguenti (essa comprendeva anche Zerbol\u00f2 e Carbonara al Ticino). Il feudo fu ereditato, almeno in parte, dai Lonati Visconti, da cui pass\u00f2 per matrimonio al conte Lorenzo Taverna. Dopo la fine del feudalesimo (1797) i Taverna restavano proprietari del castello e di una vasta tenuta, che vendettero nel 1845 al chirurgo e professore universitario pavese Carlo Cairoli.\nCarlo Cairoli fu il padre degli otto fratelli Cairoli, eroi del Risorgimento italiano. In loro onore il comune prese il nome attuale nel 1888. Grande amico di uno dei fratelli, Benedetto Cairoli, fu un altro insigne cittadino di Gropello, il filosofo Carlo Cantoni, studioso di Kant (insignito della laurea post mortem dall'universit\u00e0 di Konisberg proprio per gli studi su Kant) e senatore del Regno dal 1898. A lui si deve la costruzione della ferrovia . \u00c8 ancora intatta la casa natale che ora ospita una guesthouse ai piani superiori mentre le sale affrescate del pian terreno e il parco secolare sono riservate ad eventi e ricevimenti. \nIl giorno 3 maggio 2011 Gropello Cairoli \u00e8 stata nominata \"citt\u00e0 per meriti storici\", ed in occasione dell'evento \u00e8 stata apposta una targa commemorativa sul fronte del municipio.\nNatura.\nBosco Barbieri.\nNel territorio comunale si trova il \"Bosco Francesco Barbieri\", situato in prossimit\u00e0 del centro abitato e ai piedi del terrazzo che delimita la valle del Ticino. Ha un'estensione di 16 ettari ed \u00e8 costituito da una zona umida boscata, con una buona presenza di ontano nero \"Alnus glutinosa\", un habitat di rilevante interesse comunitario ai sensi della Direttiva Habitat. Il bosco \u00e8 stato acquisito dal Parco del Ticino grazie a una donazione in memoria dello zoologo Francesco Barbieri, prematuramente scomparso nel 2001.\nSan Massimo.\nLa Riserva S.Massimo \u2013 che si estende su una superficie di circa 460 ha ed \u00e8 classificata Sito di Importanza Comunitaria IT 2080015 \u201cSan Massimo\u201d \u2013 \u00e8 caratterizzata dalla presenza delle ultime importanti estensioni di boschi igrofili di Ontano nero (alneta) della Pianura Padana.\nSito di Interesse Comunitario (SIC) dal 2004, e una parte di questo riconosciuta successivamente Zona a Protezione Speciale (ZPS) \u2013 grazie alla variet\u00e0 degli ecosistemi che ospita \u2013 la Riserva San Massimo \u00e8 anche un\u2019importante azienda agricola che produce mais e riso. Gli spazi naturali sono intervallati da aree agricole, filari di piante da frutto, ma anche da marcite e pioppeti. L\u2019alneta ospita una garzaia che conta circa 1.000 aironi, fra garzette e nitticore. Sono presenti anche aironi cenerini, aironi bianchi maggiori ed aironi rossi osservabili nelle risaie e nelle piccole aree umide alla ricerca di prede.\nVia Francigena.\nNel territorio comunale e lungo l'abitato passa il percorso storico della Via Francigena in Lombardia, proveniente da Garlasco e successivamente dirigentesi verso Villanova d'Ardenghi.\nSport.\nLe due squadre di calcio \"storiche\" del paese, l'AC Gropello e l'US S.Giorgio, si sono unite nel 2009 per dare vita ad un'unica societ\u00e0, l'ASD Gropello S.Giorgio (colori sociali bianco e viola). Nella stagione sportiva 2010-11, concluso il proprio campionato in testa al girone W di Seconda Categoria con 66 punti, a pari merito con la Sartiranese, disput\u00f2 lo spareggio per il primo posto contro quest'ultima, in data domenica 15 maggio 2011, al campo sportivo comunale di Sannazzaro de' Burgondi.\nLa partita termin\u00f2 5-3 ai rigori (1-1 dopo i tempi supplementari) per l'ASD Gropello S.Giorgio, che per la prima volta centrava la promozione diretta in Prima Categoria, mantenuta sia l'annata successiva, al termine dello spareggio play-out in due partite con il Gambol\u00f2, che nel torneo 2012-2013, quando l'ottavo posto finale in classifica in tale serie aveva rappresentato il punto pi\u00f9 alto mai raggiunto dal calcio gropellese. Retrocessa l'anno seguente, e poi scivolata in Terza Categoria al termine della stagione 2015/2016, l'A.S.D, Gropello San Giorgio ha ricominciato a risalire la china grazie al successo nei playoff-promozione del 21 maggio 2017. Contemporaneamente, a Gropello Cairoli si \u00e8 affermata e consolidata una rappresentativa di calcio femminile che, dopo un anno \"di rodaggio\" nei tornei C.S.I., \u00e8 passata ai campionati regionali lombardi della F.I.G.C., conquistando la promozione in serie C nel maggio 2016 (aggiudicandosi lo spareggio playoff con l'Alto Verbano di Luino) e mantenendo la categoria l'annata successiva.\nLa Farmabios Sisa Volley Gropello, squadra locale di pallavolo femminile, creata nel 1999 e, dopo numerose promozioni, vincitrice del proprio raggruppamento e del titolo di campione regionale di Lombardia di serie C nella stagione 2010/011, si conferm\u00f2 ad alti livelli pure al debutto nel campionato nazionale di serie B2, chiudendo al terzo posto nel suo girone (B) ed arrivando quindi sino alle semifinali dei play-off per l'ascesa in serie B1, dove cedette al Volley Pinerolo solo al termine di due combattutissime partite. La stella della formazione gropellese era la centrale Sara Caroli, ex giocatrice della Pallavolo Villanterio e di altre compagini di serie A. Sfiorati i playoff nell'annata successiva (2012/2013), la squadra cedette i diritti della serie B per ripartire dalle categorie minori, dove tuttora milita."}
{"id": "31164", "revid": "219110", "url": "https://it.wikipedia.org/wiki?curid=31164", "title": "Bulletin board system", "text": "Un BBS (o Bulletin Board System) \u00e8 un sistema telematico che consente a computer remoti di accedere ad un elaboratore centrale per condividere o prelevare risorse. Il sistema \u00e8 stato sviluppato negli anni 1970 e ha costituito il fulcro delle prime comunicazioni telematiche amatoriali, dando vita alla telematica di base. Tra le novit\u00e0 consentite dai sistemi BBS, le principali furono la messaggistica e file sharing centralizzato.\nIl termine nell'uso moderno, soprattutto in giapponese, indica anche i forum, i guestbook e i newsgroup su Internet.\nStoria.\nIl primo BBS fu \"Community Memory\" del 1973 con modem a 110 baud. \"Community Memory\" fu creata da Efrem Lipkin, Mark Szpakowski e Lee Felsenstein, inventore dell'Osborne 1. Ne seguirono altri: AGHusa, che ebbe nodi in tutto il Nord America ma sempre a livello pionieristico, e in seguito \"Computer Bulletin Board System\" (CBBS) con il sistema BBcode. Creato da due studenti dell'Universit\u00e0 di Chicago, Ward Christensen e Randy Suess, fu messo online il 16 febbraio 1978 a Chicago. Il servizio consentiva al computer di trasmettere e archiviare i messaggi degli utenti: fu una forma pionieristica di servizio distribuito. CBBS fu distribuito da Christensen e Suess in forma open source, che all'epoca era il modello di distribuzione convenzionale.\nI primi modem degli anni 1980 avevano una velocit\u00e0 di 110 oppure 300 baud e permettevano comunicazioni estremamente lente, ma verso il 1985 l'introduzione del modem a 1200 bps consent\u00ec una trasmissione dati accettabile, dando cos\u00ec il via alla crescente popolarit\u00e0 dei BBS. La maggior parte delle informazioni era presentata in formato ASCII (talvolta reso pi\u00f9 gradevole con i codici escape ANSI); dopo l'avvento del formato GIF cominci\u00f2 a essere inserita anche della grafica che, a sua volta, incidendo pesantemente sulla banda necessaria, aument\u00f2 la richiesta di modem pi\u00f9 veloci. Tuttavia i modem analogici rimasero sempre alla portata di una ristretta fascia di utenti, a causa del costo elevato.\nI limiti dell'interesse di un BBS frequentato solo da poche persone di una ristretta area geografica vennero superati con la nascita di reti di BBS. I BBS aderenti alla stessa rete scambiavano fra loro (la notte, quando le tariffe telefoniche erano basse) tutti i messaggi scritti dagli utenti. In questo modo l'utente aveva l'impressione di usare un solo grande BBS diffuso in tutto il pianeta, e con moltissimi pi\u00f9 utenti di qualunque singolo BBS. La prima rete del genere fu FidoNet, che arriv\u00f2 ad avere decine di migliaia di nodi. Venne imitata da altre reti pi\u00f9 piccole ma specializzate su temi specifici.\nCon la crescita di Internet della met\u00e0/fine degli anni 1990, la popolarit\u00e0 dei BBS cal\u00f2 rapidamente. Attualmente, molti di essi sono connessi a Internet e possono essere letti tramite un comune browser web.\nCome tutte le forme di mezzi di comunicazione di massa, alcuni BBS sono stati usati anche per distribuire pornografia e software copiato illegalmente. Alcuni BBS comprendevano diversi livelli di accesso, per permettere l'accesso ai contenuti pornografici o illegali solo ad alcuni utenti (anche dietro pagamento).\nI BBS, pur se tuttora esistenti, fanno quindi ormai parte del passato, soppiantati da Internet, all'interno della quale sono comunque oggi disponibili mezzi di comunicazione libera, come per esempio Freenet e I2P.\nCaratteristiche.\nUn tipico BBS \u00e8 composto da:\nAlcuni BBS permettono l'accesso attraverso telnet per rendere disponibili i contenuti anche attraverso Internet, tramite l'uso di un server telnet e un driver virtuale FOSSIL:\nSolitamente, un software BBS \u00e8 composto da:\nAltri componenti opzionali sono:\nUn BBS \u00e8 spesso dotato di un software di posta per interfacciarsi con una rete, come per esempio FidoNet. Sistemi di posta elettronica comunemente usati includono:\nUtilizzo.\nIl BBS \u00e8 anche stato utilizzato negli Anni 1990, in alternativa ai modem, il protocollo a commutazione di pacchetto X.25 e relativo dispositivo di connessione in grado di multiplexare pi\u00f9 connessioni logiche su di un'unica connessione fisica.\nI movimenti che diedero vita ai concetti di shareware e software libero sono nati nei BBS, attraverso lo scambio di software non protetto da limitazioni di copia, come per esempio PKZIP e le demo di \"Wolfenstein 3D\" e \"Doom\" (giochi divenuti celebri proprio grazie alla loro diffusione libera). Per gestire o utilizzare un BBS erano necessarie conoscenze tecniche pi\u00f9 elevate della media e attrezzature particolari, il che rendeva solitamente i BBS regno di appassionati ed esperti: i BBS furono quindi la via di comunicazione preferenziale di tre generazioni di hacker."}
{"id": "31165", "revid": "2207", "url": "https://it.wikipedia.org/wiki?curid=31165", "title": "Bulletin Board System", "text": ""}
{"id": "31167", "revid": "123196864", "url": "https://it.wikipedia.org/wiki?curid=31167", "title": "Landriano", "text": "Landriano (\"Landri\u00e0n\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese nordorientale, al confine con la citt\u00e0 metropolitana di Milano, sulla sponda sinistra del Lambro meridionale, che qui forma un'isoletta su cui sorge l'antico \"Castello\".\nStoria.\nLandriano, noto fin dall'XI secolo, apparteneva al territorio milanese, e precisamente al monastero di Sant'Ambrogio di Milano. Ebbe signori locali, che dal luogo presero il nome di Capitani di Landriano o Landriani. Nel 1396 Gian Galeazzo Visconti don\u00f2 molti fonsi agricoli a Landriano alla Certosa di Pavia. Nel 1522 subentrarono come feudatari i Taverna di Milano, Conti di Landriano, fino all'abolizione del feudalesimo. Ai tempi dello scontro tra l'imperatore Federico Barbarossa e i comuni lombardi, Landriano fu teatro di importanti avvenimenti ed ospit\u00f2 pi\u00f9 volte lo stesso Barbarossa che fece ricostruire il castello e lo stesso paese, facendone un vero e proprio borgo.\nGuerra della Lega di Cognac.\nLa battaglia di Landriano, che ebbe luogo il 21 giugno 1529 in un'area compresa tra le Case alla Porta e la cascina Maiera lungo la strada intercomunale per Zibido al Lambro, pi\u00f9 precisamente sulla sponda sinistra del fiume Lambro, nell'area dell'attuale \"Camp a Bass\", durante la Guerra della Lega di Cognac (una delle guerre d'Italia), segn\u00f2 la fine delle ambizioni di Francesco I verso Milano. Quanto al suo avversario, Carlo V, che era stato eletto imperatore, ma non era ancora stato incoronato dal Papa, pot\u00e9 ottenere la sua consacrazione a Bologna tra il 22 e il 24 febbraio 1530, grazie a questa vittoria e strappare alla Francia l'umiliante trattato di Barcellona (29 giugno 1529). Questa sconfitta port\u00f2 alla firma della Pace di Cambrai. Le principali cause della sconfitta dei francesi furono la defezione del capitano genovese Andrea Doria, che entr\u00f2 al servizio degli imperialisti, e il fallimento dell'assedio di Napoli (1528), a seguito delle peste le cui vittime furono, tra gli altri, il generale francese Lautrec e Pietro Navarro. Durante la battaglia i Lanzichenecchi non combatterono a fianco dei Francesi e si rifiutarono di prendere parte alla battaglia perch\u00e9 da molto tempo non venivano pagati, per questo i Francesi vennero sconfitti rovinosamente e tentarono di salvarsi abbandonando le armi e tentando di attraversare il fiume Lambro a nuoto che per\u00f2 in quei giorni era in piena. Una di queste armi venne trovata dopo la Seconda Guerra Mondiale: un'alabarda di ferro ossidata ma ancora in buone condizioni. L'alabarda \u00e8 stata esaminata da un esperto ed \u00e8 risultata di produzione tedesca e forse appartenente ad un caporale o un furiere.\nEta' moderna.\nLandriano appartenne fino al 1786 alla provincia del Ducato di Milano, nel cui ambito faceva parte della pieve civile di San Giuliano; nel 1786 venne assegnato alla Provincia di Pavia nell'ambito delle riforme illuministe dell'imperatore Giuseppe II. Nel 1872 al comune di Landriano fu unito quello di Pairana.\nIl tesoro di Landriano.\nNel 1897 alcuni operai intenti a lavorare in una cava di sabbia sulle rive del Lambro meridionale (presso la cascina Grassa, dietro il castello di Landriano) trovarono per caso alcuni oggetti preziosi e precisamente:\nQuesti gioielli secondo gli archeologi risalgono all'arte degli ostrogoti e probabilmente appartenevano a un personaggio molto importante di questo popolo. Il tesoro \u00e8 conservato oggi al civico museo archeologico di Milano, nella sala dedicata ai reperti barbarici.\nL'alabarda di Landriano.\nAll'alba del 21 giugno del 1529 a Landriano si svolse una battaglia tra Francesi e Spagnoli che mise fine alla guerra della Lega di Cognac. Secondo alcuni, gli scontri avvennero a sud del paese, tra la Roggia Bolognina e il Lambro Meridionale, ovvero tra le attuali Case alla Porta e la Cascina Maiera. Gi\u00e0 in precedenza in quest'area era stata ritrovata una palla di cannone in pietra, che ora si trova nell'ufficio del sindaco. Negli anni del secondo dopoguerra un cittadino rinvenne un'altra arma dello stesso periodo: si tratta di un'alabarda in ferro. Risulta di fabbricazione tedesca, probabilmente appartenente ai Lanzichenecchi, che in realt\u00e0 erano presenti, ma non parteciparono alla battaglia per protesta nei confronti dei Francesi, dei quali erano al soldo. Secondo le cronache essi ripetevano: \"Noi non siamo pagati e non vogliamo combattere\". L'arma \u00e8 stata ritrovata sulla riva sinistra del Fiume Lambro Meridionale. Ci\u00f2 fa pensare che il soldato abbia abbandonato l'arma per terra prima di gettarsi nel fiume per mettersi in salvo."}
{"id": "31168", "revid": "254059", "url": "https://it.wikipedia.org/wiki?curid=31168", "title": "Langosco", "text": "Langosco (\"Lang\u00f9sch\" in dialetto lomellino) \u00e8 un comune italiano di 363 abitanti della provincia di Pavia in Lombardia. Si trova nella Lomellina occidentale, presso la riva sinistra del Sesia, al confine con il Piemonte. Il fiume Sesia ha cambiato pi\u00f9 volte il suo corso, formando prima ampie anse per poi riprendersi un corso pi\u00f9 lineare: questo ha provocato lo spostamento di ampie zone da una sponda all'altra. Il territorio comunale di Langosco ha ora un'enclave sulla riva destra, inserito nel comune di Motta de' Conti, mentre questo comune piemontese mantiene la frazione Mantie e il suo territorio sulla sponda sinistra del fiume, fra i confini di Langosco e Candia.\nStoria.\nI numerosi ritrovamenti di reperti romani nella zona verso il fiume avvalorano l'ipotesi dell'origine romana del villaggio sulla strada che da Cozzo portava alla Gallia attraverso le alpi Cozie. Nell'882 fu donato dall'imperatore Carlo il Grosso al vescovo di Vercelli. Faceva parte della contea di Lomello, appartenente ai Conti palatini di Lomello. Nel 1164 \u00e8 citato nel diploma con cui l'imperatore Federico I pose la Lomellina sotto il dominio di Pavia (che di fatto gi\u00e0 l'esercitava da alcuni anni, da quando sottomise i conti palatini). Nel 1250 appare come \"Langoschum\" nell'elenco delle terre pavesi. La signoria locale era rimasta ai Conti palatini di Lomello, che nel XIII secolo si erano divisi in vari rami, di cui i Langosco costituivano la discendenza principale. I conti di Langosco tentarono cos\u00ec di trasformare il loro feudo in signoria, provocando una ritorsione dei vercellesi e del loro vescovo che, con un esercito, nel 1254 passarono il Sesia e distrussero il paese. \nNel 1300 vi sono ancora tentativi di Filippone Langosco, appoggiato dai vescovi, di staccarsi da Pavia; nel 1310 alla discesa in Italia di Enrico o Arrigo IV, Filippone si allea con lui e ottenne la riconferma del feudo con tutti i diritti e i doveri (Il feudo sar\u00e0 \u201ccamerale\u201d). Dopo la sconfitta contro i Visconti, il paese passer\u00e0 a Riccardino, figlio di Filippone, che morir\u00e0 per\u00f2 durante un attacco visconteo nel 1315. I Visconti si impadronirono cos\u00ec di Pavia e misero fine anche alla signoria dei Langosco. \nI Langosco furono nuovamente infeudati dagli Sforza nel 1467; come molti antichi feudi, era tenuto per quote da diverse linee della stessa famiglia; essa manterr\u00e0 la signoria fino alla fine del feudalesimo.\nDurante il secolo XVII il paese sub\u00ec numerose disgrazie: prima di tutto la peste del 1630 e successivamente numerose guerre fra francesi e spagnoli; nel 1635 durante l'assedio francese della vicina fortezza di Villata, nel 1658 prima dalle truppe spagnole e quindi l'anno successivo da quelle francesi condotte dal duca di Noailles, che saccheggiarono e incendiarono il paese costringendo la popolazione alla fuga. Stessa sorte tocc\u00f2 agli abitanti nel 1696 quando il territorio su saccheggiato prima dalle truppe tedesche e quindi da quelle franco-piemontesi.\nNel 1707 Langosco pass\u00f2 sotto il dominio sabaudo e nel 1762, con atto sovrano del Re di Sardegna, viene riconfermata l'investitura al conte Guido Antonio Langosco. In epoca napoleonica Langosco \u00e8 unito al comune di Rosasco, nel 1814 torna autonomo e gli vengono uniti i comuni gi\u00e0 soppressi di \"San Paolo Leria\" e \"Santa Maria Bagnolo\", che sorgono a breve distanza dal centro sulla strada provinciale 21 in direzione di Candia.\nMonumenti e luoghi d'interesse.\nA Langosco sorgeva una forte rocca a difesa del confine sul Sesia che venne distrutta nel secolo XV da una piena del fiume. La stessa piena atterr\u00f2 anche le chiese di San Salvatore e di Santa Maria mentre gravi danni sub\u00ec la \"chiesa di San Martino\" che venne riedificata nei primi anni del '600. Purtroppo gli scontri franco-spagnoli la ridussero ancora in rovina e nel 1780 l'uso della chiesa venne interdetto dalle autorit\u00e0. Le funzioni religiose furono spostate nel vicino oratorio di San Domenico, fino a che nel 1815 fu intrapresa la costruzione della nuova chiesa su progetto dell'architetto casalese Giovanni Antonio Vigna che la ultim\u00f2 nel 1824. Si presenta con una bella facciata neoclassica con quattro lesene e capiteli ionici e un bell'affresco nella lunetta sopra il portale raffigurante il vescovo San Martino che, con il dono del mantello, fece rifiorire l'estate. L'interno a navata unica \u00e8 invece in stile barocco piemontese.\nPer tradizione si individuano i resti del castello medievale in alcuni edifici al limite dell'abitato verso Rosasco dove sorge una villa padronale con parco e una torre si uso civile che alcuni studiosi pensano racchiuda, sotto le sovrastrutture settecentesche, le murature di una costruzione pi\u00f9 antica.\n\"La chiesa di San Domenico\" viene ricordata per la prima volta in una visita pastorale del 1574, ma dopo l'incendio del paese, fu riedificata nel 1672 e divenne la sede della Compagnia del Rosario o dei \"bat\u00f9\", fino all'estinzione dell'ultimo cappellano (1955).\nNel centro abitato sorgono alcuni bei palazzi padronali di cui il pi\u00f9 significativo \u00e8 il palazzo comunale del 1775.\nSulla strada per Rosasco sorgono due piccole cappelle: la prima, in localit\u00e0 Palazzo, \u00e8 dedicata a \"San Bernardo da Mentone\". Un'iscrizione sulla facciata indica l'anno di costruzione 1537; nel 1861 fu restaurata. All'interno si conservano affreschi della scuola di Bernardino Lanino. La seconda sorge all'incrocio della strada provinciale con il tracciato dell'antica strada romana. \u00c8 dedicata a \"Santa Giuliana\" e fu eretta come lazzaretto durante la peste del 1630. Restaurata nel 1706 e ancora nel 1839 \u00e8 molto cara agli abitanti del luogo e la statua della Santa \u00e8 invocata contro le malattie nervose.\nNegli anni di siccit\u00e0, quando il Sesia \u00e8 in secca, riaffiorano i piloni e i resti del ponte romano. L'ultimo affioramento delle rovine \u00e8 stato registrato e documentato nell'estate del 2015."}
{"id": "31169", "revid": "120852057", "url": "https://it.wikipedia.org/wiki?curid=31169", "title": "Lardirago", "text": "Lardirago (\"Lardir\u00e0\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese centro-orientale, sulla riva sinistra dell'Olona.\nStoria.\nEra noto dal XII secolo come \"Lardiragum\". Apparteneva alla \"Campagna Sottana\" pavese, ed era signoria del monastero di San Pietro in Ciel d'Oro di Pavia (proprietario anche del castello); nel XVI secolo fu assegnato al \"Collegio Ghislieri\", di cui fu feudo fino al XVIII secolo.\nTra il 1929 e il 1947 gli vennero aggregati i comuni di Ceranova e Sant'Alessio con Vialone.\nNel 1963 la frazione Gioiello fu staccata da Lardirago e unita a Ceranova."}
{"id": "31170", "revid": "122135317", "url": "https://it.wikipedia.org/wiki?curid=31170", "title": "Linarolo", "text": "Linarolo (\"Linar\u00f6\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese meridionale, a breve distanza dalla riva sinistra del Po, appena a valle delle confluenza del Ticino, che avviene presso il ponte della Becca, che si trova nel comune, presso la frazione Vaccarizza. Il centro si sviluppa attorno alla piazza, su cui si affaccia la chiesa parrocchiale di Sant'Antonio Abate.\nGeografia fisica.\nAll'interno del comune di Linarolo il Ticino confluisce nel Po presso la frazione di Vaccarizza. Sono presenti aree naturali che fanno parte del Parco naturale lombardo della Valle del Ticino, di queste i pi\u00f9 conosciuti sono i cosiddetti \"Boschi di Vaccarizza\".\nOrigini del nome.\nIl nome di \"Linarolo\" deriva dall'antica presenza di coltivazioni di lino.\nStoria.\nLinarolo.\nNoto fin dal 1181, apparteneva alla \"Campagna Sottana\" pavese; nel XIV ne erano feudatari i \"Cani\" di Pavia, passando poi ai Beccaria. Linarolo appartenne dal 1450 al feudo di Belgioioso, ma pass\u00f2 successivamente ai \"Mezzabarba\" e per eredit\u00e0 nel 1723 ai \"Calderara\" di Pavia. L'intero comprensorio fece poi parte di Belgioioso, dominato per secoli dagli Estensi e poi dai Barbiano. Nel 1872 fu aggregato a Linarolo il soppresso comune di \"Vaccarizza\".\nVaccarizza.\nVaccarizza (CC L523) faceva parte della \"Campagna Sottana\" di Pavia, ed era compreso nella squadra (podesteria) del Vicariato di Belgioioso. Nel XVIII secolo gli furono aggregati i piccoli comuni di Ospedaletto e San Leonardo. Nel 1872 il comune di Vaccarizza fu soppresso e unito a Linarolo.\nLa via Francigena.\nLa via Francigena passa per il comune di Linarolo, il quale apparteneva all'Ordine dei Templari.Il passaggio dei pellegrini \u00e8 confermato dall'esistenza, in passato, di un ospedale per i Romei, ricordato dal duca di Milano Gian Galeazzo Visconti nel suo \"Itinerario per i pellegrini diretti a Roma\", del 1400. I boschi e la vicinanza del fiume formarono la cornice ideale per intraprendere passeggiate nella natura e rievocare una storia suggestiva. L'abitato \u00e8 in una zona assai frequentata nel Medioevo, dove transitava la \"Strada Regina\", passando per San Leonardo e Ospedaletto. La strada congiungeva Piacenza a Pavia seguendo il Po e costituiva il proseguimento della \"Strada Emilia\" (Rimini-Piacenza).\nMonumenti e luoghi di interesse.\nArchitetture religiose.\nChiesa parrocchiale di Sant'Antonio Abate.\nLa chiesa parrocchiale di Sant'Antonio Abate \u00e8 situata in piazza Dante Alighieri, accanto al Municipio.\nLa prima menzione della chiesa risale al 3 settembre 1380, dagli atti del notaio Giovanni Campeggi, quando risultava di propriet\u00e0 dei Canonici regolari di Sant'Antonio di Vienne che vi gestivano anche un ospedale per i pellegrini. Consegu\u00ec, tuttavia, i diritti parrocchiali solo nel XVI secolo, come si desume dagli atti della visita apostolica di Angelo Peruzzi del 1576.\nAveva due altari, uno dedicato a Sant'Antonio Abate e l'altro alla Beata Vergine del Rosario di patronato della famiglia Beccaria. Sulla facciata erano state dipinte le immagini della Madonna Annunziata, di Sant'Antonio Abate e di San Prospero.\nFu ricostruita tra il 1784 e il 1785 e venne consacrata il 12 luglio 1885, in occasione del primo centenario della sua costruzione, dal vescovo di Pavia Agostino Gaetano Riboldi: non vi era infatti documentazione certa di una precedente consacrazione. Per la costruzione della chiesa furono impiegati i caratteristici mattoni rossi (molto usati nella costruzione di chiese in Lombardia).\nSulla facciata \u00e8 presente un medaglione raffigurante la visita di Sant'Antonio abate a San Paolo di Tebe nel deserto, al quale un corvo porta due pezzi di pane. Sopra il portale \u00e8 presente l'iscrizione latina \"DOMUS DOMINI DICATA S. ANTONIO ABBATI\" (Casa del Signore dedicata a Sant'Antonio Abate). \nLa pianta presenta tre navate separate da due colonne per lato, sia l'altare maggiore che quelli laterali sono a muro, nella parte superiore dell'abside \u00e8 raffigurato Ges\u00f9 come \"buon pastore\" in un affresco di A. Vitto del 1924, sulla cupola sono, invece, raffigurati degli angeli in adorazione davanti al Santissimo Sacramento, agli angoli i quattro evangelisti e sulla volta \u00e8 presente l'iscrizione latina \"LAUDATE DOMINUM OMNES GENTES\" (tutte le genti lodino il Signore). Lungo la navata laterale di destra \u00e8 presente l'altare della Nativit\u00e0 della Beata Vergine Maria e quello di Sant'Antonio Abate, la navata termina in una cappella ove sono conservate le reliquie dei santi martiri Fausto e Sebastiano; mentre in quella sinistra sono presenti il battistero con la statua di Maria Immacolata e il quadro del Battesimo di Ges\u00f9 nel fiume Giordano e gli altari di San Luigi Gonzaga (donato dalla famiglia E. Penna, M. Rampini nel giugno 2014) e quello della Madonna del Rosario, patrona del paese. L'organo \u00e8 situato in fondo alla chiesa e nella parte superiore compare l'iscrizione latina \"LAUDATE DEUM IN CHORDIS ET ORGANO\" e la statua di un angelo che suona la tromba. Il campanile si trova sul lato sinistro della chiesa e vi si pu\u00f2 accedere tramite la porta retrostante la sede del celebrante.\nReliquie conservate nella chiesa:\nCappella della Madonna Addolorata.\nNei pressi della Cascina Paltinera, in una zona rurale del comune, \u00e8 presente una piccola cappella dedicata a Maria Addolorata, comunemente nota come \"la Madonnina\". Fu costruita per volere di Martina Fietta nel maggio 1933 e fu poi donata alla parrocchia insieme a un appezzamento di terra nelle vicinanze. Ogni anno, la terza domenica di settembre viene celebrata una messa alla cappella. All'interno \u00e8 presente un dipinto raffigurante la piet\u00e0 realizzato da Cavallini nel 1986.\nGeografia antropica.\nLista delle frazioni del comune\nOspedaletto.\nOspedaletto \u00e8 attraversato dalla \"Strada Regina\" (una parte di via Francigena); l'area appartenne in passato all'Ordine dei Templari, che vi gestivano un ospitale per i pellegrini, da cui deriva appunto il nome. Nel 1751 la popolazione era di 138 abitanti. Nel 1757 il piccolo comune di Ospedaletto fu aggregato a quello di Vaccarizza e nel 1872 al comune di Linarolo.\nSan Leonardo.\nSan Leonardo \u00e8 una frazione divisa fra i comuni di Linarolo e Valle Salimbene. Anche essa \u00e8 attraversata dalla \"Strada Regina\" e si estende in un territorio chiamato, in epoca medievale, \"Toxicaria\". Nel 1757 il piccolo comune di San Leonardo fu aggregato a quello di Vaccarizza e nel 1872 ai comuni di Linarolo e Valle Salimbene. Cuore del caseggiato \u00e8 la chiesa parrocchiale dedicata a San Leonardo di Limoges.\nEvoluzione demografica:\nVaccarizza.\nPresso questa localit\u00e0 il Ticino confluisce nel Po. Vaccarizza costitu\u00ec un comune autonomo fino al 1872 quando fu aggregato a quello di Linarolo. In una cappella privata del paese si trova un bassorilievo in marmo bianco di Carrara e risalente al XIII secolo, raffigurante Cristo in croce. Secondo una tradizione locale le acque del Po, in un'esondazione, cominciarono a ritrarsi dopo aver lambito l'opera.\nInfrastrutture e trasporti.\nIl Ponte della Becca.\nLa Strada statale 617 Bronese, che passa per il comune di Linarolo, scavalca il Po tramite il Ponte della Becca, interamente costruito in ferro battuto; il ponte sovrasta il Po nel punto esatto della confluenza con il Ticino. Esso, per la sua importanza strategica, fu oggetto di numerosi bombardamenti sia tedeschi che alleati durante la Seconda guerra mondiale, che lo distrussero parzialmente; nel 1950 fu ricostruito."}
{"id": "31171", "revid": "1444396", "url": "https://it.wikipedia.org/wiki?curid=31171", "title": "Lirio", "text": "Lirio (\"L\u00ecir\" in dialetto oltrepadano) \u00e8 un comune italiano di 127 abitanti della provincia di Pavia in Lombardia. Si trova nella zona collinare dell'Oltrep\u00f2 Pavese, nella valle del torrente Scuropasso.\nStoria.\nLirio \u00e8 noto fin dall'XI secolo, quando era di propriet\u00e0 del monastero di Santa Maria delle Cacce di Pavia, come la vicina Montalto. E di Montalto segu\u00ec poi sempre le sorti: passato nel 1164 sotto il dominio di Pavia, appartenne alla podesteria e al feudo di Montalto, di cui furono investiti i Belcredi, gli Strozzi, i Taverna e infine nuovamente i Belcredi fino alla fine del feudalesimo nel 1797. \nNel XVIII secolo appare essere passato dal feudo di Montalto a quello di Montecalvo, sotto la signoria di un altro ramo degli stessi Belcredi. In quest'epoca il maggior proprietario fondiario era il Collegio Castiglioni di Pavia. A causa della dedicazione della parrocchia a San Paolo viene talvolta confuso nella storia locale con uno scomparso comune di San Paolo, nel feudo di Broni, che si trovava invece presso il Po.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31172", "revid": "125089233", "url": "https://it.wikipedia.org/wiki?curid=31172", "title": "Lomello", "text": "Lomello (\"Lum\u00e9\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina centrale, alla destra dell'Agogna.\nStoria.\nL'antica \"Laumellum\" fu un importante centro romano, forse preceduto da un insediamento preromano. I vecchi eruditi, basandosi su una supposta etimologia (\"Laumellum\" da \"Laevum mellum\"), lo attribuivano ai Levi, fondatori di Pavia insieme ai Marici. Alla fondazione potrebbero aver contribuito anche i \"Lib\u00ecci\", insediati nel Vercellese. Si tratta comunque di popolazioni Liguri piuttosto che celtiche. In epoca romana Laumellum fu noto soprattutto perch\u00e9 vi transitava la strada che da Piacenza, per Pavia, portava a Torino e ai passi alpini nelle Alpi Cozie. Il luogo \u00e8 nominato in parecchi \"itineraria\", che indicano la distanza di 22 miglia da Pavia; l'Itinerarium Burdigalense precisa che si tratta di una \"mansio\", cio\u00e8 di un luogo di sosta, non di una semplice \"mutatio\" (cambio di cavalli). In questo punto l'importante arteria superava il fiume Agogna. Lomello \u00e8 anche citato da Ammiano Marcellino (XV.8.18), sempre a motivo dell'importante strada che vi passava: il futuro imperatore Giuliano viene accompagnato dall'augusto Costanzo II fino a un \"locum duabus columnis insignem, qui Laumellum interiacet et Ticinum\" (un luogo celebre per due colonne, che si trova tra Lomello e Pavia), e da qui, seguendo la nota strada, Giuliano prosegue per Torino.\nIn epoca longobarda il luogo diviene ancora pi\u00f9 importante, trovandosi sulla strada che da Pavia, ora capitale del Regno, porta verso la Francia. Qui avvenne nel novembre del 590 il matrimonio tra la regina Teodolinda ed il duca di Torino Agilulfo. Nella successiva epoca franca, nell'847, Lomello divenne sede di Comitato (contea). I suoi conti, nel 1001, divennero conti palatini e poi anche conti di Pavia. La citt\u00e0 ben presto si ribell\u00f2 alla loro autorit\u00e0, costringendo i conti palatini ad asserragliarsi nei loro domini ereditari, difesi da potenti castelli: il loro staterello assunse allora una ben precisa identit\u00e0, prendendo nome di Lomellina. Pavia, diventata ormai un potente Comune, negli anni 1140-1146 sferr\u00f2 l'attacco finale contro i conti palatini, espugnando Lomello e costringendoli a stabilirsi in citt\u00e0. L'imperatore Federico I, se da un lato conferm\u00f2 a Pavia la supremazia sulla zona, dall'altro assicur\u00f2 ai conti palatini la signoria su una serie di localit\u00e0, che appartennero poi ai vari rami in cui si divise nei secoli seguenti l'antica casata. Tra questi per\u00f2 non c'era Lomello, che rimase sotto il diretto dominio pavese, e poi dei Visconti; sotto di loro Lomello fu sede di podesteria.\nNel 1450 Francesco Sforza concede Lomello e Dorno in feudo ad Antonio Crivelli di Milano. Ai marchesi Crivelli il feudo rester\u00e0 fino all'abolizione del feudalesimo (1797). Nel 1707 Lomello, con tutta la Lomellina, viene annesso ai domini dei Savoia. Nel corso del XVIII secolo al comune di Lomello \u00e8 annesso il territorio di Cascina Grua, che costituiva in precedenza un comune autonomo nel feudo di Lomello.\nMonumenti e luoghi d'interesse.\nIl centro conserva resti delle antiche mura ed insigni monumenti medievali, quali il complesso religioso formato dalla Basilica di Santa Maria Maggiore, notevole costruzione del primo periodo romanico lombardo (XI secolo) e dal Battistero di San Giovanni ad Fontes (VIII secolo), un antichissimo edificio longobardo a forma ottagonale, con i resti dell'originale fonte battesimale. Nella tradizione popolare lomellina, la basilica viene chiamata la \"chiesa del diavolo\": la leggenda racconta che la costruzione fu distrutta dal Maligno e da lui stesso riedificata in una sola notte di lavoro febbrile, ma, a causa del sorgere del sole, fu lasciata incompleta. Ecco perch\u00e9 oggi si vedrebbe la facciata parzialmente crollata e le prime due campate senza il tetto.\nPregevoli anche la chiesa romanica di San Michele (XII secolo), con un tiburio ottagonale, ed il castello (XV secolo), che conserva affreschi cinquecenteschi di pregevole fattura e due mosaici romani ritrovati, con numerosi altri reperti archeologici, nel sottosuolo del paese.\nInfrastrutture e trasporti.\nLa stazione di Lomello, posta lungo la ferrovia Pavia-Alessandria, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nNelle sue immediate adiacenze sorgeva, fra il 1884 e il 1933, un analogo impianto a servizio della tranvia Mortara-Ottobiano-Pieve del Cairo.\nSport.\nUna realt\u00e0 calcistica a Lomello \u00e8 la societ\u00e0 A.C.D. Lomello 1919, che attualmente nel settore giovanile ha solo una squadra juniores. La prima squadra milita nel campionato regionale di promozione.\nNuova realt\u00e0 calcistica di Lomello \u00e8 ASD ATLETICO LOMELLO societ\u00e0 nata nel 2015 che vanta un settore giovanile completo dai primi calci alla juniores.\nAltra notevole realt\u00e0 \u00e8 la Societ\u00e0 ciclistica Lomello fondata nel 1975. Vanta notevoli successi ottenuti dai suoi giovani ciclisti, sia a livello provinciale che regionale, ottenuti negli anni passati continuano tuttora. Alcuni atleti che hanno militato nelle sue file sono arrivati al professionismo."}
{"id": "31173", "revid": "79227", "url": "https://it.wikipedia.org/wiki?curid=31173", "title": "Lungavilla", "text": "Lungavilla (\"Lungavila\" in dialetto oltrepadano) \u00e8 un comune italiano di abitanti della provincia di Pavia in Lombardia. \nGeografia fisica.\nTerritorio.\nSi trova nella Pianura Padana dell'Oltrep\u00f2 Pavese, tra i torrenti Coppa e Staffora ai piedi delle colline e del relativo Appennino.\nClima.\nPossiede un clima continentale, pi\u00f9 estremizzato rispetto al resto della Pianura Padana: maggiori escursioni termiche sia giornaliere sia annue. Gli inverni sono spesso rigidi e nevosi, con una media temperatura a +4\u00a0\u00b0C e una media neve sui 50\u00a0cm. Le estati sono calde e secche, con una temperatura media sui +30\u00a0\u00b0C e una piovosit\u00e0 quasi inferiore della met\u00e0 rispetto al resto della Pianura Padana: \u00e8 terra, infatti, di pochi temporali.\nOrigini del nome.\nIl nome del comune, dall'evidente significato di \"paese dalla forma allungata\", risale al Regio Decreto n\u00b0 590 del 23 dicembre 1894. Prima di allora il paese si chiamava \"Calcababbio\", toponimo nato probabilmente da un soprannome, derivante dal verbo \"calcare\" e dal termine dialettale \"babi\" che significa \"rospo\", animale molto diffuso nella zona. Lo stemma comunale infatti riporta un piede che calpesta un rospo. Tale nome venne poi cambiato perch\u00e9 giudicato indecoroso.\nSecondo una leggenda, il nuovo nome fu ispirato da un'esclamazione del re Umberto I che, transitando per il paese, avrebbe esclamato: \"Oh, che longa vila!\".\nStoria.\nLe antiche origini di Calcababbio sono provate da tombe romane, che, insieme a vasi e a una preziosa urna cineraria, attualmente custodita presso il Museo di Arte Antica di Pavia, furono rinvenute presso la vecchia fornace Palli.\nLe prime notizie di Calcababbio sono contenute in un documento del 1250, contenente un elenco di terre appartenenti al Ducato di Pavia. Dal XIII secolo apparteneva ai domini pavesi nell'Oltrep\u00f2, probabilmente aggregato alla podesteria di Voghera. Nel XIV secolo vi sorgeva una rocchetta appartenente ai Buscaglia di Voghera. Nel XV secolo fu infeudato ai Fregoso di Genova (signori anche di Rivanazzano), ma nel 1493 fu acquistato dal ministro ducale Bergonzio Botta, pavese, la cui famiglia da tempo aveva la signoria del vicino Branduzzo. In breve Calcababbio divenne il centro principale e sede del feudo, rimasto sempre ai Botta (dal 1613 Botta Adorno), che fu elevato a Marchesato nel 1663. I Botta furono consiglieri e ministri dapprima di Filippo Maria Visconti e poi di Francesco Sforza. Con la famiglia Botta si snoda la storia di Calcababbio durante il feudalesimo, il dominio asburgico, il periodo del Regno di Sardegna sino alla costituzione del Regno d\u00b4Italia, quando anche Branduzzo e Calcababbio, insieme con il vogherese, vengono aggregati alla Lombardia.\nNell'agosto 1836 una violenta epidemia di colera decim\u00f2 la popolazione. Dopo un triduo di preghiera, voluto dal parroco Don G. B. Bellingeri e culminato in una processione con formulazione di voto perpetuo alla Madonna, l'epidemia ebbe fine. Ancora oggi, si ricorda l'evento con la solenne processione del 22 agosto, \"Giornata del voto\".\nNel 1859 anche il territorio di Calcababbio fu teatro dei sanguinosi scontri tra austriaci e alleati franco-piemontesi nella storica battaglia di Montebello.Fino a quando pass\u00f2 alla diocesi di Tortona, Calcababbio fu della diocesi di Piacenza.\nMonumenti e luoghi d'interesse.\nIl comune di Lungavilla ospita una riserva gestita dal comune: il Parco Palustre di Lungavilla. \u00c8 un'area di riserva naturale ad acque sorgive e con fauna e flora rigogliosa. Vi si praticano attivit\u00e0 di pesca sportiva e amatoriale, birdwatching, percorso ciclabile e sentieri pedonali."}
{"id": "31174", "revid": "2036605", "url": "https://it.wikipedia.org/wiki?curid=31174", "title": "Vangelo della Verit\u00e0", "text": "Il Vangelo della Verit\u00e0 \u00e8 un vangelo gnostico, scritto in lingua copta verso la met\u00e0 del II secolo a partire da un proto-testo greco perduto. Contiene una dissertazione su alcuni punti fondamentali dello Gnosticismo.\nRitenuto perduto e noto solo attraverso citazioni dei Padri della Chiesa (Ireneo di Lione lo attribuisce a Valentino), nel 1945 \u00e8 stato ritrovato tra i Codici di Nag Hamm\u00e2di.\nOrigine.\nIn base ai riferimenti ad altri scritti del Nuovo Testamento si pu\u00f2 forse datare al II secolo, anche se per alcuni studiosi gli elementi stilistici e l'organizzazione del testo farebbero pensare ad una datazione pi\u00f9 tarda. D'altra parte, la stessa testimonianza di Ireneo di Lione dichiara il vangelo come abbastanza recente (\u00abnon olim conscriptum\u00bb, \"Adv. haeres\" III 2,9), quindi non posteriore all'anno 180.\nEsso appare come l'introduzione e il commento di un vero vangelo, che per\u00f2 \u00e8 tuttora ignoto. Questa ipotesi sembra confermata dalle testimonianze di Ireneo e Tertulliano, i quali sembrano alludere nei loro scritti ad un vero e proprio vangelo.\nContenuto.\nIl contenuto del \"Vangelo della Verit\u00e0\" rappresenta rigorosamente la dottrina gnostica: la dottrina dell'emanazione, la caduta delle anime nelle tenebre della materia, il prevalere dell'Errore e la dimenticanza di Dio, la necessit\u00e0 della conoscenza (gnosi) per riconquistare la salvezza ed il ritorno a Dio."}
{"id": "31175", "revid": "767487", "url": "https://it.wikipedia.org/wiki?curid=31175", "title": "Magherno", "text": "Magherno (\"Magheran\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, alla destra del Lambro meridionale.\nHa un'economia prevalentemente agricola, ed \u00e8 circondato da campi di granoturco e di riso.\nInoltre trae vantaggio dal fatto di essere vicino a Milano, Lodi e Pavia.\nStoria.\nMagherno ha antiche origini: sorse dove esisteva un accampamento romano; la leggenda motiva il nome della \u201cVia Borgo Oleario\u201d con la costante presenza, nella zona, di eserciti e soldataglie di varia origine e provenienza, che facevano largo consumo di olio a scopo alimentare e bellico. Versavano sulla testa dei nemici, dall\u2019alto delle mura, olio bollente; l\u2019olio era usato per la manutenzione delle armi o per il corpo, sia a scopo estetico che per proteggersi dal freddo. La \u201cVia Spadari\u201d deriverebbe dalla partecipazione all\u2019assedio di Pavia (1524-1525) dei feroci lanzichenecchi, soldati tedeschi, abili nell\u2019uso delle spade.\nIl nome di Magherno appare nel XII secolo come \"Maderno\", nome derivante dal reflusso di \"maternus\", fondo ereditato dalla madre. Fece parte della \"Campagna Sottana\" pavese, e appartenne in epoca medievale al feudo di Villanterio, che era sotto il controllo del Monastero di San Pietro in Ciel d'oro di Pavia.\nFurono Signori del luogo nobili famiglie come i Lonati, i Langosco, i Beccaria, i Giorgi, i Gambarana e gli Isimbardi.\nTra il 1937 e il 1947 fu aggregato a Magherno il comune di Torre d'Arese.\nLeggende e curiosit\u00e0.\nUn certo Pietro tornava, una sera di tanti anni fa, verso casa, dopo aver trascorso la serata in un\u2019osteria di Villanterio, dove aveva alzato un po\u2019 il gomito e...scorse nelle acque della Colombana, un\u2019intera forma di formaggio, illuminata dalla luna piena; trovata una rete da pesca, tent\u00f2 di recuperare quel ben di Dio ma,nonostante gli sforzi non riusc\u00ec a prenderla. Altri, attirati dal rumore, si unirono a lui per recuperare il formaggio, che all\u2019improvviso spar\u00ec, con l\u2019arrivo di una nuvola che copr\u00ec la luna. Restarono tutti stupiti, senza capire dove fosse finito il formaggio, per questo i maghernini sono \"i pescatori di formaggio\".\nMonumenti e luoghi d'interesse.\nDell'antica chiesa dedicata a San Zenone rimangono il campanile - che incorpora un mattone datato 1414 (probabile anno di edificazione) - e l'abside oggi utilizzata come cappella laterale dell'edificio che venne ricostruito nel 1841. Alla nuova chiesa parrocchiale, di maggiori dimensioni, venne dato un diverso orientamento rivolgendo la facciata a nord, cio\u00e8 verso il paese. Una particolarit\u00e0: all'interno si trovano tre altari: del Santissimo Sacramento, della Madonna e, ovviamente, di Zenone.\n\u201cIl Chiesuolo di San Rocco\u201d \u00e8 quel che resta, invece, dell'antico oratorio di San Rocco, abbattuto (a causa dell'instabilit\u00e0 dell'edificio) tra non poche polemiche nel 1960, lasciando in piedi solo il campanile e l'abside che ancora conserva la statua di Santo patrono."}
{"id": "31176", "revid": "767487", "url": "https://it.wikipedia.org/wiki?curid=31176", "title": "Marcignago", "text": "Marcignago (\"Marsgn\u00e0\" in dialetto pavese) \u00e8 un comune italiano di abitanti originari della provincia di Pavia in Lombardia. Si trova nel Pavese nordoccidentale, tra il Ticino e il Naviglio Pavese.\nStoria.\nDi probabile origine romana (il nome \u00e8 un prediale derivato dal gentilizio \"Marcinius\"), \u00e8 noto dal 1181. Faceva parte della \"Campagna Soprana\" pavese, ed era sede di \"squadra\" (podesteria). Nel 1539 il feudo di Marcigago e Giovenzano fu acquistato da Ludovico Pallavicino (della linea di Scipione), ai cui discendenti rimase fino all'estinzione nel 1717. Pass\u00f2 poi ai \"della Puella\" e nel 1752 a un ramo dei \"Visconti\". Nel 1757 al comune di Marcignago furono uniti i soppressi comuni di \"Brusada\", \"Cassina di Mezzo\", \"Calignago\", \"Molino Vecchio\" e \"Divisa\".\nIl paese \u00e8 famoso per \"quatordas e vutanta\" che i cittadini considerano come un insulto.\nCultura.\nIstruzione.\nNel Comune di Marcignago sono presenti tre plessi scolastici statali: una scuola dell'infanzia, una scuola primaria e una secondaria di I grado."}
{"id": "31177", "revid": "1702319", "url": "https://it.wikipedia.org/wiki?curid=31177", "title": "Marzano (Italia)", "text": "Marzano (\"Mars\u00e0n\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, sul fiume Lambro meridionale.\nStoria.\nIl paese \u00e8 di origini romane, recenti scavi hanno riportato alla luce parti di una grande villa residenziale produttiva di vasta ampiezza, che comprendeva anche terme private. Tuttavia l'attuale abitato risale all'Alto Medioevo, \u00e8 citato in documenti dell'XI e XII secolo, ed era parte della propriet\u00e0 del Monastero di S. Pietro in Ciel d'Oro di Pavia. In antico, il toponimo risulta da documenti come \"Marcianum\" o \"Marciano\". Faceva parte della \"Campagna Sottana\" di Pavia, e appartenne alla Contea di Belgioioso fin dall'investitura del 1431 ad Alberico II da Barbiano. Alla principesca famiglia appartenne fino all'abolizione del feudalesimo (1797). Nel 1872 al comune di Marzano vennero aggregati i soppressi comuni di Castel Lambro e Spirago."}
{"id": "31178", "revid": "1702319", "url": "https://it.wikipedia.org/wiki?curid=31178", "title": "Mede", "text": "Mede (\"M\u00e9ed\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina sudoccidentale, nella pianura tra il Po, l'Agogna e il Sesia.\nStoria.\nEra un importante centro economico in epoca romana; il Museo Civico di Novara ne raccoglie alcuni reperti archeologici.\nNell'alto medioevo fece parte del Comitato di Lomello; nel 1157 venne confermato da Federico I ai conti palatini di Lomello, che peraltro erano stati sottomessi da Pavia, cui lo stesso imperatore assegn\u00f2 ufficialmente la supremazia della Lomellina nel 1164. Tra i numerosi rami in cui si erano divisi i conti palatini, uno dei pi\u00f9 importanti fu quello dei Conti di Mede; a loro volta si divisero in moltissimi rami, ma ebbero la saggezza di mantenersi tra loro solidali, con patti che escludevano la vendita di quote feudali a famiglie estranee alla parentela; in tal modo ebbero sempre la conferma del feudo di Mede, dagli Imperatori e dai duchi di Milano (cui Mede appartenne fino al 1535), dagli Spagnoli (1535-1706), e dai Savoia (Mede venne conquistato nel 1706 da Eugenio di Savoia per conto degli austriaci. L'Austria lo consegn\u00f2 nel 1707 ai Savoia, assieme a tutta la Lomellina). Attorno al 1500 le varie linee dei conti di Mede assunsero cognomi propri, derivati probabilmente dai loro capostipiti: \"Giovannoli\", \"Enriotti\", \"Biasoni\", \"Alessandri\", \"Guizzardi\", \"Isnardi\", \"Genselmi\", \"Brizio\", e inoltre \"Luneri\", \"Biscossa\" e \"Zaccaria\", entrati nella casata per matrimonio. Nel 1707, all'avvento dei Savoia, sono ancora confeudatari i Giovannoli, i Gorrani (che avevano acquistato delle quote nel 1652), gli Zaccaria, i Guizzardi e gli Isnardi.\nIn quest'epoca Mede fu sede della Congregazione della Lomellina.\nNel 1806 furono uniti al comune di Mede i soppressi comuni di Tortorolo e Parzano, mentre in precedenza lo era stata la Cascina Ragnera. Nel 1928 fu aggregato a Mede il comune di Goido.\nSociet\u00e0.\nTradizioni e folclore.\nPalio d'la Ciaramela.\nLa seconda domenica di settembre si tiene il \"Palio della Ciaram\u00e8la\" che consiste in una sfilata in costume e una sfida al gioco della lippa, in dialetto \"ciaram\u00e8la\". Il paese \u00e8 diviso in dieci Rioni: J'Angial, Marcanton, San Roc, Cruson, Pasqu\u00e0, San Banardin, Piasa Giaratta, Roca Bianca, Busch, Gab. Il Palio \u00e8 stato creato dal Prof. Giuseppe Masinari, Presidente del Centro culturale \"Giuseppe Amisani\", e ha avuto inizio nel 1981. Da allora \u00e8 stato disputato ogni anno, ad eccezione del 1996 e 2001. La volont\u00e0 dell'ideatore era quella di ricreare l'ambiente contadino di fine Ottocento - inizio Novecento in cui far rivivere la tradizione popolare e fondamentalmente agricola della terra lomellina. Una particolare attenzione fu posta anche ai \"vecchi mestieri\", dei quali venne puntigliosamente riproposta una preziosa serie di attrezzi da lavoro, facendo rivedere e ricordare i lavori dei sellai, degli zoccolai, dei fabbri, falegnami, panettieri, che a Mede ebbero grande importanza nel passato. Tutte queste attivit\u00e0 trovano un momento di grande drammatizzazione e spettacolo nella serata del sabato precedente il Palio, allorch\u00e9 i singoli rioni allestiscono nei loro spazi opportunamente scelti, scene di vita contadina, spesso animate da figuranti che \"recitano\", rigorosamente in dialetto, momenti di vita. Sono state raffigurate con grande successo scene di banchetti nuziali, del lavoro di sgranatura del mais sull'aia, i balli all'aperto, le osterie, veglie funebri, mungitura nelle stalle, il bucato. La domenica, poi, dopo la consegna del Palio alla Madrina e la benedizione in San Marziano, ove vengono presentati (all'offertorio) i simboli di ciascun Rione, prende il via la grande sfilata storica. Nel corso degli anni questo momento \u00e8 diventato il vero avvenimento pi\u00f9 importante del Palio. Centinaia di comparse sfilano per la citt\u00e0 portando spesso attrezzi e rievocando gli antichi lavori. Negli ultimi anni, con un lavoro di grande ricerca e rigore storico, hanno sfilato anche carri dell'epoca e macchine agricole originali di inizio secolo, oltre alle prime automobili e motociclette. Gli organizzatori sono anche riusciti a far sfilare un'antica locomotiva che prestava servizio a inizi del Novecento. La grande festa culmina quindi con la disputa del Palio, il gioco della Ciaram\u00e8la, versione del gioco della Lippa di cui si sono trovate tracce, con diverse modalit\u00e0 e regolamenti, in molte parti d'Italia e d'Europa. La Ciaram\u00e8la, gioco povero, era praticato ad inizio Novecento in Mede ed in tutta la Lomellina. Poteva facilmente essere giocato da tutti perch\u00e9 non costava nulla (i soli attrezzi sono un bastone di legno ed un piccolo altro pezzetto di legno, con le estremit\u00e0 limate e acuminate) e poteva essere svolto senza difficolt\u00e0 per le strade cittadine. Oggi, con la perizia raggiunta dai giocatori \"moderni\", spesso la lunghezza del campo di calcio allo Stadio comunale non \u00e8 sufficiente a contenere i tre tiri canonici su cui si sviluppa il gioco.\nCultura.\nMedia.\nStampa.\nA Mede ha avuto sede la redazione del mensile indipendente d'informazione e opinione \"Il Tam Tam\", fondato nel 1987 da Mauro Ottonelli e cessato nel 2017.\nEconomia.\nSi tratta di un centro agricolo. La coltivazione principale \u00e8 quella del riso. Sono presenti attivit\u00e0 artigianali di oreficeria.\nSport.\nLa squadra della Medese milita in Prima Categoria Lombarda. Vi milita dal termine della stagione 2010-2011 quando retrocesse dal campionato di Promozione. Nel maggio 2012 retrocede in Seconda Categoria."}
{"id": "31179", "revid": "263988", "url": "https://it.wikipedia.org/wiki?curid=31179", "title": "Menconico", "text": "Menconico (IPA: , \"Minchinigh\" in dialetto oltrepadano) \u00e8 un comune italiano di 356 abitanti della provincia di Pavia in Lombardia. Si trova nella zona di montagna dell'Oltrep\u00f2 Pavese denominata valle Staffora, in particolare nella valle del torrente Aronchio, affluente dello Staffora, ai piedi del monte Penice.\nStoria.\nMencon\u00ecco (questa la corretta accentazione, mentre quella che talvolta si trova scritta, \"Menc\u00f2nico\", \u00e8 errata) ed il suo territorio furono abitati nella preistoria, poi passarono nei possedimenti dell'Abbazia di San Colombano di Bobbio, fondata da San Colombano nel 614.\nDopo la caduta dei Longobardi a opera di Carlo Magno, il Sacro Romano Impero costitu\u00ec i Feudi Imperiali, all'interno della Marca Obertenga, con lo scopo di mantenere un passaggio sicuro verso il mare, assegn\u00f2 Menconico, con molti dei territori limitrofi, alla famiglia dei Malaspina.\nQuindi Mencon\u00ecco fece parte del Marchesato dei Malaspina fin dalla sua istituzione nel 1164, e nelle divisioni tra i rami della famiglia (di cui la prima, nel 1221, fu siglata nella casa dei marchesi proprio a Menconico), tocc\u00f2 al ramo dello \"Spino Fiorito\" e, tra i rami da esso generati, a quello dei Malaspina di Varzi. Questi ultimi nel 1275 si divisero a loro volta in tre rami, di cui uno \"Isnardo Malaspina\" ebbe il dominio del cosiddetto \"Terziere di Menconico\" sempre nel feudo di Varzi.\nQuesto ramo si estinse dopo tre sole generazioni, all'inizio del XV secolo; nonostante le proteste degli altri Malaspina, il feudo fu incamerato dal duca di Milano Filippo Maria Visconti, e ne fu investito il conte \"Peterlino Dal Verme\" il 26 giugno 1430. Alla sua morte attorno al 1445 senza eredi diretti il terziere di Menconico ritorn\u00f2 alla camera ducale.\nIl 2 dicembre 1466, Galeazzo Maria Sforza assegn\u00f2 la porzione del feudo di Varzi di Menconico a suo zio Bosio I Sforza, conte di Santa Fiora assieme alla signoria di Castell'Arquato. Gli Sforza di Santa Fiora, fatta la loro prima comparsa in valle Staffora nel 1466, vi rimasero fino al 1499.\nPassarono cos\u00ec alcuni decenni, finch\u00e9 l'occupazione francese del Ducato di Milano alla fine del XV secolo port\u00f2 alla confisca del terziere di Menconico agli Sforza, mentre le quote dei Malaspina vennero confermate.\nNel 1743 entr\u00f2 a far parte del Regno di Sardegna sotto i Savoia, in base al Trattato di Worms, e poi della Provincia di Bobbio inserita in Liguria sotto il dipartimento di Genova.\nComunque Menconico mantenne il suo territorio determinato dalle divisioni tra i Malaspina, che corrisponde quasi esattamente all'attuale comune. Nel 1859 entra a far parte della provincia di Pavia e quindi della Lombardia come circondario di Bobbio fino al 1923.\nSolo nel 1929 la frazione Bersanino pass\u00f2 al costituendo comune di Santa Margherita di Staffora.\nMonumenti e luoghi d'interesse.\nArchitetture religiose.\nDalla parrocchia di Menconico dipende l'Oratorio dell'Immacolata Concezione di Varsaia\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nAmministrazione.\nComunit\u00e0 montane.\nFa parte della fascia montana della Comunit\u00e0 montana Oltrep\u00f2 Pavese."}
{"id": "31180", "revid": "124748310", "url": "https://it.wikipedia.org/wiki?curid=31180", "title": "Mezzana Bigli", "text": "Mezzana Bigli (\"La Ms\u00e4na\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina meridionale, a breve distanza dalla sponda sinistra del Po, presso la confluenza dell'Agogna.\nStoria.\nIl nome stesso di Mezzana Bigli (dal latino \"Mediana\") mette in relazione l'origine del paese con l'area fluviale presso cui sorge, essendo collocato tra i fiumi Po, Agogna e Scrivia: numerosi sono infatti i toponimi simili a \"Mezzana\", il cui significato corrisponde a \"isola fluviale\". Nell'elenco dei territori pavesi del 1250 appare come \"Glarea Mezana\". Fino al 1800 fu sempre legata al centro di Gerola, oggi frazione di Casei Gerola, ma un tempo luogo di una certa importanza, sede di podesteria, situato a sud del Po, nell'Oltrep\u00f2 Pavese. Facendo parte del comune di Gerola, Mezzana apparteneva amministrativamente all'Oltrep\u00f2 anche quando, cessando la sua condizione insulare, si trov\u00f2 a nord del Po, dunque in Lomellina, separata dal fiume dal suo capoluogo.\nCon Gerola apparteneva al feudo dei Corti di Guazzora, per cui era detta \"Mezzana Corti\" (da non confondersi con il paese che oggi porta questo nome, frazione di Cava Manara); nel 1525 fu infeudato ai \"Bigli\" (o \"Biglia\") di Milano, per il quale motivo prese il nome di Mezzana Bigli. Il feudo dei Bigli cess\u00f2 con l'abolizione del feudalesimo nel 1797. Nel 1800, per decreto napoleonico, i confini dei comuni e delle province furono fatti corrispondere ai fiumi, cosicch\u00e9 Mezzana fu separata da Gerola, mantenendo la gran parte del territorio del vecchio comune. Fu quindi anche separata dall'Oltrep\u00f2 e unita alla Lomellina. A Mezzana si trovavano le terre dei Bigli, che - non pi\u00f9 feudatari - rimanevano grandi possidenti, le quali passarono per eredit\u00e0 ai marchesi Crivelli e ai Confalonieri-Strattmann (per il matrimonio delle sorelle dell'ultimo dei Bigli, morto nel 1804), e da questi ultimi poi alla famiglia Radice Fossati.\nMonumenti e luoghi di interesse.\nNessuno"}
{"id": "31181", "revid": "1718925", "url": "https://it.wikipedia.org/wiki?curid=31181", "title": "Mezzana Rabattone", "text": "Mezzana Rabattone (\"Ms\u00e0na\" in dialetto lomellino) \u00e8 un comune italiano di 468 abitanti della provincia di Pavia in Lombardia. Si trova nella bassa Lomellina, nella valle alluvionale del Po, a breve distanza dalla riva sinistra del fiume, appena a monte della confluenza del Terdoppio.\nStoria.\nLe vicende di Mezzana Rabattone, situato nel letto di piena del Po e dunque a lungo privo di difesa dalla capricciosa furia del fiume, furono sempre condizionate dalle continue variazioni del corso di esso. Indubbiamente il nome \"Mezzana\" fa riferimento all'origine insulare del luogo (\"mezzane\" erano infatti dette le maggiori isole del Po); il nome stesso non era preciso (compare come \"Arbatone\", \"Robertone\" ecc.), e ancora nel 1644 non \u00e8 elencato tra i comuni. In origine la zona apparteneva alla squadra (podesteria) di Sommo, e come il vicino Zinasco fu feudo degli \"Eustachi\" di Pavia, passando poi (dopo la loro estinzione nel 1634) a una serie di feudatari in rapida successione (Opizzone, Campeggi fino al 1699, Monticelli fino al 1705, Guasco di Alessandria, Mandelli).\nCon il passaggio della Lomellina ai Savoia Mezzana Rabattone divenne luogo di confine, anzi ne fu contestata l'appartenenza alla Lomellina, poich\u00e9 non era stabilmente su una delle due rive. In effetti nel 1800, a seguito del decreto napoleonico che pose i confini delle province sul Po, Mezzana Rabattone fu aggregata al circondario di Voghera, nell'Oltrep\u00f2. Tuttora Mezzana, a differenza del resto della Lomellina, appartiene al circondario giudiziario di Pavia e alla diocesi di Tortona. Allora in effetti il Po circondava il territorio di Mezzana con una vasta ansa in cui ora scorre il Terdoppio nel suo ultimo tratto. Ma le variazioni amministrative vanamente rincorrevano le variazioni del Po, poich\u00e9 gi\u00e0 nel XIX secolo, raddrizzandosi il corso del fiume, Mezzana si ritrov\u00f2 di nuovo sulla riva della Lomellina. Quindi, appartenendo ancora all'Oltrep\u00f2 dopo il ritorno dei Savoia, con l'unit\u00e0 nazionale e la costituzione della provincia di Pavia, fu nuovamente riunito amministrativamente al resto della Lomellina.\nEconomia.\nLe attivit\u00e0 produttive sono legate all'agricoltura: vi si coltivano prevalentemente riso e mais. In passato vi furono diverse piantagioni di tabacco, ora scomparse.\nTurismo.\nMezzana Rabattone non pu\u00f2 certo definirsi meta turistica; nonostante questo il piccolo paese sa richiamare visitatori diretti alle tranquille spiagge del fiume Po, ai laghetti artificiali realizzati negli anni 2000: bacini originariamente nati come cave per il recupero di materiale inerte e successivamente riqualificate in laghetti per la pratica di pesca sportiva e scuola di vela.\nAmministrazione.\nIl sindaco di Mezzana Rabattone \u00e8 Giorgio Facchina (lista civica), al secondo mandato, dal 12 giugno 2017."}
{"id": "31182", "revid": "767487", "url": "https://it.wikipedia.org/wiki?curid=31182", "title": "Mezzanino (Italia)", "text": "Mezzanino (\"Msan\u00e9\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nella pianura dell'Oltrep\u00f2 Pavese, alla destra del Po, di fronte alla confluenza del Ticino (appartiene al parco regionale della valle del Ticino).\nStoria.\nMezzanino sorse probabilmente su un'isoletta del Po (questo \u00e8 infatti il significato del toponimo \"mezzana\" assai diffuso lungo il fiume). Nel XVII secolo certamente era gi\u00e0 nell'Oltrep\u00f2, ma in precedenza si trovava a nord del fiume, e fino a tutto il XVIII secolo era amministrativamente unito al Siccomario.\nLe prime citazioni di Mezzanino datano dal XV secolo, quando \u00e8 citato insieme a \"Tovo\", che costituiva uno dei pi\u00f9 importanti punti di transito del Po nel territorio pavese (tuttora ricordato da una cascina di Verrua Po, che per\u00f2 non \u00e8 nel luogo originario). Alla stessa epoca risalgono le prime citazioni di Venesia, che fu un non piccolo centro presso il Po. Nel XVIII secolo erano comuni, oltre a Mezzanino, anche Venesia e inoltre Bovina e Castellazzo Busca.\nI primi due, decaduti per la vicinanza del fiume che causava gravi distruzioni, furono annessi a Mezzanino in epoca napoleonica: Venesia fu poi completamente distrutto da un'alluvione nel 1890.\nIl comune di Castellazzo Busca fu abolito nel 1818. Corrispondeva all'attuale frazione Busca, in prossimit\u00e0 della quale, dopo la costruzione del Ponte della Becca, si \u00e8 sviluppato il nuovo centro di Tornello."}
{"id": "31183", "revid": "22475", "url": "https://it.wikipedia.org/wiki?curid=31183", "title": "Miradolo Terme", "text": "Miradolo Terme (\"Mirad\u00f2\" in dialetto pavese) \u00e8 un comune italiano di abitanti della provincia di Pavia in Lombardia.\nGeografia fisica.\nMiradolo si trova nel Pavese orientale, ai piedi del colle di San Colombano.\nStoria.\nLe prime tracce di insediamento a Miradolo sono emerse a partire dagli scavi sistematici condotti sul territorio a partire dagli anni settanta del Novecento ed hanno riportato alla luce una serie di reperti databili all'et\u00e0 del bronzo ed alla civilt\u00e0 di Golasecca consistenti in una ventina di siti archeologici dove sono stati rinvenuti oggetti di uso comune, vasellame, urne cinerarie.\nIl nome di Miradolo appare ad ogni modo per la prima volta nel testamento dell'arcivescovo milanese Ariberto da Intimiano del 1034 quando viene indicato come \"Castrum Miradolium\" lasciando intuire che nell'area dell'attuale comune dovessero trovarsi delle fortificazioni o delle torri in area sopraelevata; a testimonianza di questo fatto sembrerebbe propendere la tesi secondo la quale il colle accanto al paese, noto ancora oggi col nome dialettale di \"Baltr\u00e9\", farebbe esplicito riferimento alla baltresca, una torre di legno per scopi militari largamente usata durante il periodo medievale. L'abitato \u00e8 riportato in un documento dell'XI secolo come \"Miradolum\" in riferimento alla presenza di acque curative, ma si sa per certo che la localit\u00e0 era nota almeno gi\u00e0 dal secolo precedente per la presenza nel suo territorio di fonti naturali di acqua salina che erano utilizzate per scopo di conservazione dei cibi.\nIl borgo viene citato in un diploma del 1164 con cui l'imperatore Federico I assegna alla citt\u00e0 di Pavia la giurisdizione sulla Lomellina, l'Oltrep\u00f2 Pavese e anche alcune localit\u00e0 del Pavese, come Miradolo, che forse non appartenevano a Pavia dai tempi pi\u00f9 remoti. Il borgo di Miradolo fu tra i possedimenti dell'antica abbazia di Santa Cristina di Olona, il vicino monastero di fondazione Longobarda, in seguito appartenne alla \"Campagna Sottana\" pavese, e dal XV secolo fece parte della squadra (podesteria) del Vicariato di Belgioioso (di cui era capoluogo Corteolona) e ritorn\u00f2 ad essere particolarmente noto nel 1511 quando re Luigi XII di Francia, calato coi francesi alla conquista del Ducato di Milano, diede il primo riconoscimento ufficiale allo sfruttamento delle fonti di acqua salina locali per scopi terapeutici, istituendo di fatto le prime terme. Il vicariato di Belgioioso venne infeudato dal 1475 a un ramo cadetto degli Estensi e conflu\u00ec per matrimonio nel 1757 nei domini dei principi Barbiano di Belgioioso.\nNel XVIII secolo gli viene aggregato il piccolo comune di \"Ca' de Rho\". Nel 1872 viene unito a Miradolo il soppresso comune di Camporinaldo. Nel 1938 il comune assunse la denominazione di \"Miradolo Terme\" in riconoscimento dell'ormai secolare attivit\u00e0 termale che qui si svolgeva, supportata nel 1912 dalla fondazione del complesso idroterapico delle \"Saline di Miradolo\" sotto il patrocinio dell'Universit\u00e0 di Pavia.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Miradolo Terme in totale sono 425. Tra le nazionalit\u00e0 pi\u00f9 rappresentate troviamo:\nGeografia antropica.\nIl territorio comunale comprende il capoluogo, la frazione di Camporinaldo (luogo di nascita del popolare presentatore televisivo e radiofonico Gerry Scotti), la localit\u00e0 Terme e le cascine e case sparse di Barona, Borgognona, Boschi, C\u00e0 de Rho, Casa dei Galli, Croce, Crotta, Palazzina e Texas."}
{"id": "31184", "revid": "124143984", "url": "https://it.wikipedia.org/wiki?curid=31184", "title": "Montalto Pavese", "text": "Montalto Pavese (\"Muntalt\" in dialetto oltrepadano) \u00e8 un comune italiano di 896 abitanti della provincia di Pavia in Lombardia. Per la sua posizione dominante le prime colline sopra Casteggio, il bel castello con il giardino all'italiana e per la sua produzione di vino, \u00e8 chiamata la \"regina dell'Oltrep\u00f2 Pavese\".\nStoria.\nLe prime notizie su Montalto risalgono al X secolo, quando con il toponimo \"Monsaltus\" \u00e8 citato nel diploma dell\u2019imperatore Ottone I dell\u2019anno 962 in cui vengono donate diverse corti di Montalto al monastero di Santa Maria delle Cacce di Pavia.\nMontalto \u00e8 citato come \"Mons Altus\" nel diploma del 1 ottobre del 998 dell'imperatore Ottone III che restituisce all'abate di Bobbio Gerberto di Aurillac, ora anche arcivescovo di Ravenna, i possessi dell'Oltrep\u00f2 che erano stati commutati dall'abate di Bobbio \"Giseprando\" divenuto vescovo di Tortona ai beni del monastero di San Marziano di Tortona o alla chiesa di Tortona.\nNel 1065 Montalto \u00e8 confermato nuovamente nel diploma di Enrico IV fra i beni del monastero di Santa Maria delle Cacce di Pavia.\nNel 1164 pass\u00f2 con l'Oltrep\u00f2 sotto il dominio di Pavia, che l'infeud\u00f2 alla famiglia Belcredi. La podesteria o squadra di Montalto, soggetta ai Belcredi (che nominavano il Podest\u00e0, prerogativa che nelle altre squadre spettava alla citt\u00e0 di Pavia), comprendeva anche Oliva Gessi, Mornico Losana, Torricella Verzate, Lirio e Mont\u00f9 Berchielli (nel comune di Rocca de' Giorgi); tra le ville del feudo sono citate anche le attuali frazioni \"Finigeto\" e \"Villa Illibardi\".\nSotto gli Sforza, nel 1477, Montalto \u00e8 infeudato come contea agli Strozzi di Mantova (ramo della nobile famiglia fiorentina), sotto i quali comunque i Belcredi rimangono la famiglia pi\u00f9 ricca e mantengono la propriet\u00e0 del castello. Nel 1617 il feudo \u00e8 venduto ai Taverna, conti di Landriano, ma nel 1658 i Belcredi lo riacquistano, mantenendolo fino alla fine del feudalesimo nel 1797. Il feudo \u00e8 nel frattempo elevato a Marchesato.\nNel XIX secolo Montalto \u00e8 sede di mandamento nella provincia di Voghera (dal 1859 circondario di Voghera nella provincia di Pavia). Con l'unit\u00e0 d'Italia riceve il nuovo nome di Montalto Pavese. Nel 1939, soppresso il comune di Mont\u00f9 Berchielli (CC F702), parte di esso, compresa la ex sede comunale \"C\u00e0 del Fosso\", \u00e8 aggregata a Montalto.\nMonumenti e luoghi d'interesse.\nMeta di numerosi turisti e appassionati di aeromodellismo \u00e8 la localit\u00e0 Belvedere, sita sulla cresta di una collina e soggetta a forti venti, a causa della sua posizione: a separazione della strettissima Valle Scuropasso e della Valle del Ghiaie. I forti movimenti d'aria rendono divertente il volo di aeromodelli, deltaplani e parapendii.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31185", "revid": "160438", "url": "https://it.wikipedia.org/wiki?curid=31185", "title": "Montebello della Battaglia", "text": "Montebello della Battaglia (\"Mumb\u00e8l\" in dialetto oltrepadano) \u00e8 un comune italiano di abitanti della provincia di Pavia in Lombardia.\nGeografia fisica.\nSi trova nell'Oltrep\u00f2 Pavese, al limite della pianura, presso la ex statale Padana Inferiore e lo sbocco in pianura della valle del torrente Coppa. Oltre al centro abitato, Montebello comprende otto frazioni: Borra, Casalino, Cerreto, Fogliarina, Genestrello, Molinara, Pantaleone e Sgarbina.La densit\u00e0 abitativa \u00e8 di 104 abitanti per chilometro quadrato (la densit\u00e0 media dell'Oltrep\u00f2 \u00e8 di 119 ab/km\u00b2).\nIl centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore.\nStoria.\nNell'antichit\u00e0 a Montebello si trovava un insediamento romano, probabilmente una \"villa\" dipendente dalla vicina citt\u00e0 di Clastidium (l'odierna Casteggio).\nIl nome di Montebello ha probabilmente origine dall'ubicazione del paese in cima ad una collina o dal latino \"Mons Belli\" (monte della guerra), con riferimento alla Battaglia di Clastidium del 222 a.C., raccontata nell'omonima tragedia \"Clastidium\" di Nevio e descritta dettagliatamente da Polibio.\nIl toponimo compare per la prima volta nella bolla di Papa Urbano II del 29 giugno 1094. Il cavaliere Uberto Delconte (o Del Conte) e i propri parenti, provenienti dai conti palatini appartenenti all'ordine feudale istituito da Carlo Magno, donarono all'ordine Benedettino dei terreni e la preesistente chiesa romanica dedicata ai santi Gervasio e Protasio sorta attorno all'anno 1000 nel castello di Montebello quando i Delconte ne erano feudatari e castellani, con la condizione che fosse posta sotto la protezione del Papato. Con tale bolla il Pontefice conferm\u00f2 all'Abate Alberto i privilegi promessi.\nL'edificio venne quindi trasformato in convento attorno al quale si and\u00f2 formando il paese, che assunse presto notevole importanza. Il monastero ricevette ampie donazioni nei secoli seguenti, divenendo il maggior possidente locale.\nNel 1164 Montebello fu assegnato da Federico I Barbarossa insieme ad altre terre che appartenevano a Piacenza (ma anche a Tortona e Milano) alla citt\u00e0 di Pavia, rimanendo per\u00f2 nella diocesi piacentina. Nel 1175 gli eserciti della Lega Lombarda e di Federico si stavano per scontrare nei pressi di Montebello, ma si raggiunse un momentaneo armistizio (\"pace di Montebello\") che rinviava il confronto all'anno dopo (Battaglia di Legnano).\nIl 2 febbraio 1256 frate Rubaldo Delconte fond\u00f2, attraverso la donazione di edifici e terreni nel borgo del paese al Collegio dei Notai di Pavia, l'Ospedale Santa Caterina per i pellegrini diretti a Roma e Santiago di Compostela e affidandone ad esso l'amministrazione. Proprio questo affidamento port\u00f2 nel tempo alla costruzione di numerose ville signorili di campagna.\nIn diversi documenti dal 1259 al 1273 i Delconte risultano come i signori di Montebello, diventandone di fatto i primi feudatari.\nIl declino della famiglia Delconte inizi\u00f2 con il passaggio del feudo sotto l'egida dei Visconti del Ducato di Milano, che nel 1469 insign\u00ec la famiglia Beccaria del titolo di \"Conti di Montebello\" e che quindi ottenne tutti i possedimenti, compresi i resti del castello che nel 1494 non esisteva gi\u00e0 pi\u00f9 con funzione difensiva. I Beccaria divennero cos\u00ec i nuovi feudatari del paese.\nSul finire del 1484, nel monastero di Montebello ai Benedettini si sostituirono i padri Gerolamini, che lo trovarono in condizioni rovinose; il monastero fu poi soppresso nel 1782.\nNell'atto di apprensione dalla camera ducale di Milano del 9 agosto 1535 il feudo di Montebello comprendeva anche Verretto, Castelletto Po, Cantalupo e Regalia verso Bressana Bottarone, Borgo Priolo e Torre del Monte, Barisonzo (fraz. di Torrazza Coste), Ca de Guerci, Donelasco, Golferenzo, Retorbido, Montecalvo, Volpara e Rocca de Giorgi.\nNel 1542 Galeazzo Beccaria venne confermato feudatario di Montebello ma nel 1631 la morte del conte Claudio segn\u00f2 l'estinzione della famiglia e il feudo fu acquistato dallo spagnolo Rodrigo Orozco de Rivera, Marchese di Mortara.\nNel 1634 Montebello fu censito per fini fiscali come appartenente all'Oltrep\u00f2 fra le terre del Principato di Pavia.\nIn seguito, tramite le nozze della figlia del nuovo feudatario, questo pass\u00f2 a Felice Machado de Silva, che nel 1638 ne divenne Marchese. In questo periodo la popolazione del feudo era composta da 563 famiglie, di cui sessanta a Montebello, quaranta a del Monte, trenta a Golferenzo, trenta a Volpara, quaranta a Donelasco, quattro a Borgo Priolo, otto a Barisonzo e trentadue a Castelletto.\nNel 1650 il feudo fu scorporato con la vendita delle terre di Montecalvo, Volpara, Golferenzo, Soriasco, Torre del Monte, Ca de Guerci e Borgo Priolo al marchese Gerolamo Dal Pozzo. Nel 1682 il Antonio Machado de Silva vendette le terre rimanenti di Montebello, Verretto, Cantalupo e Castelletto a Paulo Spinola Doria di los Balbases duca di Sesto, genovese naturalizzato spagnolo che fu governatore di Milano, la cui famiglia tenne il feudo fino all'abolizione del feudalesimo nel 1797.\nIl 13 settembre 1743, con il trattato di Worms, Montebello e tutto l'Oltrep\u00f2 entrarono a far parte del Regno di Sardegna ed in particolare della provincia di Voghera, passando cos\u00ec sotto il controllo dei Savoia.\nNella battaglia avvenuta a Montebello il 9 giugno 1800, i Francesi al comando dei generali Lannes e Victor vi sconfissero gli Austriaci guidati dal generale Ott. Per questa vittoria il generale Lannes fu insignito nel 1808 del titolo di \"Duca di Montebello\".\nNel 1817 le parrocchie di Montebello e Genestrello passarono dalla Diocesi di Piacenza a quella di Tortona.\nNel 1818 a Montebello fu aggregato il piccolo comune di Canova Ghiringhelli (anticamente nota come Casa de' Ghiringhelli), all'estremit\u00e0 settentrionale del territorio, che non aveva mai fatto parte in precedenza del feudo di Montebello. Il 9 aprile dello stesso anno qui nacque padre Luigi Celestino Spelta, dell'Ordine dei Frati Minori Osservanti Riformati, vescovo di Tespia e vicario apostolico di Hupeh (o Hu-p\u00e8) dal 17 settembre 1848, poi dal 24 gennaio 1860 visitatore apostolico dell'Impero di Cina e regni adiacenti.\nNel 1824 don Pietro Martire Beccaria Giorgi vendette molte propriet\u00e0 appartenenti al monastero al Collegio Gesuitico di Genova; i Gesuiti rimasero a Montebello fino alla loro cacciata dal regno.\nIl 20 maggio 1859 a Montebello fu combattuta un'altra celebre battaglia, preludio dell'unificazione d'Italia, durante la quale la cavalleria sardo-piemontese agli ordini del colonnello de Sonnaz e la fanteria francese guidata dal generale Forey costrinsero le forze austriache del generale Stadion a ritirarsi oltre il Po. Con il Decreto Rattazzi dello stesso anno Montebello pass\u00f2 sotto la Provincia di Pavia, mandamento XII di Casteggio, circondario IV di Voghera.\nCon l'avvento della rivoluzione industriale a Montebello fu fondata a met\u00e0 dell'Ottocento una fornace poi \"Mole Patronale\" in localit\u00e0 Fornace che diede stimolo alla trasformazione dei gruppi di braccianti e piccoli artigiani in maestranze industriali. Ci\u00f2 fece nascere anche la necessit\u00e0 di tutelare questi nuovi attori della scena sociale ed economica; cos\u00ec nel 1879 venne fondata da Pippo Venco la Societ\u00e0 Operaia e Agricola di Mutuo Soccorso (SOAMS). La costruzione della sede (conosciuta come \"Salone\") inizi\u00f2 nel 1907 con il progetto dell'ingegnere Vandoni e l'inaugurazione avvenne nel 1913. Il merito della societ\u00e0 fu oltre all'attivit\u00e0 mutualistica anche quello di fornire un punto di riferimento per la vita sociale attraverso l'organizzazione spettacoli, raduni, feste e balli.\nNel dopoguerra venne avviato un processo di edificazione che inizi\u00f2 con la costruzione nel 1922 del nuovo edificio comunale con annesse scuole, trasferendoli cos\u00ec dal palazzo affacciato sul palazzo della Chiesa (la parte verso il Monumento al Cavalleggero di propriet\u00e0 del comune, la parte restante dei Baroni De Ghislanzoni) che ne fu la sede a partire dal 1851. Questo fu inaugurato il 20 maggio 1924. Dello stesso periodo la realizzazione di Viale Rimembranza. Sempre nel 1924 il marchese Gianni Lomellini, dopo aver lasciato il paese per divergenze politiche, vendette la villa alla societ\u00e0 \"Comm. Quirici Gerolamo e Figlio\" di Rivanazzano, la quale dopo aver sopraelevato le dipendenze di un piano, portandole cos\u00ec ad altezza maggiore della villa, vi insedi\u00f2 una filanda. Nel 1932 Don Orione acquist\u00f2 il complesso per trasformarlo in seminario.\nNegli anni venti il paese fu dotato di rete per la distribuzione della corrente elettrica.\nTra il 1927 e il 1928 l'ufficio araldico romano assegn\u00f2 a Montebello lo stemma della famiglia Delconte, che ne erano stati i primi feudatari.\nNel 1948 iniziarono i lavori per realizzazione dell'acquedotto comunale, seguiti nel 1960 e nel 1962 da quelli di asfaltatura delle strade e di metanizzazione rispettivamente.\nIn ricordo della Battaglia di Montebello del 1859, con il comune di Montebello ricevette la nuova denominazione di \"Montebello della Battaglia\".\nNel luogo dove si svolse la battaglia si trova l'Ossario \"Bell'Italia\"; \u00e8 possibile visitarlo tutti gli anni la domenica prima del 20 maggio, quando per ricordare lo scontro si svolge un corteo al quale partecipano anche i Lancieri di Montebello.\nMonumenti e luoghi d'interesse.\nArchitetture religiose.\nChiesa dei Santi Gervasio e Protasio.\nLa chiesa e il monastero ad essa associato secondo gli storici sono stati donati, assieme ad altri terreni circostanti, dalla famiglia Delconte ai monaci benedettini che ne hanno avuto il controllo fino 1484. Si crede che la chiesa esistesse gi\u00e0 prima dell'arrivo dei Benedettini. Ma dal 1484, anno dell'arrivo dei Gerolamini, il monastero sub\u00ec delle ricostruzioni che furono concluse nel 1666. A questa data risale il cedimento strutturale di una parte dell'edificio che ha portato alla costruzione di una nuova chiesa grazie ai fondi trovati dal generale dell'ordine dei Gerolamini, padre Floriano Marcellini, il quale assegn\u00f2 il lavoro all'architetto Martino Taddei. Si possono notare alcune differenze rispetto alla chiesa antica, pi\u00f9 piccola e provvista di due cappelle per ogni lato, ciascuna dotata di un altare in laterizio. Dal punto di vista storico, due sono le date da ricordare come fondamentali per l'edificio: il giorno 20 ottobre del 1647, durante il quale le truppe del principe Tommaso di Savoia saccheggiarono la cittadina, e l'anno 1686, quando fu portata la reliquia di San Felicissimo da Roma. L'inaugurazione ufficiale della chiesa avvenne nell'estate del 1675, ma i lavori di restauro si protrassero anche dopo il 1680.\nArchitetture civili.\nNel territorio comunale sono presenti anche interessanti nuclei rurali e cascine storiche, alcune in avanzate condizioni di degrado. Interessanti dal punto di vista storico e ambientale sono in particolare le cascine Ca' Nuova Ghiringhelli, Monticelli e Genestrello.\nAltro.\nGli Scaloni.\nGli scaloni sono strutture in pietra, sasso e terra battuta che collegano i diversi livelli del paese seguendo la massima pendenza della collina.\nUno scalone \u00e8 intitolato al generale Georges Beuret, deceduto nella battaglia del 20 maggio 1859; l'altro \u00e8 dedicato al generale di corpo d'armata Ettore Galliani, nato a Pavia nel 1884, morto a Debra Berhan nel 1939 e sepolto ad Addis Abeba.\nEconomia.\nIl territorio di Montebello della Battaglia \u00e8 ricompreso per circa met\u00e0 della sua superficie nella pianura e per l'altra met\u00e0 nella prima collina dell'Oltrep\u00f2, ossia fra le aree pi\u00f9 fertili della Lombardia e con alto valore economico dei suoli agricoli. Ci\u00f2 consente all'agricoltura (in particolare alla viticoltura) di mantenere un'importanza strategica nell'economia locale.\nA met\u00e0 Ottocento venne costruita in localit\u00e0 Fornace una fornace poi diventata \"Mole Patrone\", che diede impulso alla trasformazione dei braccianti e artigiani in piccole maestranze industriali.\nA partire dagli anni cinquanta l'attivit\u00e0 agricola ha visto comunque una progressiva perdita di peso assoluto e relativo, compensata solo in parte, dal punto di vista occupazionale, dallo sviluppo di diverse attivit\u00e0 produttive, soprattutto a carattere artigianale, nella valle del Coppa e lungo la strada Padana Inferiore.\nDi notevole rilevanza il settore terziario. Nel 1974 fu realizzato sul territorio comunale il supermercato Carrefour, all'interno del quale molti montebellesi prima dediti ad attivit\u00e0 agricole o operaie trovarono impiego. Questo per\u00f2 comport\u00f2 anche la fine delle piccole attivit\u00e0 commerciali e botteghe del paese. Il supermercato si \u00e8 poi espanso fino ai giorni nostri diventando l'Iper Centro Commerciale Montebello, con rilievo a livello regionale, che rappresenta la principale risorsa economica del paese.\nAmministrazione.\nSegue l'elenco delle amministrazioni comunali dal 1985 ad oggi:"}
{"id": "31186", "revid": "767487", "url": "https://it.wikipedia.org/wiki?curid=31186", "title": "Montecalvo Versiggia", "text": "Montecalvo Versiggia (\"Muncalv\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nella zona collinare dell'Oltrep\u00f2 Pavese, nella valle del torrente Versa, in cui confluisce il piccolo torrente Versiggia. La sede comunale \u00e8 in localit\u00e0 Crocetta, ai piedi del castello di Montecalvo che sorge sulla cima di una collina.\nStoria.\nMontecalvo come (\"Mons Calvus\") compare attorno al X secolo nei diplomi imperiali fra i possedimenti dell'Abbazia di San Colombano di Bobbio.\nCon il toponimo \"Montecalvus\" si trova anche citato in un antico diploma a favore del Monastero di San Pietro in Ciel d'Oro di Pavia, cui si deve il probabile passaggio benedettino fra il monastero bobbiese e quello pavese.\nMontecalvo \u00e8 tra le localit\u00e0, probabilmente corrispondenti alle signorie locali dotate di un castello, citate nel 1164 nel diploma con cui Federico I concedette alla citt\u00e0 di Pavia il dominio sull'Oltrep\u00f2. Nell'ambito dei domini pavesi, nel XIV secolo vi assunsero la signoria i Beccaria. Per successivi e non chiari passaggi giunse nel XV secolo ai Beccaria di Montebello, sotto i quali la contea di Montecalvo comprendeva anche Golferenzo, Volpara e Rocca de' Giorgi. Estinti i Beccaria nel 1629, il feudo di Montecalvo fu separato da Montebello e venduto ai Dal Pozzo, che acquistarono anche il vicino feudo di Soriasco (Santa Maria della Versa). In difficolt\u00e0 economiche, i Dal Pozzo furono costretti a smembrare i loro feudi: nel 1691 Montecalvo con Golferenzo e Volpara (senza Rocca de' Giorgi) fu venduto ai Belcredi, della casata dei signori di Montalto ma di altro ramo. Ad essi il feudo rimase fino alla fine del feudalesimo (1797).\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31187", "revid": "122468961", "url": "https://it.wikipedia.org/wiki?curid=31187", "title": "Montescano", "text": "Montescano (\"Munsc\u00e4n\" in dialetto oltrepadano) \u00e8 un comune italiano di 424 abitanti della provincia di Pavia in Lombardia. Si trova nelle colline dell'Oltrep\u00f2 Pavese, in valle Versa. Il capoluogo, Pozzolo, si trova nella vallata, mentre Montescano, il centro pi\u00f9 antico, si trova sulla collina. Il luogo \u00e8 noto per un importante centro medico di cura e riabilitazione.\nStoria.\nNel 1164 \u00e8 citato nel diploma imperiale con cui gran parte dell'Oltrep\u00f2 passa sotto il dominio pavese: pertanto doveva gi\u00e0 essere un luogo di una certa importanza. In seguito il piccolo comune non lascia grande traccia nella storia; comunque appare sempre avere mantenuto la qualifica di comune. Fu compreso nel feudo di Broni, e segu\u00ec probabilmente le sorti di Castana, venendo separato da questo feudo e passando ai \"Borromeo\" nel XVI secolo e ai \"Pallavicino Trivuzio\" nel XVIII secolo.\nTra il 1929 e il 1948 il comune fu soppresso e aggregato a Castana.\nSimboli.\nLo stemma del Comune di Montescano \u00e8 stato concesso con decreto del presidente della Repubblica del 28 novembre 2003.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31188", "revid": "263988", "url": "https://it.wikipedia.org/wiki?curid=31188", "title": "Montesegale", "text": "Montes\u00e9gale (\"Monts\u00e9gal\" in dialetto oltrepadano) \u00e8 un comune italiano di 279 abitanti della provincia di Pavia in Lombardia. Si trova nell'alta collina dell'Oltrep\u00f2 Pavese, nella valle del torrente Ardivestra, affluente della Staffora. La grandissima parte della popolazione risiede nelle numerose frazioni.\nStoria.\nNoto fin dall'XI secolo, Montes\u00e9gale era sotto la signoria del Vescovo di Tortona, e fu sottoposto al dominio pavese nel 1219 da Federico II (pur continuando, sotto Pavia, la signoria vescovile). Montesegale fu infeudato ai conti palatini di Lomello, del ramo di \"Gambarana\", ricevendo l'investitura congiuntamente da Pavia e dal Vescovo di Tortona, che manteneva quindi un'alta signoria (analogamente a quanto avveniva nelle vicine localit\u00e0 Gravanago e Montepicco frazione di Fortunago e a Rocca Susella). La signoria dei Gambarana dur\u00f2, salvo qualche breve interruzione, fino alla fine del feudalesimo (1797).\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. La fine del marchesato ebbe luogo con l'abolizione del feudalesimo nel 1797. Nel 1801 il territorio \u00e8 annesso alla Francia napoleonica fino al 1814. Nel 1818 passa alla provincia di Voghera e nel 1859 alla provincia di Pavia.\nIl comune di Montesegale faceva direttamente parte dell'Oltrep\u00f2 Pavese, non era una giurisdizione separata (vedi alla voce Oltrep\u00f2 Pavese) come i territori circostanti. Comprendeva anche la parte meridionale dell'attuale comune di Rocca Susella, con le frazioni Susella, San Paolo, Poggio Almanno. Esse furono staccate da Montesegale e unite al comune cui attualmente appartengono nel 1905. Nel XVIII secolo a Montesegale era stato unito il piccolo comune di Castignoli, gi\u00e0 sede di un importante castello, parte del feudo di Montesegale.\nAmministrazione.\nComunit\u00e0 montane.\nFa parte della fascia collinare della Comunit\u00e0 Montana Oltrep\u00f2 Pavese.\nProdotti a Denominazione comunale d'origine.\nIl comune di Montesegale ha assegnato la De.Co. a quattro prodotti dell\u2019artigianato agroalimentare tradizionale: "}
{"id": "31189", "revid": "2128848", "url": "https://it.wikipedia.org/wiki?curid=31189", "title": "Monticelli Pavese", "text": "Monticelli Pavese (\"Munts\u00e9\" in dialetto pavese) \u00e8 un comune italiano di 732 abitanti della provincia di Pavia in Lombardia. Si trova nel Pavese sudorientale, presso la riva sinistra del Po, nella valle alluvionale, al confine con la provincia di Piacenza cui anticamente apparteneva. \u00c8 il comune con la minima altitudine della provincia di Pavia.\nStoria.\nNel medioevo il territorio di Monticelli si trovava a sud del Po, circondato da un'ampia ansa del fiume. Nel X secolo l'imperatrice Adelaide lo don\u00f2 al monastero di San Salvatore di Pavia, che ne ebbe poi per secoli la signoria (fino al 1796). Nel 1164 l'imperatore Federico I assegn\u00f2 Monticelli alla giurisdizione di Pavia, insieme ad altri luoghi prossimi a Piacenza; seguirono aspre lotte, e la pace definitiva assegn\u00f2 Monticelli a Piacenza. Verso la fine del Medioevo (1467) il fiume, cambiando corso, determin\u00f2 l'attuale collocazione a nord del Po. Monticelli continu\u00f2 peraltro a far parte del territorio piacentino, e solo nel 1816, a seguito del Congresso di Vienna, fu fondato l'odierno comune come parte del Regno Lombardo Veneto e della provincia di Pavia unificando tre territori censuari staccati dal Piacentino da Napoleone nel 1798: la Monticelli propriamente detta, gi\u00e0 parte di Sarmato, le pertinenze di Nizzolaro prese da Rottofreno e l\u2019exclave di Gabbiane, appartenuta a Calendasco."}
{"id": "31190", "revid": "767487", "url": "https://it.wikipedia.org/wiki?curid=31190", "title": "Mont\u00f9 Beccaria", "text": "Mont\u00f9 Beccaria (\"Munt\u00fc\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nelle colline dell'Oltrep\u00f2 Pavese, in valle Versa.\nStoria.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate San Colombano, il cui possedimento della corte di \"Auliano\" di Monte Acuto (\"Aulianum\") che si estendeva in Val Versa fra la Valle Scuropasso e la Val Tidone nel piacentino, nel territorio dell'odierno Mont\u00f9 Beccaria e dei confinanti comuni odierni di Pietra de' Giorgi, Broni, San Cipriano Po, Portalbera, Arena Po, Spessa, Cigognola, Castana, Canneto Pavese, Montescano, Rovescala, San Damiano al Colle, Zenevredo, Bosnasco ed adiacenze fra le corti di \"Memoriola\" (Borgoratto Mormorolo) e la Valle del Coppa a ovest, \"Soriasco\" (Santa Maria della Versa) appena a sud e le corti della Val Tidone di Pecorara, Nibbiano, Mascandola e Vicobarone (Ziano Piacentino) a sud-est inseriti nel grande feudo reale ed imperiale monastico bobbiese. La corte monastica di \"Auliano\" era localizzata nella zona di \"Monte Acuto\", posta appena fuori Begoglio (\"ultra plebem Bogolium\") a nord di quella di Soriasco, essa era una grande domusculta gestita da 20 livellari del monastero ed altrettanti massari, le terre erano dedicate a grano, a vigna con produzione di vino pregiato (ben litri di vino all'anno), a pascolo e a selva, la \"domus coltilis\" del borgo e lo xenodochio di San Benedetto, e la \"domus coltilis\" di \"Vinzasco\" una sorte con un reddito annuo di 12 denari; citate nella corte anche le celle monastiche di Mont\u00f9 (\"Monte Acuto\"), Pietra de' Giorgi (\"Petra\"), Pecorara (\"Peccoraria\"), Castagnara, Broni (\"Brioni\" o \"Brouna\"), Colombarone, San Cipriano Po (\"Sancti Cipriani de Ruyno\"), corte di Portalbera, porto Peducoloso (\"Portum Peducolosum\"), Spessa (\"Spixiam\"), Rovescala (\"Rovecla\" o \"Roveclam\") e la corte di Sparano (\"Spariani\") di Bosnasco. Il fondo agricolo rendeva al monastero di Bobbio annualmente 162 moggia di grano, 40 anfore di vino, 7 soldi e 10 denari, 46 polli ed uova. Sul vino un grazie anche all'apporto di Colombano e dei suoi monaci che hanno importato il \"nuovo vino\" ottenuto per fermentazione dei mosti nelle botti di legno, in sostituzione del \"vino romano\" ottenuto mediante mosto cotto fermentato ed allungato con acqua, miele ed aromi che si aggiungevano per coprire il dolciastro o l'acido.\nMont\u00f9 Beccaria appare ancora, come Monte Acuto, nel diploma del 1164 con cui l'imperatore Federico Barbarossa concesse la maggior parte dell'Oltrep\u00f2 alla citt\u00e0 di Pavia. Lo stesso documento nomina anche \"Figaria\", probabilmente l'attuale frazione Figale.\nMont\u00f9 era dotato di un castello, che fu distrutto nel 1216 dai Piacentini in lotta con i Pavesi, ma fu poi ricostruito. Verso la fine dello stesso secolo divenne dominio dei Beccaria, anzi una delle loro principali piazze strategiche. Nel 1412 il ramo di Pieve del Cairo dei Beccaria ne ricevette regolare infeudazione.\nNel 1591 questo ramo della casata si estinse con il conte Aureliano; egli lasci\u00f2 in eredit\u00e0 il castello ai padri Barnabiti, che per lungo tempo furono i maggiori proprietari terrieri del comune. Il feudo invece fu incamerato, e venduto nel 1609 ai \"Salimbene\", da cui pass\u00f2 ai \"Bellone\" (1665) e nel secolo successivo (1786) ai \"Martin\", che lo tennero fino all'abolizione del feudalesimo nel 1797.\nAncora nel XVIII secolo esisteva un piccolo comune a est di Mont\u00f9, cio\u00e8 Sarizzola, che si trova vicino alla frazione Costa Montefedele. Esso (che probabilmente non apparteneva al feudo di Mont\u00f9) fu aggregato all'attuale capoluogo prima della fine di quel secolo.\nIl 9 aprile 1972, durante la campagna elettorale per le elezioni politiche italiane del 1972, Giuseppina Modena interruppe un comizio del deputato missino Franco Servello, colpendolo col bastone da passeggio: per questo la donna venne tratta in arresto insieme ad altre otto persone (tra cui Rinaldo Nalli e Luigi Pastorelli, rispettivamente consiglieri comunali del PSI e del PCI) e processata, ma alla fine venne assolta nel 1976. Dario Fo e Franca Rame dedicarono un monologo teatrale, Mamma Togni, a questo episodio.\nAmministrazione.\nComunit\u00e0 montane.\nFino al 2009 faceva parte della Comunit\u00e0 montana Oltrep\u00f2 Pavese."}
{"id": "31191", "revid": "263988", "url": "https://it.wikipedia.org/wiki?curid=31191", "title": "Mornico Losana", "text": "Mornico Losana (\"Murnigh\" in dialetto oltrepadano) \u00e8 un comune italiano di 613 abitanti della provincia di Pavia in Lombardia. Si trova sulle colline dell'Oltrep\u00f2 Pavese, nella valle del torrente Verzate; dal colle su cui si allunga il paese, sovrastato da un castello, si domina la sottostante Pianura Padana. La collina, sulla quale \u00e8 situata Mornico Losana fa da divisorio tra la valle del torrente Verzate e la Val Sorda.\nStoria.\nMornico \u00e8 citato tra i luoghi che nel 1164 l'imperatore Federico I concesse alla citt\u00e0 di Pavia, tutti luoghi fortificati e dotati di autonoma amministrazione (un precedente documento del 1001 - ASMi, MD, cart. 11, n. 4 - probabilmente falso ma coevo, cita la localit\u00e0 \"Morenise\", che per\u00f2 non \u00e8 Mornico ma un luogo scomparso in comune di Voghera). Fu incluso dai Pavesi nella podesteria o squadra di Montalto, infeudata ai \"Belcredi\", che ne costruirono o pi\u00f9 probabilmente ricostruirono il castello, con funzioni di avamposto verso la pianura rispetto al castello principale di Montalto, da qui ben visibile. Il comune di Mornico segu\u00ec le sorti del feudo di Montalto nei successivi passaggi agli Strozzi, ai Taverna e al definitivo ritorno ai Belcredi, che nel XVIII secolo presero anche il titolo di Marchesi di Mornico.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese.\nCuriosit\u00e0.\nA Mornico Losana, ha vissuto da piccola Maria De Filippi con la sua famiglia, proprietaria di un vigneto."}
{"id": "31194", "revid": "1516566", "url": "https://it.wikipedia.org/wiki?curid=31194", "title": "Nicorvo", "text": "Nicorvo (\"Nic\u00f2rav\" in dialetto lomellino) \u00e8 un comune italiano di 287 abitanti della provincia di Pavia in Lombardia.\nSi trova nella Lomellina settentrionale, dove si incontrano le province di Pavia e Novara, in prossimit\u00e0 della riva sinistra del torrente Agogna, a breve distanza dalle citt\u00e0 di Vigevano, Novara e Vercelli\nStoria.\nIl primo documento che fa riferimento a Nicorvo \u00e8 un atto del 960 con il quale Berengario II, re d'Italia, ordinava di dare caccia spietata ai lupi che infestavano il territorio. Fece parte del comitato di Lomello, dominio dei conti palatini. Nel 1164 \u00e8 ricordato tra le localit\u00e0 che l'imperatore Federico I pose sotto la giurisdizione di Pavia, continuando comunque la signoria locale dei conti palatini, un ramo dei quali prese il nome di Nicorvo. Nel 1250 il paese \u00e8 citato come \"Nicorvium\" nell'elenco delle terre soggette a Pavia. Giacomo, Tommaso e Manfredo di Nicorvo, conti palatini, erano signori del luogo nel 1311, mentre Filippone verso la fine del secolo. La casata probabilmente si estinse nei decenni seguenti. Nel 1477 fu investito Signore di Nicorvo Pietro \"Gallarati\", gi\u00e0 signore di Cozzo e Candia Lomellina, ma la sua signoria non dura a lungo. Nel 1532 Nicorvo fu staccato da Pavia ed entr\u00f2 a far parte del Contado di Vigevano, o Vigevanasco, allora costituito. Nel secoli seguenti ne sono feudatari i De Colli, poi passa per matrimonio ai Settala e quindi dal 1640 ai C\u00e0rcano, cui rimane nei secoli seguenti. Nel 1743 fu incluso nei dom\u00ecni dei Savoia, cui gi\u00e0 da trent'anni apparteneva la Lomellina (in questo periodo quindi Nicorvo fu luogo di confine). Durante la parentesi napoleonica fece parte del Dipartimento dell'Agogna prima nel distretto di Mortara (1800) e quindi in quello di Vigevano (1801); dal 1814 entr\u00f2 a far parte della Provincia di Lomellina. Nel 1859 fu incluso nella provincia di Pavia.\nSimboli.\nLo stemma del Comune di Nicorvo \u00e8 stato concesso con decreto del presidente della Repubblica del 18 luglio 2006.\nMonumenti e luoghi d'interesse.\nIn paese la vita scorre lenta come nel passato in cui le strade del paese erano popolate da centinaia di mondine, oggi rimpiazzate da enormi trattori. La campagna che avvolge il paese \u00e8 ricca di stradine sterrate che, intrecciandosi tra le risaie, formano un reticolo sul quale \u00e8 possibile fare lunghissime passeggiate.\nUn interessante percorso parte dalla strada che porta al Mulino: si pu\u00f2 raggiungere il torrente Agogna, costeggiarlo fino al \u201csalto\u201d e proseguire fino al ponte che porta a Robbio. Parte di questa strada \u00e8 percorribile in auto, ma arrivati al torrente occorre proseguire a piedi. Lungo questa strada, si pu\u00f2 visitare \"\u201cIl Laboratorio di ecologia all'aperto Agogna Morta\u201d,\" dove anni fa sono state piantate specie vegetali autoctone e dove abitano e nidificano molti animali in assoluta tranquillit\u00e0.\nUn'altra interessante e rilassante passeggiata parte dal paese e raggiunge la Madonna del Campo attraverso una stradina che costeggia numerose risaie. Questo tratto fa parte della Via Francigena che viene percorsa ogni anno da molti pellegrini. Nicorvo offre la possibilit\u00e0 di allontanarsi dal caos cittadino e di assaporare qualche ora di vera tranquillit\u00e0, in mezzo alla natura lomellina.\nChiesa di San Terenziano.\nLa chiesa viene ricordata fin dal XIV sec., ma l'attuale costruzione fu consacrata nel 1620. L'interno, che presenta cinque altari, fu decorato ed affrescato nel 1925 dai pittori Luigi Barni e Giacomo Ricci. Nel coro si pu\u00f2 ammirare una bella tela raffigurante la \"Vergine con Bambino fra i Santi Domenico e Terenziano\" attribuita alla scuola di \"Bernardino Lanino\" (XVI sec.). Pregevole anche un dipinto ad olio raffigurante la \"Resurrezione di Lazzaro\" della pittrice Maria Carcano (Intra, 30/10/1848 - Lesa, 1928), figlia dello scrittore e senatore Giulio Carcano.\nSantuario della Madonna del Patrocinio.\nComunemente chiamata la \"Madonnina\", la chiesa fu innalzata nel 1764 e, dopo vari rifacimenti, fu restaurata nel 1910: in questa occasione fu rifatta anche la facciata. All'interno \u00e8 conservato un affresco di buona fattura del XVI sec. raffigurante la \"Vergine con il Bambino sulle ginocchia\".\nPalazzo Scevola.\nIl palazzo di pianta quadrangolare, senza cortile interno, risale al XVI sec. e rientra nella tipologia della casaforte cinquecentesca. L'aspetto attuale si deve a un restauro ottocentesco che gli ha dato forme romantiche come la facciata movimentata dal portico a tre campate, con loggiato superiore ad archi a sesto acuto, e, sotto la gronda, la serie di cinque finestrelle ovali. Potrebbe essere una ricostruzione di un precedente fortilizio medioevale posto a difesa dell'Agogna.\nVia Francigena.\nUn percorso storicamente importante \u00e8 il tratto della Via Francigena in Lomellina che, proveniente da Robbio, attraversa l'intero paese e permette di passare davanti al settecentesco Santuario della \u201cMadonnina\u201d ed alla Chiesa parrocchiale di S. Terenziano (XVII sec). Il percorso \u00e8 stato segnalato, da volontari, per agevolare il passaggio ai pellegrini che sono sempre pi\u00f9 numerosi. In paese \u00e8 presente un ospitale ad offerta presso la casa Parrocchiale gestito da volontari. Passando davanti alla \u201cMadonnina\u201d sar\u00e0 possibile notare alle sue spalle una maestosa e secolare magnolia.Il percorso si dirige successivamente verso Mortara.\nEconomia.\nL'economia del paese \u00e8 di tipo strettamente agricolo. Il prodotto che viene maggiormente coltivato \u00e8 il riso, seguito da mais e pioppeti."}
{"id": "31195", "revid": "263988", "url": "https://it.wikipedia.org/wiki?curid=31195", "title": "Oliva Gessi", "text": "Oliva Gessi (\"Ul\u00ecva\" in dialetto oltrepadano) \u00e8 un comune italiano di 161 abitanti della provincia di Pavia in Lombardia. Si trova sulle colline dell'Oltrep\u00f2 Pavese, tra Casteggio e Montalto Pavese, presso i torrenti \"Rile San Zeno\" e \"Verzate\". Ai depositi gessosi (formazione gessoso-solfifera), anticamente sfruttati e situati nella localit\u00e0 \"Gessi\", \u00e8 dovuta la seconda parte del nome.\nStoria.\nOliva \u00e8 nota fin dal 972, quando fu donata dall'imperatore Ottone I alla nuora Teofano, che successivamente a sua volta la don\u00f2 (insieme ad altri beni nelle vicine localit\u00e0 di Montalto e Mairano presso Casteggio) al monastero pavese di Santa Maria delle Cacce. Passato insieme ai paesi vicini sotto il dominio di Pavia (1164), fu incluso nella podesteria o squadra di Montalto, infeudata alla famiglia pavese Belcredi. Il dominio del monastero prosegu\u00ec, come semplice possesso fondiario, sotto la signoria dei feudatari di Montalto; prima del XVII secolo la propriet\u00e0 era passata alla famiglia pavese Isimbardi, feudatari della vicina Santa Giuletta, che possedeva il castello e circa due terzi delle terre del comune. Dagli Isimbardi, verso la fine del XIX secolo la propriet\u00e0 della tenuta di Oliva (280 ha) fu acquistata dai De Benedetti di Torino. Ricordiamo che il professor Abramo De Benedetti partecip\u00f2 all'Esposizione generale italiana di Torino del 1884 ottenendo la medaglia d'argento per il modo esemplare con cui era gestita la tenuta; il figlio ed erede Ugo nel 1943 fu catturato dai tedeschi e mor\u00ec ad Auschwitz. Dopo l'ultima guerra la tenuta pass\u00f2 ad un'altra famiglia milanese.\nTra il 1928 e 1946 il comune fu soppresso e aggregato a quello di Corvino San Quirico.\n\u00c8 il paese natale del vescovo e martire Luigi Versiglia, la famiglia del quale vi gestiva la piccola privativa di sali e tabacchi, unico negozio locale di alimentari. La casa natale \u00e8 stata trasformata in museo e in onore suo e al compagno di martirio Callisto Caravario \u00e8 stata eretta la \"Salita dei martiri\", che conduce alla chiesa parrocchiale.\nCultura.\nTeatro.\nLa piccola comunit\u00e0 \u00e8 molto legata all'arte teatrale.\nDa ricordare il teatro \"Maurizio Defilippi\", il pi\u00f9 grande d'Europa in relazione al numero degli abitanti (100 posti per 160 abitanti circa), e la compagnia teatrale \"G74\" che quivi opera dal 1974. Ne fu regista fino alla sua scomparsa l'attore comico vogherese Beppe Buzzi.\nAmministrazione.\nSindaco.\nAndrea Defilippi (Lista Civica) dal 26/5/2019\nUnione di Comuni.\nFa parte insieme a Corvino San Quirico e a Mornico Losana dell'Unione dei Comuni Lombardi dell'Oltrep\u00f2 Centrale\nComunit\u00e0 montane.\nHa fatto parte sino al 6 giugno 2009 della fascia bassa della Comunit\u00e0 montana Oltrep\u00f2 Pavese"}
{"id": "31196", "revid": "1444396", "url": "https://it.wikipedia.org/wiki?curid=31196", "title": "Ottobiano", "text": "Ottobiano (\"Utibi\u00e4n\" in dialetto lomellino) \u00e8 un comune italiano di abitanti della provincia di Pavia in Lombardia.\nGeografia.\nOttobiano si trova al centro della Lomellina, sul torrente Arbogna, affluente dell'Agogna. Dista circa 32\u00a0km da Pavia, 60\u00a0km da Milano e 21\u00a0km da Vigevano. Il paesaggio, essendo pianeggiante, \u00e8 quello tipico della Pianura Padana.\nStoria.\nQuasi certamente Ottobiano \u00e8 di origine romana: il nome infatti appare nel medioevo come \"Octabianum\", che fa presumere un'origine da un \"fundus\" o \"praedium Octavianum\", un podere della gens Octavia, la stessa dell'imperatore Augusto. La localit\u00e0 appare citata ancor prima del 1000; nel 1250 \u00e8 elencata tra i luoghi appartenenti al dominio di Pavia; \u00e8 sede di squadra (podesteria) con giurisdizione sui centri vicini. Nel secolo successivo, come molti luoghi della Lomellina centrale e occidentale, diviene signoria dei Beccaria di Pavia, confermati nel loro possesso anche dai Visconti.\nNel 1428 per\u00f2 ne diviene signore l'ambasciatore ducale Andrea Birago, di nobile famiglia milanese, feudatario anche di Frascarolo e altre localit\u00e0 in Lomellina. Alla sua morte Ottobiano passa ai De Rossi di Piacenza, ma nel 1481 ritorna al nipote di Andrea, Pietrino Birago; salvo una breve confisca durante l'occupazione francese, rimase ai suoi discendenti, divisi in varie linee; estintasi la linea locale, pass\u00f2 a quella piemontese (nel 1791 Enrico Birago divenne Barone di Ottobiano, ma nel 1797 il feudalesimo fu abolito). Il feudo di Ottobiano comprendeva anche le cascine Confalonera e Ardizzi, che divennero un comune autonomo e furono poi aggregate a Ferrera Erbognone.\nNel 1713 Ottobiano, con tutta la Lomellina, pass\u00f2 ai Savoia; nel 1859 entr\u00f2 a far parte della provincia di Pavia. Il nome della citt\u00e0 si \u00e8 evoluto da \"\"Octabianum\" dei secoli precedenti al XV all'odierno \"Ottobiano\", del XVIII secolo.\nMonumenti e luoghi d'interesse.\nNel territorio comunale sono state trovate tracce di epoca romana. Nel 1976, a seguito del disboscamento di una zona adiacente ad una cascina (Cascina Rotorta) \u00e8 stato riportato alla luce un sito archeologico con circa 40 sepolture, risalenti al periodo storico che va dal 50 a.c. al 100 d.c. Questo luogo \u00e8 oggi conosciuto come la \"Necropoli Della Rotorta\".\nSempre negli anni '70 sono state ritrovati due vasi in terracotta, entrambi contenenti monete d'epoca imperiale romana, con effigi di imperatori a partire da Augusto fino a Filippo Augusto.\nInfine, \u00e8 degno di nota l'Ossuario della chiesetta di San Rocco, un tempo San Michele, che oggi risulta parzialmente distrutta ma che assieme agli altri luoghi d'interesse evidenzia la presenza di civilt\u00e0 nel territorio sin dal periodo degli antichi romani.\nInfrastrutture e trasporti.\nFra il 1884 e il 1933 la localit\u00e0 ospit\u00f2 una stazione tranviaria comune alle linee Mortara-Ottobiano-Pieve del Cairo e Novara-Vigevano-Ottobiano, la cui importanza era testimoniata dal fatto che la tratta Vigevano-Ottobiano risultava fra le linee tranviarie impiegate regolarmente per l'inoltro della corrispondenza in tutta la Lomellina.\nAmministrazione.\nQui di seguito i risultati delle Elezioni Comunali dalla seconda met\u00e0 degli anni '90 ad oggi.\n- Elezioni Comunali 1995. Il 23 aprile 1995 si sono tenute le elezioni amministrative ed \u00e8 stato eletto il sindaco Pierangelo Cecchetto con una lista civica.\n- Elezioni Comunali 1999. Il 13 giugno 1999 si \u00e8 votato per le elezioni amministrative ed \u00e8 stato riconfermato il sindaco Pierangelo Cecchetto con una lista civica.\n- Elezioni Comunali 2004. Il 12 e 13 giugno 2004 si sono svolte le elezioni amministrative ed \u00e8 stato eletto il sindaco Paola Sacchi con una lista civica.\n- Elezioni Comunali 2009. Il 6 e 7 giugno 2009 hanno avuto luogo le elezioni amministrative ed \u00e8 stato eletto il sindaco Giuseppe Campeggi (45 anni) con una lista civica.\n- Elezioni Comunali 2014. Il 25 maggio 2014 si sono tenute le elezioni comunali 2014. \u00c8 stato eletto il sindaco Serafino Carnia (44 anni) con la Lista Civica - Insieme per il Futuro.\n- Elezioni Comunali 2019. Il 26 maggio 2019 i cittadini di Ottobiano sono stati chiamati alle urne per le elezioni comunali 2019. \u00c8 stato riconfermato il sindaco Serafino Carnia (49 anni) con la lista Insieme per il Futuro di Ottobiano.\nSport.\nLa componente sportiva pi\u00f9 famosa a Ottobiano \u00e8 sicuramente l'impianto polifunzionale \"Ottobiano Motorsport\"\", che \u00e8 il punto di riferimento per gli appassionati delle discipline motoristiche. Inaugurata nel 1999 e recentemente riasfaltata, \u00e8 il tempio di kart e supermoto, grazie ad un tracciato integrato da un tratto sterrato tecnico (aperto anche per le prove libere). Inoltre, \u00e8 a disposizione un servizio di noleggio kart. Dai Birel 270cc ai nuovi e potenti 420cc, passando per i minikart sono svariate le vetture utilizzabili in pista.\nNella pista da cross, adibita per gare a livello nazionale, sono da segnalare nel corso degli anni le numerose vittorie di Antonio Cairoli.\nBibliografia.\nGiuseppe Papetti, \"Ottobiano: La Necropoli della Rotorta ed altri ritrovamenti archeologici\"."}
{"id": "31199", "revid": "580", "url": "https://it.wikipedia.org/wiki?curid=31199", "title": "Airasca", "text": "Airasca (\"Airasca\" in piemontese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nTerritorio.\nIl comune si trova in una zona pianeggiante a sud-ovest di Torino in direzione di Pinerolo, ricca di acque sorgive di originaria vocazione agricola, che dista circa 24\u00a0chilometri a sud-ovest dal capoluogo.\nIn paese operano molte associazioni di volontariato.\nAirasca \u00e8 il comune in cui ha a lungo vissuto ed \u00e8 morto lo scrittore, poeta e pedagogo Telesio Montesello.\nIdrografia.\nRicco di acque sorgive, \u00e8 bagnato dai torrenti Rio Torto, Gingo, Nicola Alto, Nicola Basso, Nova della Stazione e Corniana.\nOrigini del nome.\nIl toponimo \u00e8 controverso: prima il Flechia nel 1871 poi l'Olivieri nel 1965 affermano che derivi dal gentilizio \"Arrius\", unito al suffisso di origine ligure \"-asco\". La voce \"Ayrasca\", nei pochi documenti risalenti al medioevo, giunti fino a noi, la si trova solo a partire dalla seconda met\u00e0 del XIV secolo. Un'altra versione, ma meno attendibile, afferma che il nome \"Airasca\" deriva da \"Ajra\" o \"Aja\", ossia \"luogo dove si battevano le messi\". \nUlteriore versione \u00e8 invece comprovata da studi genealogici (presenti nel \"Notiziario della famiglia Cocca di San Marco dei Cavoti\" di Andrea Jelardi e nel volume \"Memorial del centenario de Ernesto Maria Cocca\" edito in Argentina nel 1984) ove, a proposito della famiglia Cavigliasso y Airasca cui apparteneva la moglie di Cocca, Teresa, si afferma che tale casato diede alla storia valorosi ammiragli e, proprio per tale motivo, nel 1326, il conte Bertolino Piossasco Di Rossi volle onorare quest'antica famiglia dando appunto il nome di Airasca al borgo e al castello edificati a poca distanza da Torino.\nStoria.\nAnticamente il borgo era il feudo dei Piossaschi Derossi, conti di Piossasco, sin dal XIII secolo, la cui ultima investitura risale al 1791 con il Conte Felice. Il centro abitato si \u00e8 sviluppato intorno ad un castello dalla struttura alquanto deteriorata.Il paese nel 1693 venne semidistrutto dalle truppe francesi al comando del generale Catinat. Il territorio di Airasca inoltre, fece parte della \"Gran riserva delle Regie cacce\" ed era noto anticamente per i boschi cedui, per le piante ad alto fusto.\nSimboli.\nLo stemma ed il gonfalone del comune sono stati concessi con decreto del presidente della Repubblica del 26 giugno 1973.\nMonumenti e luoghi d'interesse.\nLa chiesa parrocchiale di San Bartolomeo venne costruita nel 1332 e ampliata nel 1828. Al suo interno si possono ammirare sulle pareti del presbiterio affreschi, un pulpito e un coro ligneo del XVI secolo e del XVII secolo. Alla cappella del XVI secolo \u00e8 addossato il campanile risalente al Trecento. L'antico castello appartenne ai conti Piossasco-Airasca \u00e8 affrescato con alcuni dipinti risalenti al XV ed al XVII secolo.\nSociet\u00e0.\nEvoluzione demografica.\nA partire dall'anno 1971, la popolazione residente \u00e8 praticamente \"raddoppiata\" .\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Airasca sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nFeste e ricorrenze.\nIl primo luned\u00ec di aprile il paese \u00e8 teatro della Fiera Primaverile, festoso mercato che pervade tutto il paese, al quale si affiancano gli \"stand\" delle associazioni di volontariato operanti in paese e i giochi delle giostre in piazza San Bartolomeo.\nIn occasione del carnevale, Airasca ospita una sfilata di carri allegorici provenienti da vari comuni limitrofi, che percorrono via Roma dalla Cappella San Rocco fino a via Stazione accompagnati da figuranti e maschere tradizionali piemontesi; le maschere di Airasca sono il Praj\u00e9 (l'addetto alla manutenzione dei canali di irrigazione) e la Marghera (manifattura del burro).\nPer celebrare la festa patronale (San Bartolomeo apostolo - 24 agosto) il Comune, i commercianti e l'associazione \"Amici di Bacco\" organizzano quella che \u00e8 ormai diventata la tradizionale \"Sagra del Pollo\". Si tratta di una gran mangiata di pollo nostrano allevato in cascina e preparato in tutte le salse (rolatine, grigliate, insalata, carpione, finanziera) direttamente nelle apposite aree allestite in piazza Castello e lungo le strade del paese.\nOltre all'aspetto eno-gastronomico (completato dalla degustazione del burro, abbinato a salami e acciughe sotto sale) non manca quello ludico. A completare la festa infatti vi sono musica, balli al palchetto, spettacolo pirotecnico e ovviamente... il divertente \"Palio dei Polli\", disfida che vede i vari borghi di Airasca (Aurora, Castello, Daval, Rosella, Stazione e San Rocco) impegnati a far vincere il loro \"pennuto\".\nInfrastrutture e trasporti.\nLa stazione di Airasca, posta sulla linea ferrovia Torino-Torre Pellice, \u00e8 servita da treni regionali in servizio sulla linea 2 del servizio ferroviario metropolitano di Torino, svolti da Trenitalia nell'ambito del contratto di servizio stipulato con la Regione Piemonte.\nFra il 1884 e il 1986 l'impianto risultava altres\u00ec localit\u00e0 di diramazione della ferrovia Airasca-Saluzzo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "31202", "revid": "125518431", "url": "https://it.wikipedia.org/wiki?curid=31202", "title": "Ala di Stura", "text": "Ala di Stura (\"Ala\" in piemontese e in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte. Dista circa 49\u00a0chilometri a nord-ovest dal capoluogo.\nGeografia fisica.\nPiccolo comune alpino di una delle tre Valli di Lanzo (d\u00e0 il nome alla Val d'Ala), composto da diverse frazioni, situate soprattutto sulla riva sinistra del torrente Stura. \u00c8 un centro turistico molto frequentato: il paese \u00e8 dotato di molti impianti sportivi, soprattutto invernali, tra cui una seggiovia e molti skilift per la risalite sciistiche a Punta Karfen, e ci\u00f2 rende la localit\u00e0 frequentata sia in estate sia in inverno. I turisti, nella stagione estiva, superano gli abitanti. Nella frazione di Mondrone si trova una cascata formata dalla Stura chiamata \"Gorgia\", al cui primo salto di 10 metri, dopo aver superato una strettissima forra, ne segue uno di 65.\nOrigini del nome.\nVi sono solo diverse ipotesi: che derivi dal celtico \"all\", (alto), oppure lo si crede originato dalla forma di ala distesa che le cime delle vette offrono alla vista e che la circondano. L'ipotesi pi\u00f9 attendibile invece lo fa originare dalla voce dialettale piemontese \"ala\", il cui significato \u00e8 \"tettoia coperta destinata allo svolgimento di riunioni\", a sua volta derivante dal tedesco \"halla\", in italiano \"portico\".\nLa storia.\nLe origini del borgo e del suo nome non sono note con esattezza: si sa solo che esisteva gi\u00e0 nell'alto Medioevo e apparteneva al vescovado di Torino che lo aveva concesso in enfiteusi al Monastero di San Mauro. Il documento pi\u00f9 antico nel quale \u00e8 nominato \u00e8 un atto risalente al 1267, quando Guglielmo di Monferrato concesse le miniere della zona ad un certo Barizelo di Gerola. \nDal 22 gennaio 1341 fu di propriet\u00e0 dei Duchi di Savoia, e nel corso dei secoli successivi venne dato in feudo a diverse famiglie, fra cui il 14 aprile 1577 gli Este di San Martino, nella persona del marchese Filippo I d'Este. Il marchese Sigismondo Francesco d'Este riconsegn\u00f2 il feudo il 31 luglio 1715. Nel 1724 venne concesso ai marchesi di Compans dei Brichanteau, signori di Orio.\nLa storia di Ala di Stura segue le vicende delle valli di Lanzo. La loro notoriet\u00e0 si deve principalmente all'interesse della marchesa Giulia Falletti di Barolo e dello storico e ministro Luigi Cibrario, quando tutta la valle divenne un centro di richiamo turistico.\nDal 1873, dopo la costruzione della ferrovia che collega Torino con Ceres, il comune si impose rapidamente come luogo e stazione di villeggiatura di fama internazionale. Tale attivit\u00e0 spinse il comune a fornire, gi\u00e0 a partire dal 1890, un servizio telegrafico, mentre nel decennio successivo la localit\u00e0 venne dotata di luce elettrica.\nNonostante tali impulsi innovativi per l'epoca, il comune sub\u00ec l'inevitabile fenomeno dello spopolamento, tipico di tutte le valli alpine. Alla fine del XIX secolo Ala contava pi\u00f9 di 800 abitanti, ma gi\u00e0 nel 1911 scesero a 722, mentre nel 1993 se ne contavano circa 500.\nMonumenti e luoghi d'interesse.\nIl ponte delle Scale, che unisce Ala a Ceres era una delle pi\u00f9 importanti testimonianze artistiche presenti nel comune. Costruito nel 1585 in pietra a due archi gotici, venne ricostruito nel 1617 dopo essere stato distrutto da una piena. Ancora demolito nel 1685, venne nuovamente ricostruito nel 1688, ma questa volta ad un solo arco. Il ponte \u00e8 crollato durante l'alluvione del 2000, alluvione che ha duramente colpito la provincia di Torino.\nLa chiesa di San Nicolao venne edificata fra il XIV e il XV secolo, ma attualmente sopravvive solo il campanile in stile lombardo. Nel 1727, al suo posto venne edificata l'attuale chiesa dei Santi Nicolao e Grato. In essa \u00e8 conservata un'icona risalente al 1616, originariamente situata presso l'altare maggiore della chiesa distrutta, rappresentante la \"Madonna assisa fra i due santi\" ai quali \u00e8 dedicata la chiesa.\nNel centro abitato sorge una torre del XV secolo, alta 12 metri, chiamata \"Torre della Dogana\" sulla quale sono stati dipinti affreschi che riproducono le armi dei Savoia assieme ad alcuni fregi.\nSu un pilone situato lungo la strada che porta alla borgata Croce si trova un affresco raffigurante il \"Crocefisso\", realizzato nel secolo scorso da Francesco Gonin. Inoltre in molte delle diverse frazioni sono presenti altri affreschi.\nNella frazione Martassina si trova il \"Santuario della Grotta di Lourdes\" edificato nel 1912. Al suo interno si trova una statua della \"Vergine\" realizzata dallo scultore Leonardo Bistolfi.\nGli affreschi popolari di Ala di Stura.\nCaratteristica originale del comune \u00e8 la presenza, nelle numerose e piccole frazioni, di tanti affreschi opera di artisti per lo pi\u00f9 anonimi, tra il XVI e il XVII secolo. Tra di loro spicca Giovanni Oldrado Perini, della cui vita poco si conosce, tranne che era un monaco dell'Abbazia di Novalesa, attivo nella seconda met\u00e0 del Cinquecento. I suoi affreschi risalgono al periodo 1577-1588 e non solo ad Ala, ma anche a Corio e Ceres. In stile prettamente gotico, hanno avuto l'effetto di creare una vera e propria tendenza conservatrice, tipica delle valli alpine, e di farla giungere pressoch\u00e9 intatta, fino al XVIII secolo. Non tutti i suoi affreschi sono stati conservati. Fra quelli attualmente esistenti si pu\u00f2 ammirarne uno che risale al luglio 1577. Si trova su una parete di una casa privata nella frazione Villar. Rappresenta una Madonna con Bambino, San Maurizio e la Santissima Trinit\u00e0. Il successo del Perini spinse un altro pittore Giovanni Venoti di Ceres a riprenderne lo stile realizzando nel 1634 gli affreschi della Cappella di San Rocco a Ceres e nel 1641 quelli della \"Cappella di San Giuseppe\" ad Ala.\nLe meridiane.\nIl paese \u00e8 particolarmente famoso per le tante meridiane poste sulle facciate delle chiese e delle case.\nSociet\u00e0.\nEvoluzione demografica.\nLa popolazione dal 1911 ad oggi si \u00e8 praticamente dimezzata.\nCultura.\nFestivit\u00e0.\nLe festivit\u00e0 di questo piccolo borgo delle valli di Lanzo sono molto particolari. La festa tradizionale \u00e8 nei giorni di ferragosto; all'interno del paese si addobbano le strade con bandiere tricolore e oggetti tipici della cultura piemontese. Durante i giorni di ferragosto il paese \u00e8 in festa, la sera si esibiscono band musicali, per il paese girano i ragazzi alesi vestiti secondo la tradizione a vendere le coccarde tricolore. Il giorno di ferragosto la banda sveglia la cittadina suonando lungo tutto il percorso del paese e fermandosi in vari punti per balli. Dopo la messa la banda accompagna la processione fino al Villar e durante tutte la giornata suona per il borgo. Interessante \u00e8 anche la festa dei mestieri che si celebra ogni 3 anni ad inizio settembre nella frazione del Villar. Lungo le caratteristiche vie del borgo gli abitanti si mettono all'opera per far sembrare che la citt\u00e0 viva come 100 anni fa, con rappresentazioni di falegnami, mercanti, pastori, cartomanti e riproduzioni di antiche botteghe.\nAmministrazione.\nAltre informazioni amministrative.\nIl comune fa parte dell'Unione dei Comuni montani delle Valli di Lanzo, Ceronda e Casternone, ex Comunit\u00e0 montana Valli di Lanzo, Ceronda e Casternone."}
{"id": "31206", "revid": "337", "url": "https://it.wikipedia.org/wiki?curid=31206", "title": "Thomas More", "text": ""}
{"id": "31211", "revid": "409435", "url": "https://it.wikipedia.org/wiki?curid=31211", "title": "Palestro", "text": "Palestro (\"Pal\u00e8star\" in dialetto lomellino) \u00e8 un comune italiano di abitanti della provincia di Pavia in Lombardia, al confine con le province di Vercelli e Novara.\nAlcune delle pi\u00f9 conosciute piazze e vie, tra cui anche via Palestro a Milano, dove avvenne un brutale attentato dell'organizzazione mafiosa Cosa nostra il 27 luglio del 1993, sono proprio intitolate a questo comune perch\u00e9 fu luogo di una battaglia durante la Seconda guerra d'indipendenza italiana, nell\u2019omonima Battaglia di Palestro.\nVi nacque l\u2019onorevole Renzo Franzo, membro del Comitato di Liberazione Nazionale e parlamentare alla Camera dei deputati per 5 legislature.\nSituato in Lomellina, a pochi chilometri da Novara e Vercelli, \u00e8 il comune pi\u00f9 occidentale della Lombardia.\nDista circa 11\u00a0km da Vercelli, 21 km da Novara, e 64 km dal capoluogo di provincia Pavia.\nStoria.\nPalestro \u00e8 una tappa della via Francigena nella Lomellina; il percorso, proveniente da Vercelli, prosegue verso Robbio. A causa di tale posizione nei percorsi dei pellegrini, gi\u00e0 in epoca antica rivestiva molta importanza.\nSub\u00ec le invasioni degli Ostrogoti, dei Longobardi (per citarne alcune).\nIl primo cenno storico risale al 999, quando Palestro pass\u00f2, per volere di Ottone III, al Vescovo di Vercelli.\nGi\u00e0 in quel periodo era un borgo fortificato: oggi traccia di quell'antico periodo rimane l'imponente torre merlata; dell'esteso Castellazzo, edificato come rocca di confine fra due territori, Vercellese e Lomellina, non rimane nulla. Dalla dominazione dei Visconti (1335 - 1452) passa ai Borromeo; nel 1500 cade sotto la dominazione Spagnola.\nIl 29 settembre 1614 Carlo Emanuele I di Savoia fece bruciare Palestro, per vendicare l'incendio di Caresana, perpetrato, qualche giorno prima, dagli spagnoli di Hinojosa.\nDal 1714 il paese entr\u00f2 a far parte dell'Impero d'Austria.\nDal 1735 ha seguito la storia dei dominii di casa Savoia.\nPalestro \u00e8 famosa per l'omonima battaglia, il 30 e 31 maggio 1859, durante la Seconda guerra di indipendenza italiana, prima vittoria dell'esercito franco-piemontese sulle truppe austriache.\nI tragici eventi di quei giorni sono ricordati negli annali storici e dal monumento-ossario (inaugurato il 28 maggio 1893, restaurato nel 2011), che raccoglie ci\u00f2 che resta dei caduti. Ogni anno, l'ultima domenica di maggio si celebra l'anniversario della battaglia. \n&lt;br&gt;Inoltre in onore della battaglia il trentino Domenico Bassetti chiam\u00f2 Palestro una citt\u00e0 che fond\u00f2 nell'Algeria francese e che era inizialmente popolata da coloni italiani; oggi il centro abitato \u00e8 noto come Lakhdaria.\nMonumenti e luoghi d'interesse.\nLe antiche origini di Palestro si trovano in documenti che ne attestano l'esistenza gi\u00e0 nell'anno 999 d.C.; \u00e8 datata all'anno 1006 l'esistenza della chiesa parrocchiale di san Martino di Tours che, nei secoli, ha sub\u00ecto modifiche e rimaneggiamenti, sino all'attuale foggia neogotica, frutto dei restauri ottocenteschi dell'architetto Giuseppe Locarni e di quello fatto negli anni ottanta del Novecento.\nAmpi possedimenti ebbero, in Palestro, i Borromeo, feudatari del luogo, proprietari dell'antico castello, di cui rimane solo la Torre, detta anche \"dei Visconti\".\nNel centro storico si trova anche la chiesa confraternita di san Giovanni Battista, risalente al Seicento; in stile barocco, ha un ampio coro, con scranni riservati ai confratelli. Fuori dal centro abitato, sulla strada che conduce a Vinzaglio, si trova il Santuario Madonna della Neve, una piccola chiesa dedicata a Nostra Signora della Neve, cui la popolazione \u00e8 molto legata.\nSociet\u00e0.\nIstituzioni, associazioni e enti.\nPalestro ha un buon numero di associazioni di volontariato che impegnano, in varie attivit\u00e0, una buona parte della popolazione residente. Le principali realt\u00e0 associative sono la SOMS (Societ\u00e0 Operaia di Mutuo Soccorso), nata nell'800; dalla sezione Avis (Associazione Volontari Italiani del Sangue), una delle prime, in provincia di Pavia, per rapporto donatori/abitanti; attira donatori anche dai centri vicini.Rinomata a livello nazionale e internazionale la banda musicale, \"Cornfield Marching Band\", vincitrice di numerosi concorsi a livello nazionale.\nLa Confraternita di Santo Spirito organizza, ogni anno, una celebrazione in occasione della festa di Pentecoste.\nGeografia antropica.\nFrazione.\nLa frazione di Palestro \u00e8 unica ed \u00e8 Pizzarosto, la quale conta circa 60 abitanti e, a differenza di Palestro, si trova sulla riva destra del fiume Sesia; \u00e8 raggiungibile, via strada, solo transitando da Vercelli (o da Langosco), lungo un percorso di oltre 20\u00a0km. Pizzarosto \u00e8 \"salita agli onori della cronaca\" nel maggio 2017, quando la locale squadra fantacalcistica, la Pro Pizzarostese di Matteo Serone, ha vinto l'edizione 2016-2017 dell'ULMI Europa League.\nAmministrazione.\nIl sindaco \u00e8 Giuseppe Cirronis, imprenditore locale, a capo della lista civica Insieme per Palestro."}
{"id": "31212", "revid": "1444396", "url": "https://it.wikipedia.org/wiki?curid=31212", "title": "Pancarana", "text": "Pancarana (\"Pancar\u00e4na\" in dialetto oltrepadano) \u00e8 un comune italiano di 303 abitanti della provincia di Pavia in Lombardia. Si trova nell'Oltrep\u00f2 Pavese, presso la riva destra del Po.\nStoria.\nPancarana (il cui toponimo deriva da \"Pancharius\", nome diffuso tra i primi Cristiani) fu dal X al XVIII secolo sotto l'ininterrotta signoria del Vescovo di Pavia, signoria trasformata presto in dominio feudale. \nIl 20 ottobre 1466 venne subinfeudata a Pietro dal Verme.\nGi\u00e0 nel XV secolo appare essere un grosso paese di circa 500 abitanti (pi\u00f9 di adesso!). Tra Pancarana e Sommo si trovava il traghetto della principale strada tra Voghera e Pavia, che fu sistemata in epoca sforzesca (a quell'epoca risale il lungo rettilineo tra Pancarana e Porana (Pizzale)).\nLa pianta di Pancarana gi\u00e0 nel XVIII secolo non era dissimile dall'attuale: il paese, nonostante la vicinanza del Po, fu sostanzialmente risparmiato dalla furia del fiume che si abbatt\u00e9 invece a pi\u00f9 riprese sui centri vicini."}
{"id": "31214", "revid": "848247", "url": "https://it.wikipedia.org/wiki?curid=31214", "title": "Albiano d'Ivrea", "text": "Albiano d'Ivrea (pronuncia \"Albi\u00e0no d'Ivr\u00e8a\", ; gi\u00e0 \"Albiano\"; \"Albian\" in piemontese) \u00e8 un comune italiano di abitanti della citt\u00e0 metropolitana di Torino in Piemonte, che dista circa 53 chilometri a nord-est dal capoluogo.\nGeografia fisica.\nSorge sulla riva sinistra del Naviglio di Ivrea, adagiato ai piedi di basse colline parallelo all'enorme cordone morenico sinistro della Serra di Ivrea fino al lago di Viverone, ed \u00e8 dominato dal Castello Vescovile.\nStoria.\nIl nome del paese deriva probabilmente da \"alb\", voce gallica che significa \"altura\", o dal toponimo romano \"albus\", bianco. \nIl comune appartenne ai vescovi-conti di Ivrea. Nel secolo XIV, a difesa del borgo, vennero costruiti i ricetti, piccole abitazioni parzialmente fortificate e difendibili che servivano da magazzini e ricoveri in caso di necessit\u00e0; oggi queste costruzioni conservano ancora alcune tracce dell'antica struttura medievale, nonostante le numerose ristrutturazioni. Fu il centro di numerose battaglie tra Vercelli e Ivrea seguendo poi le sorti di quest'ultima per i secoli successivi.\nMonumenti e luoghi d'interesse.\nArchitetture religiose.\nChiesa parrocchiale di San Martino.\nLa dedicazione della parrocchia di Albiano a san Martino, vescovo di Tours, fu dovuta essenzialmente alla tradizione che vuole il santo vescovo francese passare per questo borgo nel IV secolo, anche se la fondazione della costruzione \u00e8 posteriore. Sin dall'epoca medievale, la nomina del parroco spettava al vescovo d'Ivrea e sino al 1443 questi estendeva la propria giurisdizione anche sull'abitato di Tina, oggi frazione di Vestign\u00e8.\nLa chiesa, posta in centro al paese, \u00e8 opera dell'architetto Francesco Martinez da Messina, pronipote del grande Filippo Juvarra, ed \u00e8 stata eretta tra il 1775 ed il 1780 sullo stesso sito di quella precedente. Il campanile risale invece all'epoca medievale e dispone oggi di cinque campane originali del XVIII secolo al posto delle 7 di un tempo, dal momento che le due mancanti furono requisite dall'esercito francese napoleonico e fuse per contribuire alla produzione di cannoni.\nSantuario della Madonna della Crosa.\nRisalente all'epoca barocca, il Santuario della Madonna della Crosa ha una pianta pseudo-ellittica e conserva un pregevole portone intagliato di antica fattura. Il portico frontale \u00e8 invece un'aggiunta settecentesca.\nChiesa dei Santi Rocco e Sebastiano o \"Chiesa rossa\".\nAnticamente utilizzata come cappella del locale lazzaretto nel XVII secolo, si trova sulla strada che porta ad Ivrea ed \u00e8 particolarmente identificabile per il colore rosso pompeiano delle sue pareti esterne, intervallate da lesene e cornicioni ocra.\nArchitetture civili.\nCastello.\nIl castello vescovile di Albiano sorge sulla collina sovrastante il paese ed \u00e8 stato ricostruito nell'Ottocento sui pochi resti medioevali di un antico castello vescovile.\nCascine.\nTra i pi\u00f9 antichi cascinali della zona si annovera di pregio la cascina Longoria.\nEconomia.\nGrazie ad una fitta rete di canali, principalmente derivata dal Naviglio di Ivrea, favorisce una ottima produzione di foraggi e cereali e l'agricoltura conserva un discreto peso economico.\nEsiste un progetto dal 1997 per un'area dedicata all'intrattenimento ed al commercio, denominata \"Mediapolis\", che avrebbe dovuto essere inaugurato e funzionante a partire dal 2008.\nLa data di inizio lavori \u00e8 stata spostata pi\u00f9 volte in avanti, tra polemiche e forti contestazioni delle associazioni ambientaliste.\nNell'ottobre 2017 il progetto \u00e8 stato definitivamente accantonato a causa del fallimento della ditta concessionaria.\nNel luglio 2018 tutti i terreni su cui avrebbe dovuto sorgere il parco sono stati assegnati all'asta giudiziaria ad un imprenditore agricolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAlbiano appartiene, insieme ai vicini comuni di Bollengo, Burolo e Chiaverano, alla comunit\u00e0 collinare \"della Serra\", costituitasi il 31 agosto 2011.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti ad Albiano d'Ivrea sono 119, cos\u00ec suddivisi per nazionalit\u00e0, elencando per le presenze pi\u00f9 significative:"}
{"id": "31216", "revid": "1444396", "url": "https://it.wikipedia.org/wiki?curid=31216", "title": "Pieve Albignola", "text": "Pieve Albignola (\"Pi\u00e9v d'Albign\u00f6la\" in dialetto lomellino) \u00e8 un comune italiano di 867 abitanti della provincia di Pavia in Lombardia. Si trova nella bassa Lomellina, quasi sul ciglio del terrazzo che domina la valle alluvionale del Po, presso la riva sinistra del fiume, a valle della confluenza dell'Agogna.\nGeografia fisica.\nIl territorio del comune risulta compreso tra i 69 e i 87 metri sul livello del mare.\nL'escursione altimetrica complessiva risulta essere pari a 18 metri.\nStoria.\nNota fin dal XIII secolo (estimo pavese) come \"Plebs Albignole\" ovvero \"Pieve di Albignola\" (nel XVIII secolo era scritto erroneamente \"Pieve d'Albignolo\"), fece sempre parte della Lomellina, seguendo in particolare le vicende di Sannazzaro de' Burgondi: fu nella squadra (podesteria) di Sannazzaro e quindi nel feudo dei Malaspina di Sannazzaro, fino all'abolizione del feudalesimo nel 1797. Nel 1868 venne unita a Pieve Albignola la frazione Cascinotto Mensa, gi\u00e0 di Corana, che fece parte del feudo di \"Corana della Mensa\", signoria della Mensa arcivescovile di Milano.\nSociet\u00e0.\nEvoluzione demografica.\nIl comune di Pieve Albignola ha fatto registrare nel censimento del 1991 una popolazione pari a 957 abitanti. Nel censimento del 2001 ha fatto registrare una popolazione pari a 919 abitanti, mostrando quindi nel decennio 1991 - 2001 una variazione percentuale di abitanti pari al -3,97%.\nGli abitanti sono distribuiti in 373 nuclei familiari con una media per nucleo familiare di 2,46 componenti.\nEconomia.\nRisultano esistere sul territorio del comune 6 attivit\u00e0 industriali con 24 addetti pari al 15,09% della forza lavoro occupata, 19 attivit\u00e0 di servizio con 37 addetti pari all'11,95% della forza lavoro occupata, altre 23 attivit\u00e0 di servizio con 66 addetti pari al 23,27% della forza lavoro occupata e 9 attivit\u00e0 amministrative con 12 addetti pari al 14,47% della forza lavoro occupata\nRisultano occupati complessivamente 159 individui, pari al 17,30% del numero complessivo di abitanti del comune.\nCuriosit\u00e0.\nI dieci cognomi maggiormente diffusi sono:"}
{"id": "31218", "revid": "125725156", "url": "https://it.wikipedia.org/wiki?curid=31218", "title": "Pieve del Cairo", "text": "Pieve del Cairo (\"La Pi\u00e9v\" in dialetto lomellino) \u00e8 un comune italiano di abitanti della provincia di Pavia in Lombardia. Il comune si trova nella bassa Lomellina, sulla sinistra del Po. \u00c8 sostanzialmente unito all'antico centro di Cairo Lomellino.\nStoria.\nInsediamento gallo-romano, Cairo, fu sede di un'importante basilica cristiana, donde il nome di \"Plebe Cairi\". Possedimento dei conti palatini di Lomello, fu distrutto dal Barbarossa, che nel 1164 assegn\u00f2 il territorio a Pavia. Nel 1250 appare citato, nell'elenco delle terre pavesi, come \"Cayre Vegium\", mentre \"Cayre Iuvene\" era il vicino Cairo. Nel XIV secolo divenne feudo dei Beccaria, un ramo dei quali prese dal luogo il nome di \"Beccaria della Pieve\". Il castello di Pieve fu nuovamente assediato e distrutto, da Facino Cane, nel 1404. I Beccaria di Pieve si estinsero nel 1590 con il conte Aureliano, e nel 1597 il feudo fu acquistato da Lorenzo Isimbardi, signore di Cairo, che fu nominato Marchese di Pieve del Cairo. La famiglia Isimbardi rimase feudataria del luogo fino all'abolizione del feudalesimo (1797). Peraltro, se il feudo di Pieve era passato agli Isimbardi (che continuarono a risiedere a Cairo), i beni e il castello furono ereditati dai padri Barnabiti di Milano.\nNel 1512, gli abitanti di Pieve del Cairo, con a capo Rinaldo Zatti, liberarono il cardinale Giovanni de' Medici, legato pontificio di Papa Giulio II presso l'esercito della Lega Santa, catturato dai francesi nella battaglia di Ravenna. Per ringraziare la comunit\u00e0, Giovanni de' Medici, salito al soglio pontificio nel 1513 con il nome di Leone X, nel 1516 concesse due giubilei annui (la prima domenica di giugno e il giorno della Nativit\u00e0 delle Vergine, l'8 settembre).\nNel 1818 fu unito a Pieve del Cairo il soppresso comune di \"Gallia\", e nel 1890 anche il comune di Cairo Lomellino.\nMonumenti e luoghi d'interesse.\nIl paese possiede un imponente arco trionfale, costruito dal marchese Isimbardi in onore del passaggio di Margherita d'Austria, diretta in Spagna per sposare Filippo III.\nLa chiesa della Beata Vergine della Consolazione, costruita nel 1518, \u00e8 a tre navate, senza transetti. Di linee settecentesche \u00e8 la sagrestia nuova. In essa si conserva una grande tela in cui \u00e8 raffigurato Leone X mentre esibisce la bolla dei giubileo perpetuo. All'interno si trova un bellissimo ciclo di affreschi della \"Storia della Madonna\", dipinto da Pietro Ivaldi assistito dal fratello Tommaso dal 1854 al 1856.\nIl castello Beccaria (ora di propriet\u00e0 di privati) \u00e8 uno dei pi\u00f9 grandi nella zona pavese, con pianta quadrangolare.\nDi notevole rilievo \u00e8 il Palazzo Isimbardi (anch'esso di propriet\u00e0 di privati) situato nella zona di Cairo, che all'interno presenta un salone completamente affrescato nel 1666 da Stefano Danedi detto Il Montalto in cui sono raffigurate le varie fasi della battaglia per la liberazione del futuro papa Leone X e le gesta degli antenati della nobile famiglia Isimbardi\nAmministrazione.\nAltre informazioni amministrative.\nDel territorio comunale fanno parte anche le isole amministrative di Terzo, situata nel comune di Mezzana Bigli, e San Pio, quest'ultima all'interno del comune di Isola Sant'Antonio in Provincia di Alessandria, ovvero una enclave lombarda in territorio piemontese.\nInfrastrutture e trasporti.\nFra il 1884 e il 1933 la citt\u00e0 ospit\u00f2 il capolinea meridionale della tranvia Mortara-Ottobiano-Pieve del Cairo."}
{"id": "31219", "revid": "120456426", "url": "https://it.wikipedia.org/wiki?curid=31219", "title": "Pieve Porto Morone", "text": "Pieve Porto Morone (\"Piev Porta Mur\u00f3n\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese sudorientale, a breve distanza dalla riva sinistra del Po, al confine con la provincia di Piacenza.\nStoria.\nNel 1014 l'imperatore Enrico II concesse Pieve Porto Morone al monastero di San Felice. Appare con il nome di \"Plebs Portus Moroni\" nel diploma con cui, nel 1164, l'imperatore Federico I concesse a Pavia la giurisdizione sull'Oltrep\u00f2 Pavese, la Lomellina e anche alcune localit\u00e0 periferiche del Pavese (come Pieve Porto Morone) che probabilmente non le appartenevano gi\u00e0. Fu tra i possedimenti dell'antica abbazia di Santa Cristina di Olona, il vicino monastero di fondazione Longobarda, e poi signoria dei conti di Rovescala, discendenti dei conti di Pavia, dal 1228. Appartenne alla \"Campagna Sottana\" pavese, e come molti paesi circostanti nel XV secolo fu incluso nel Vicariato di Belgioioso che venne infeudato a un ramo cadetto della casa ducale degli Estensi, che conflu\u00ec per matrimonio nel 1757 nei principi Barbiano di Belgioioso. Il Vicariato aveva come capoluogo Corteolona (Belgioioso infatti, pur dando il nome al Vicariato, non ne faceva parte).\nNel XVIII secolo gli fu annesso il comune di \"Casone del Mezzano\" (l'attuale \"Casoni\"), e nel 1866 gli fu aggregato il soppresso comune di Mezzano Parpanese."}
{"id": "31220", "revid": "2039709", "url": "https://it.wikipedia.org/wiki?curid=31220", "title": "Pinarolo Po", "text": "Pinarolo Po (\"Pinar\u00f6\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nella pianura dell'Oltrep\u00f2 Pavese, alla sinistra del torrente Verzate.\nStoria.\nPinarolo sorse probabilmente da un insediamento agricolo romano, al limite tra la campagna centuriata facente capo a Clastidium e le valli palustri lungo il corso del Po. La zona pass\u00f2 nel 1164 sotto il dominio pavese, e vi assunse la signoria la casata pavese dei Giorgi di Soriasco (ricordati dalla frazione \"Ca de' Giorgi\"), cui subentrarono nel XIV secolo i Beccaria del Mezzano, e dopo la loro estinzione (1750) i Bellisomi di Pavia.\nIl comune di Pinarolo aggreg\u00f2 nel XVIII secolo alcuni piccoli comuni circostanti: \"Tagliata\", \"Besozzo\" e \"Pallasio\", di cui i primi due ormai scomparsi; successivamente vennero aggregati anche Ca de' Giorgi e Castellazzo Beccaria (oggi Castellazzo Vecchio, presso Castellazzo Depretis). Solo nel 1871 fu aggregato Negrera, anch'esso un tempo comune autonomo, gi\u00e0 unito a Corvino San Quirico.\nInfrastrutture e trasporti.\nFerrovie.\nIl comune \u00e8 servito da una stazione ferroviaria posta sulla ferrovia Pavia-Stradella."}
{"id": "31221", "revid": "1987129", "url": "https://it.wikipedia.org/wiki?curid=31221", "title": "Pizzale", "text": "Pizzale (\"Al Piss\u00e0\" in dialetto oltrepadano) \u00e8 un comune italiano di 709 abitanti della provincia di Pavia in Lombardia. Si trova nella pianura dell'Oltrep\u00f2 Pavese, alla destra del torrente Staffora, poco a nord di Voghera.\nStoria.\nLa storia di Pizzale \u00e8 strettamente legata a quella di Voghera. Fu sotto la signoria di una famiglia che prese dal luogo il nome \"Pizzale\" (\"de Pizzalibus\"); insieme a Voghera entr\u00f2 a far parte del territorio pavese nel 1164, e appartenne alla podesteria e poi al feudo di Voghera, cui rest\u00f2 sempre unito nei successivi passaggi dai Beccaria ai Dal Verme e ai Dal Pozzo, fino al 1770 quando Voghera fu liberata dal regime feudale. Tuttavia fu l'unico paese del feudo di Voghera a mantenere l'autonomia comunale, mentre gli altri numerosi centri di tale feudo, gi\u00e0 comuni prima del XVII secolo, venivano assorbiti dal capoluogo.\nPorana.\nAll'inizio del XIX secolo fu unito a Pizzale il territorio del soppresso comune di Porana. Questo centro ebbe una storia molto diversa dal suo attuale capoluogo: apparteneva alla pieve di Casteggio, nella diocesi di Piacenza (mentre Pizzale era nella pieve di Voghera, diocesi di Tortona), e fu un antichissimo possesso della Chiesa di Pavia cui sarebbe stato donato dal vescovo Crispino (la parrocchia \u00e8 infatti dedicata a San Crispino). Come comune era noto gi\u00e0 nel XIII secolo, ed era dotato di un castello, distrutto per ordine di Castellino Beccaria, signore di Voghera, durante le lotte con i Visconti (cui probabilmente Porana era rimasta fedele)."}
{"id": "31222", "revid": "1444396", "url": "https://it.wikipedia.org/wiki?curid=31222", "title": "Ponte Nizza", "text": "Ponte Nizza (\"Pont Niza\" in dialetto oltrepadano) \u00e8 un comune italiano di 784 abitanti della provincia di Pavia in Lombardia. Si trova nell'Oltrep\u00f2 Pavese, nella vallata del torrente Staffora alla confluenza con il Nizza che forma una valle laterale.\nStoria.\nIl comune di Ponte Nizza \u00e8 stato costituito nel 1928 (21 giugno) unendo a \"Trebbiano Nizza\" i comuni di Pizzocorno, San Ponzo Semola e Cecima, che nel 1956 riottenne l'autonomia.\nUniti con il Bobbiese al Regno di Sardegna nel 1743, in base al Trattato di Worms, entrarono a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1818 passarono alla provincia di Voghera e nel 1859 alla provincia di Pavia.\nDa Ponte Nizza transitava la via del sale lombarda, percorsa da colonne di muli che percorrendo il fondo valle raggiungevano Genova attraverso il passo del Giov\u00e0 e il monte Antola.\nSociet\u00e0.\nIstituzioni, enti e associazioni.\nIn localit\u00e0 Rossago \u00e8 nata nel 2002, dalla collaborazione tra la fondazione Genitori per l'autismo e l'Universit\u00e0 di Pavia, Cascina Rossago, la prima \"farm community\" italiana per adulti affetti da autismo sede ufficiale del progetto Orchestra Invisibile.\nCultura.\nQuesto paese fa parte del territorio culturalmente omogeneo delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nAmministrazione.\nComunit\u00e0 montane.\nFa parte della fascia collinare della Comunit\u00e0 Montana Oltrep\u00f2 Pavese.\nInfrastrutture e trasporti.\nLa stazione di Ponte Nizza e la fermata di San Ponzo Semola sorgevano lungo la ferrovia Voghera-Varzi, attiva fra il 1931 e il 1966."}
{"id": "31223", "revid": "254059", "url": "https://it.wikipedia.org/wiki?curid=31223", "title": "Portalbera", "text": "Portalbera (\"Purtalbra\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nell'Oltrep\u00f2 Pavese, sulla riva destra del Po, presso la confluenza del torrente Versa.\nStoria.\nFin dall'epoca romana \u00e8 testimoniato il Porto Peducoloso (\"Portum Peducolosum\"), localit\u00e0 nei pressi dell'odierna Portalbera, in quel punto in cui il fiume Po si restringeva e vi era un porto che permetteva un attraversamento pi\u00f9 sicuro e rapido. Nel 218 a.C. lo stesso Annibale, dopo la battaglia del Ticino, aveva attraversato il fiume proprio in questa localit\u00e0 verso Stradella (Tito Livio, 21, 47). Un ulteriore testimonianza del Porto Peducoloso la si ha nel 929 in occasione della traslazione da Bobbio a Pavia in processione dell'arca con il corpo di San Colombano da parte dell'abate Gerlanno per rivendicare i possessi dell'abbazia di Bobbio in Oltrep\u00f2 usurpati dal vescovo di Piacenza Guido e riottenuti dal re Ugo, l'attraversamento in barca del Po a Porto Peducoloso avvenne nel tardo pomeriggio di sabato 18 luglio 929. In seguito verso il XII secolo il guado ed il porto si spostarono a Parpanese (Arena Po).\nPortalbera fece parte dell'ampia donazione con cui i re d'Italia Ugo e Lotario beneficiarono nel 943 la sede episcopale di Pavia (comprendente anche Stradella, Rovescala e Cecima). L'episcopato pavese ebbe da allora non solo la signoria locale ma anche la quasi totale propriet\u00e0 fondiaria su Portalbera, sino alla fine del XVIII secolo. Nel 1164 la signoria di Portalbera pass\u00f2 sotto il dominio politico di Pavia. Nel 1459 il vescovo Pietro Grassi diede a Portalbera gli statuti comunali.\nPresso Portalbera esisteva anche il piccolo comune di Portalberella, corrispondente all'attuale frazione San Pietro, che nel 1677 fu infeudato ai conti \"Mandelli\". Questo comune fu soppresso nel 1818 e aggregato a Portalbera.\nSport.\nLa squadra di calcio rappresentante Portalbera \u00e8 la Portalberese,militante nel Campionato di Seconda Categoria."}
{"id": "31234", "revid": "81195", "url": "https://it.wikipedia.org/wiki?curid=31234", "title": "Etichette di pericolo delle sostanze chimiche", "text": ""}
{"id": "31235", "revid": "1832335", "url": "https://it.wikipedia.org/wiki?curid=31235", "title": "Izumi Shikibu", "text": "Biografia.\nIzumi Shikibu era figlia di Oe no Masamune, governatore di Echizen; sua madre era figlia di Taira no Yasuhira, governatore di Etchu. All'et\u00e0 di 20 anni fu data in sposa a Tachibana no Michisada, che divenne governatore di Izumi.\nCome era norma per le donne del periodo Heian, il suo nome \u00e8 composto da \"Izumi\", il del marito, e la designazione ufficiale del padre, . Sua figlia Koshikibu no Naishi sarebbe in seguito diventata anch'essa poetessa.\nIzumi Shikibu accompagn\u00f2 Michisada nella sua provincia, ma non era a suo agio e prefer\u00ec tornare nella capitale, dove ebbe un certo numero di relazioni a corte; si crede che anche prima del suo matrimonio con Michisada sia stata la compagna (secondo alcuni la moglie) di un uomo di nome Omotomaru. Sebbene sposata con Michisada, si innamor\u00f2 follemente del terzo figlio dell'Imperatore Reizei, il Principe Tametaka (977\u20131002) e la loro relazione divenne pubblica; in conseguenza dello scandalo il marito ottenne il divorzio e il padre la disered\u00f2. Il fatto che Tametaka sia morto dopo essere andato a trovare Shikibu durante un'epidemia non \u00e8 comprovato ma fa parte della tradizione popolare.\nDopo la morte di Tametaka, fu corteggiata dal Principe Atsumichi (981\u20131007), fratellastro di Tametaka. Il primo anno della loro relazione \u00e8 descritto nella sua novella semi-autobiografica ; come molte opere coeve del genere, la narrazione dell'opera \u00e8 in terza persona, e numerose parti sono romanzate. Si ritiene che i motivi che spinsero Shikibu a scrivere il diario siano da ricercare nella necessit\u00e0 di spiegare la sua relazione al resto della corte; come gi\u00e0 con Tametaka, infatti, la relazione era ormai divenuta pubblica, e la moglie di Atsumichi era ritornata alla residenza paterna. Shikibu si trasfer\u00ec quindi in casa di Atsumichi, e la relazione fu pubblica fino a che Atsumichi mor\u00ec, nel 1007, a 27 anni.\nL'anno seguente, Izumi Shikibu entr\u00f2 alla corte di Fujiwara no Shoshi, figlia di Fujiwara no Michinaga e moglie dell'Imperatore Ichijo, come . Il \"Diario di Izumi Shikibu\" fu pubblicato in questo periodo, insieme alla maggior parte dei suoi lavori, contenuti nella e nelle antologie imperiali.\nLa sua vita densa di amori e passioni spinse Michinaga a soprannominarla . La sua poesia fu caratterizzata da passione e sensualit\u00e0; il suo stile era l'esatto opposto di quello di Akazome Emon, della quale era molto amica, e pi\u00f9 simile a quello di Murasaki Shikibu, con cui ebbe una crescente rivalit\u00e0, sebbene trascurabile in confronto a quella che Murasaki Shikibu aveva con Sei Sh\u014dnagon. Tra gli ammiratori di Izumi Shikibu ci fu Fujiwara no Kinto.\nA corte incontr\u00f2 e spos\u00f2 Fujiwara no Yasumasa, un ufficiale militare al servizio di Michinaga e molto noto per il suo coraggio, e lasci\u00f2 la corte per accompagnarlo nel suo feudo di Tango. Si dice che sia vissuta molto a lungo, e che fosse ancora in vita alla morte della figlia Koshikibu no Naishi, ma l'anno esatto \u00e8 ignoto: l'ultima corrispondenza tra lei e la corte \u00e8 datata 1033."}
{"id": "31237", "revid": "73411", "url": "https://it.wikipedia.org/wiki?curid=31237", "title": "Delta (opzioni)", "text": ""}
{"id": "31238", "revid": "73411", "url": "https://it.wikipedia.org/wiki?curid=31238", "title": "Gamma (opzioni)", "text": ""}
{"id": "31240", "revid": "73411", "url": "https://it.wikipedia.org/wiki?curid=31240", "title": "Vega (opzioni)", "text": ""}
{"id": "31248", "revid": "1052247", "url": "https://it.wikipedia.org/wiki?curid=31248", "title": "Starman (personaggio)", "text": "Starman \u00e8 un nome adottato da diversi personaggi dei fumetti pubblicati dalla DC Comics. Il primo a portare tale nome \u00e8 stato Ted Knight creato da Gardner Fox (testi) e Jack Burnley (disegni). La sua prima apparizione \u00e8 in \"Adventure Comics\" n. 61 (aprile 1941).\nStarman I: Ted Knight.\nIl primo eroe a portare tale nome \u00e8 l'astronomo e fisico Ted Knight, che riesce ad imbrigliare l'energia delle stelle in una barra cosmica (\"Gravity Rod\" poi evoluta in \"Cosmic Rod\"). Con quest'arma \u00e8 in grado di controllare la forza di gravit\u00e0 e di riutilizzare l'energia stellare in diversi modi. Protettore di Opal City, \u00e8 stato anche uno dei membri della Justice Society of America, il primo gruppo di supereroi mai creato.\nIl suo costume era verde e rosso, con una grande stella gialla sul petto: nelle intenzioni dei creatori, doveva ricordare il costume di Superman, a parte l'elmetto con pinna rossa sulla testa. Come Ted Knight si \u00e8 sposato e dal suo matrimonio sono nati due figli, David Knight e Jack Knight (Starman VII): entrambi hanno vestito i panni di Starman.\nStarman II: Charles McNider e David Knight.\nSupereroe attivo negli anni cinquanta di cui non si conosce quasi nulla.\nViene ricordato da Shade (supercriminale apparentemente immortale e ora residente a Opal City) nelle pagine del suo diario personale. Durante un viaggio indietro nel tempo (nell'anno 1951), Jack Knight (Starman VII) scopre l'identit\u00e0 di Starman II. Si tratta di suo fratello David Knight (conosciuto anche come Starman VI). Questi \u00e8 stato portato indietro nel tempo da Kent Nelson (Dottor Fate I), poco prima di essere ucciso per mano del figlio di Mist. Cos\u00ec avrebbe avuto modo di dimostrare il suo valore come supereroe. In questo stesso periodo l'identit\u00e0 di Starman era stata assunta anche da Charles McNider (Dottor Mid-Nite I). Questi la cede a David una volta saputo che si tratta del figlio del suo amico Ted Knight (Starman I).\nNella continuity pre-Crisis (cio\u00e8 nelle storie pubblicate prima del 1985), il personaggio Starman II era un'identit\u00e0 alternativa di Batman introdotta nell'albo \"Detective Comics\" n. 247 (settembre 1957). In questa storia Bruce Wayne \u00e8 indotto dal Professor Milo ad avere una fobia di tutto ci\u00f2 che riguarda i pipistrelli. Di conseguenza \u00e8 costretto a cambiare costume e identit\u00e0 di supereroe. Per un breve periodo si fa chiamare Starman e costruisce un aeroplano denominato \"Star-plane\". Robin lo aiuter\u00e0 a vincere questa paura e presto Bruce torna ad essere Batman e a sconfiggere Milo. Bisogna sottolineare che questa storia degli anni cinquanta non esiste pi\u00f9 nella continuity attuale dell'Universo DC Comics. Di conseguenza il primo accenno ad un secondo Starman risale all'albo \"Starman\" (vol. 2) n. 2 (dicembre 1994). Tale versione \u00e8 quella definitiva e vede Starman II essere attivo per 366 giorni dal primo gennaio 1951 al primo gennaio del 1952. Il ruolo \u00e8 ricoperto inizialmente da Charles McNider e poi da David Knight.\nStarman III: Mikaal Tomas.\nUn alieno venuto sulla terra e denominato Starman. Prima della serie del '94 appare una sola volta sull'albo \"First issue Special\" n. 12 (marzo 1976).\nUno dei momenti focali della sua storia sul nostro pianeta si svolge nel 1976. In questo periodo si trova confuso, non riesce a focalizzare il suo passato e fa uso di droghe. Frequenta spesso discoteche, un fenomeno in piena espansione a quell'epoca, ed \u00e8 proprio in una di queste che incontra un altro alieno come lui dal nome Komak. Questo gli comunica che sono gli ultimi rimasti di una razza nata per conquistare e combattere. Mikaal venne sulla terra come gesto di ribellione (anche se non se lo ricorda chiaramente), dopo che anche la sua stessa ragazza era stata uccisa per essersi opposta al sistema.\nNel frattempo il suo pianeta \u00e8 andato distrutto da un dispositivo creato dai suoi stessi scienziati. Il dolore fu tale che coloro che non morirono nell'incidente si suicidarono.\nKomak era per\u00f2 gi\u00e0 stato mandato sulla terra per punire la diserzione di Mikaal. Ma per un po' di tempo vi rinunci\u00f2 per dedicarsi ai piaceri offertogli dal nuovo pianeta. Ora sta per morire e vuole portare a termine la sua missione.\nIl duello tra i due avviene con l'uso di uno speciale dispositivo e droghe che rendono il duello uno scontro che avviene sul piano astrale e metafisico. Gli effetti per\u00f2 si manifestano sul corpo fisico. Vince Starman/Mikaal Tomas..\nDopo questo episodio scompare per 12 anni, finch\u00e9 nel 1988 un proprietario di circo di nome Bliss lo trova in stato di amnesia.\nDato lo strano colore (blu) della pelle di Mikaal, lo esibisce come fenomeno da baraccone.\nNegli anni novanta Starman VII/Jack Knight lo vede per caso in questo stesso circo. L'alieno \u00e8 confuso e non parla pi\u00f9 una lingua terrestre ma quando i due si toccano Jack \u00e8 investito da una moltitudine di immagini.\nJack decide di liberarlo e per farlo deve sfidare Bliss, il proprietario del circo. Questi si riveler\u00e0 essere una creatura soprannaturale che si nutre di emozioni umane.\nDopo averlo riportato ad Opal City, Jack trova nel Diario di Shade dei cenni all'alieno dalla pelle blu che viveva in citt\u00e0 negli anni settanta ed era chiamato Starman.\nIncuriosito da ci\u00f2 Ted Knight decide di prendersi cura di Mikaal per cercare di trovare una terapia che lo aiuti a ricordare il suo passato. Col tempo l'Alieno ricomincia a parlare inglese ma la memoria non torna. Per questo motivo decide di partire con Jack Knight per lo spazio. Spera di trovare qualcosa che gli sveli le sue origini. In ogni caso torner\u00e0 sulla terra dove ha intrapreso una relazione omosessuale.\nStarman IV: Principe Gavyn.\nEroe Cosmico apparso sugli albi \"Adventure Comics\" n. 467 (gennaio,1980) e \"DC Comics\" n. 36, e poi morto durante la miniserie \"Crisi sulle Terre infinite\".\nEra un Principe del pianeta Throneworld. Scopr\u00ec di avere le capacit\u00e0 di assorbire l'energia delle stelle e di riutilizzarla.\nEbbe la fortuna di incontrare un Essere di nome Mn'torr che lo addestr\u00f2 e gli don\u00f2 i bracciali che lo aiutarono a controllare i suoi poteri.\nDivenne il protettore nonch\u00e9 sovrano del suo pianeta e mor\u00ec eroicamente affrontando il campo di antimateria che stava distruggendo tutti gli Universi Paralleli che costituivano la realt\u00e0 in cui si dipanava la Continuity degli albi DC prima del 1986.\nStarman V: Will Payton.\n\u00c8 lo Starman degli anni ottanta. Ottiene i poteri di volare, superforza, cambiare aspetto, lanciare lampi di energia, quando \u00e8 colpito da un raggio cosmico. Viene creato come personaggio da Roger Stern e Tom Lyle ed \u00e8 stato titolare di una serie durata 45 numeri. Nonostante la sua breve carriera, ha guadagnato una buona reputazione tra gli altri eroi, assistendo Superman in alcune occasioni, aiutandolo a ricaricarsi dopo che un incontro con Parasite ha prosciugato la maggior parte della sua energia solare, e fingendosi Superman quando \u00e8 stato brevemente depotenziato dall'uso della Kryptonite rossa di Mister Mxyzptlk da parte di Lex Luthor (sebbene sia stato costretto a partire per riprendersi dopo essere stato ferito in uno scontro con il genio del male Thaddeus Killgrave). Sembra che Starman sia morto combattendo contro il supercriminale Eclipso.\nLa serie Starman degli anni '90 ha rivelato che il suo destino era diverso da quello che si credeva in precedenza. Il misterioso fulmine di energia che ha infuso Payton con le sue abilit\u00e0 cosmiche si \u00e8 rivelato essere l'essenza del principe alieno di nome Gavyn, che ha anche usato il nome Starman. Al momento non \u00e8 chiaro se i due uomini, Gavyn e Payton, si siano fusi in un unico essere con ricordi condivisi, o se Payton sia stato ucciso dal fulmine che lo ha colpito ed \u00e8 stato sostituito dall'essenza di Gavyn.\nStarman VI: David Knight.\nFiglio maggiore di Ted Knight ne eredita il ruolo come Starman e protettore di Opal City. Quando viene ucciso lo dovr\u00e0 sostituire il fratello Jack.\nStarman VII: Jack Knight.\n\u00c8 il figlio pi\u00f9 giovane di Ted e all'inizio \u00e8 riluttante a indossare i panni del nuovo Starman.\nSuperato il dolore e non volendo che il fratello fosse morto invano, Jack rinnova il costume, indossando una giacca di pelle con una stella di latta sul risvolto sinistro e un paio di occhialoni da pilota d'aereo. Come il padre e il fratello utilizza l'asta cosmica (cosmic rod).\nIl personaggio viene creato da James Robinson (testi) e Tony Harris (disegni). La sua prima apparizione \u00e8 in \"Zero Hour\" n. 1 (settembre 1994). IL mese successivo parte subito la serie regolare (ongoing series) a lui dedicata. Il primo numero \u00e8 \"Starman n. 0\" (ottobre 1994). L'Editor \u00e8 l'esperto Archie Goodwin che ebbe il merito di scoprire il talento di questo giovane scrittore inglese (J. Robinson) e di avergli affidato il suo primo lavoro importante per una Major dei fumetti (Si trattava della miniserie Elseworlds: \"The Golden Age\", pubblicata dalla DC Comics).\nCronologicamente \u00e8 la seconda serie mensile intitolata Starman, la prima part\u00ec nel 1988 e dur\u00f2 45 numeri.\nStoricamente, per\u00f2, la serie dedicata a Jack \u00e8 la pi\u00f9 longeva (81 numeri, 1994-2001) e non si limita a focalizzarsi sul personaggio di Jack Knight ma riprende e cerca di dare coerenza narrativa a tutte le vicende dei personaggi che nel tempo hanno portato il nome Starman.\nStarman VIII: Thom Kallor.\nArriva dal futuro dove dice che faceva parte della Legione dei Super-Eroi con il nome di Star-Boy. Attualmente \u00e8 membro della Justice Society of America come Starman. Ha i poteri di incrementare la massa e quindi la gravit\u00e0 di ogni oggetto.\nIl problema \u00e8 che non si tratta dello stesso Star-Boy che milita come Leginario nel XXXI secolo. Inoltre soffre di una forma borderline di schizofrenia che lo rende a tratti delirante e sconclusionato nei pensieri. Per questo quando non \u00e8 attivo nella Justice Society, viene curato in una clinica psichiatrica dove si \u00e8 volontariamente ricoverato.\nStarman IX: Farris Knight.\nCronologicamente appare nei fumetti (come Starman) prima di Thom Kallor ma viene inserito successivamente per due motivi:\nIl motivo del suo viaggio nel tempo \u00e8 di uccidere Ted Knight, suo antenato e fondatore della dinastia di supereroi col nome Starman. Farris detesta il suo ruolo, impostogli dalla madre, e spera quindi di alterare il futuro uccidendo il primo Starman della storia. Alla fine rinuncer\u00e0 ai suoi propositi ma far\u00e0 sapere a Ted che alcuni dei suoi discendenti saranno dei supercriminali e questo infangher\u00e0 il suo nome e quello di Starman.\nCronologia degli Starmen.\nLinea temporale con i principali avvenimenti riguardanti le varie incarnazioni di Starman.\nPoteri e abilit\u00e0.\nDifferiscono a seconda di chi porta il ruolo di Starman:\nAltre \"stelle\" dei fumetti.\nVi sono altri personaggi legati all'eredit\u00e0 di Starman pur non portandone direttamente il nome:\nCelebrazioni e riconoscimenti.\nIl tutto \u00e8 supportato dalle seguenti iniziative:\nPoster.\nNel 2000 la linea DC Direct ha commercializzato un poster denominato \"Starman Poster\". L'articolo aveva come soggetto i primi otto personaggi (in linea cronologica) ad aver portato il nome Starman. Gli artisti che lo hanno ideato sono Tony Harris e Alex Ross. Il disegno ricombina delle copertine realizzate per la serie \"Starman\" (vol. 2), ognuna delle quali presenta come soggetto uno degli Starmen:"}
{"id": "31250", "revid": "77358", "url": "https://it.wikipedia.org/wiki?curid=31250", "title": "Museo Dal\u00ec di Figueras", "text": ""}
{"id": "31254", "revid": "15756", "url": "https://it.wikipedia.org/wiki?curid=31254", "title": "Boccadasse", "text": "Boccadasse (\"Boca d'\u00e2ze\" o \"Bocad\u00e2ze\" in genovese) \u00e8 un antico borgo marinaro del comune di Genova, che fa parte del quartiere di Albaro.\nNell'attuale suddivisione amministrativa \u00e8 quindi compreso nel Municipio VIII - Medio Levante, che oltre ad Albaro comprende anche i quartieri della Foce e di San Martino.\nConvenzionalmente il piccolo quartiere di Boccadasse \u00e8 delimitato dalla via Felice Cavallotti (che delimita il borgo ad ovest verso Albaro), via Caprera che lo separa da Sturla alta e via del Capo di Santa Chiara, ad est del quale si estende Vernazzola, altro piccolo borgo marinaro che fa parte del quartiere di Sturla. A sud naturalmente il confine \u00e8 la linea costiera.\nDescrizione del quartiere.\nIl borgo di Boccadasse \u00e8 compreso tra l'estremit\u00e0 orientale di corso Italia e il Capo di Santa Chiara, zona molto esclusiva e punto panoramico che divide l'area di Albaro da quella di Sturla.\nIl borgo di Boccadasse, con le sue case dalle tinte pastello, addossate le une alle altre e strette attorno ad una piccola baia, anche se ormai circondato dal contesto cittadino, si \u00e8 conservato pressoch\u00e9 immutato nel tempo, come lo si sarebbe potuto vedere uno o due secoli fa, circostanza che ne ha fatto una delle pi\u00f9 note attrattive turistiche genovesi. La grande suggestione di questo luogo \u00e8 dovuta anche al fatto che non si tratta di una semplice conservazione del passato ad uso turistico, ma di un borgo vivo e vitale, dove ancora alcuni pescatori continuano la loro antica attivit\u00e0. Oggi, accanto a loro, ci sono gelaterie, ristoranti e piccole gallerie d'arte.\nBoccadasse \u00e8 il tradizionale punto di arrivo delle passeggiate dei genovesi in corso Italia, il frequentato lungomare che dalla Foce attraversa tutto il quartiere di Albaro e termina in corrispondenza della chiesa dedicata a Sant'Antonio di Padova, dove sono conservati numerosi ex voto legati a drammi della gente di mare. Sul retro della chiesa si trova una piazzetta panoramica intitolata al poeta Edoardo Firpo dalla quale si pu\u00f2 godere il panorama del sottostante borgo marinaro.\nDal belvedere Firpo, ristrutturato nel 2001 in occasione del G8 svoltosi a Genova, si accede al borgo attraverso una scalinata oppure percorrendo la via Aurora, una tipica \"cr\u00eauza\" ligure. Un'altra cr\u00eauza a levante della piazzetta risale al capo di Santa Chiara per poi ridiscendere a Vernazzola, frazione del quartiere di Sturla e antico punto di approdo al quale faceva capo la via che portava nell'entroterra attraverso la valle Sturla.\nDal belvedere in cima al Capo di Santa Chiara, sovrastato dal castello T\u00fcrcke, costruzione medioevaleggiante in stile Liberty, costruito nel 1903 su progetto di Gino Copped\u00e8, si pu\u00f2 godere un ampio panorama sul levante genovese e del Golfo Paradiso fino al promontorio di Portofino.\nOrigine del nome.\nDiverse sono le ipotesi circa l'origine del nome di Boccadasse, ma non ci sono fonti certe in proposito.\nSecondo quella pi\u00f9 frequentemente citata, il nome del borgo deriverebbe dalla forma della piccola baia: Boccadasse significherebbe \"bocca d'asino\" (\"bocca d'\u00e2ze\" nel dialetto genovese).\nAltre possibili origini del nome fanno riferimento al torrente \"asse\" che un tempo scorreva dove attualmente si trova via Boccadasse e, dopo aver alimentato i lavatoi (\"treuggi\" in genovese) e la fontana, sfociava in mare al centro del borgo, o ancora, dal nome di un antico proprietario, Guglielmo Boccadassino.\nStoria.\nSecondo una leggenda il borgo sarebbe stato fondato intorno all'anno 1000 da alcuni pescatori spagnoli che, colti da una tempesta, trovarono rifugio in questa insenatura. Dal nome del loro capitano (De Odero o Donderos), sarebbe derivato il cognome Dodero, ancora oggi diffuso nella zona.\nIl borgo di Boccadasse \u00e8 sempre stato parte integrante del territorio di San Francesco d'Albaro, da cui dipendeva amministrativamente, sia come comune che come parrocchia. San Francesco d'Albaro fino all'Ottocento era un comune rurale, composto di case sparse, orti e ville signorili sulle colline prospicienti il mare: Boccadasse ne costituiva una piccola appendice periferica, uno dei pochi nuclei compatti di questo territorio e l'unico in riva al mare.\nCon il Regio Decreto n. 1638 del 26 ottobre 1873 sei comuni della bassa val Bisagno, e tra questi San Francesco d'Albaro, furono accorpati al comune di Genova.\nL'espansione edilizia del Novecento ha cambiato profondamente l'aspetto di questa zona, trasformandola in uno dei pi\u00f9 eleganti quartieri residenziali di Genova, ma cancellando al tempo stesso il tessuto storico preesistente. In questo contesto il borgo di Boccadasse, per la posizione periferica, ma soprattutto per volont\u00e0 dei suoi abitanti, \u00e8 riuscito a conservare l'originale struttura urbanistica.\nSecondo alcuni dal nome del borgo sarebbe derivato quello del quartiere di Buenos Aires La Boca, abitato da immigrati di origine genovese, ma non ci sono riscontri a supporto di questa affermazione.\nMonumenti e luoghi d'interesse.\nL'intero borgo, con le sue case colorate, la piazzetta (piazza Nettuno) che si apre sulla piccola baia, i suoi punti panoramici e le tipiche \"cr\u00eauze\", \u00e8 di notevole interesse turistico, anche per la sua atmosfera d'altri tempi.\nArchitetture religiose.\nLa chiesa parrocchiale di Sant'Antonio di Padova venne edificata agli inizi del Settecento dai pescatori e dagli abitanti della zona. Nel corso dei secoli fu ampliata e trasformata; divenne parrocchia il 25 marzo 1894. Conserva al suo interno diverse opere d'arte tra le quali statue di Francesco Storace e Antonio Canepa e alle pareti sono appesi come ex voto diversi modellini di navi.\nLa festa patronale si celebra con particolare solennit\u00e0 il 13 giugno.\nLa chiesa di Sant'Antonio \u00e8 tra i pochi edifici religiosi ancora esistenti (insieme con l'abbazia di San Giuliano, restaurata negli anni novanta del Novecento), tra i tanti che prima dell'apertura di corso Italia sorgevano sulle scogliere di Albaro.\nAree naturali.\nNel territorio di Boccadasse \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali delle delegazioni genovesi di Sturla, Quarto dei Mille, Quinto al Mare e Nervi dove \u00e8 segnalato un particolare habitat formato da praterie di \"posidonia oceanica\" e formazioni coralline. Tra le specie animali sono presenti i pesci: \"Hippocampus hippocampus\", \"Labrus merula\", \"Parablennius gattorugine\", \"Parablennius tentacularis\", \"Symphodus cinereus\", \"Symphodus rostratus\", \"Symphodus tinca\".\nCultura.\nMusica.\nIl cantautore Gino Paoli, che ha abitato molti anni a Boccadasse, in salita Santa Chiara ha rievocato quel periodo, sia pure senza citare la localit\u00e0, nella celebre canzone \"La gatta\".\nLo stesso Gino Paoli ha dedicato a Boccadasse un brano (intitolato, appunto, \"Boccadasse\") che fa parte dell'album del 2004 \"Ti ricordi? No non mi ricordo\", inciso dallo stesso autore in coppia con Ornella Vanoni.\nUna canzone del duo genovese I Trilli, intitolata \"Trilli Trilli\", riprendendo un antico sfott\u00f2 di sapore campanilistico, argomenta che gli abitanti di Boccadasse sono, se possibile, pi\u00f9 \"tarlucchi\" (babbei) di quelli della Foce.\nIl gruppo progressive rock italiano Il Tempio delle Clessidre ha inoltre dedicato una canzone alle atmosfere poetiche di questo borgo marinaro.\nLetteratura.\nA Boccadasse \u00e8 dedicata una poesia di Edoardo Firpo, intitolata appunto \"Boccad\u00e2ze\", nella quale il poeta descrive l'atmosfera dell'antico borgo. La poesia \u00e8 ricordata da una targa che ne riporta i primi versi, affissa sul retro della chiesa, nella piazzetta-belvedere intitolata al poeta genovese.\nLo scrittore siciliano Andrea Camilleri, nei suoi romanzi polizieschi sulle storie del commissario Montalbano, immagina che a Boccadasse abiti Livia, la fidanzata genovese del protagonista.\nInfrastrutture e trasporti.\nStrade.\nBoccadasse, anticamente raggiungibile dalla terraferma solo attraverso una ripida scalinata scavata nella roccia, che portava al capo di Santa Chiara e da qui a Vernazzola (Sturla), oggi \u00e8 comodamente raggiungibile dal centro di Genova, da cui dista circa 5\u00a0km, attraverso corso Italia, mediante il bus pubblico numero 31 in partenza dalla stazione di Genova Brignole o anche mediante il bus turistico a due piani che effettua il giro della citt\u00e0\nL'apertura di corso Italia, nel 1915, se da un lato ha consentito un agevole collegamento con il centro cittadino, dall'altro ha rischiato di compromettere il carattere del borgo. Il progetto originario prevedeva, infatti, il prolungamento del lungomare proprio a ridosso delle case di Boccadase, ma l'opposizione della popolazione fece rientrare questa ipotesi. Cos\u00ec il traffico urbano, giunto in corrispondenza della chiesa di Sant'Antonio, svolta decisamente verso l'interno, aggirando i nuclei storici di Boccadasse e Vernazzola attraverso via Felice Cavallotti, via Caprera e via dei Mille, tornando verso il mare in corrispondenza di Sturla. Da queste vie brevi diramazioni consentono di arrivare fin sulla soglia del borgo.\nIl casello autostradale pi\u00f9 vicino \u00e8 quello di Nervi, sull'autostrada A12, a 5\u00a0km da Boccadasse.\nFerrovie.\nBoccadasse si trova a 1,5\u00a0km dalla stazione di Genova Sturla e 3,5\u00a0km da quella di Genova Brignole."}
{"id": "31255", "revid": "1543377", "url": "https://it.wikipedia.org/wiki?curid=31255", "title": "Castiraga Vidardo", "text": "Castiraga Vidardo (\"Vid\u00e0rd\" in dialetto lodigiano) \u00e8 un comune italiano di abitanti della provincia di Lodi in Lombardia.\nSi compone dei due centri abitati di Castiraga e Vidardo. Quest'ultima \u00e8 sede comunale.\nStoria.\nIl comune di Castiraga Vidardo fu creato nel 1902 scorporando le frazioni di Castiraga da Reggio e Vidardo (autonome fino al 1869) dal comune di Marudo.\nIl nome antico deriva dai due centri che costituiscono il comune, Castiraga (Castrum regis= accampamento del re) e Vidardo (anticamente Vicodardum = villaggio dei dardi)\nMonumenti e luoghi d'interesse.\nA Vidardo, la chiesa parrocchiale risalente al XVIII secolo, dedicata a San Michele Arcangelo, l'oratorio dell'Addolorata risalente alla prima met\u00e0 del XIX secolo e il palazzo Maggi Pizzagalli.\nA Castiraga, l'oratorio della Santa Croce risalente all'XI secolo.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Castiraga Vidardo in totale sono 137, pari al 5,89% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, il territorio comunale comprende le localit\u00e0 di Pagnana, Castiraga, Mulino, Monte Oliveto, Vidardo, Cascina Rosa, Cascina Pollarana, Vidardino e Palazzola.\nSecondo l'ISTAT, il territorio comunale comprende il centro abitato di Vidardo e le localit\u00e0 di Cartiera-Vidardino, Castiraga, Pagnana e Pollarana.\nEconomia.\nL'attivit\u00e0 agricola tradizionale permane, con colture di mais e di foraggi; tuttavia il comune \u00e8 sede di alcune industrie (per lo pi\u00f9 meccaniche) di una certa importanza.\nSi contano inoltre numerose imprese artigiane minori e commerciali.\nLa manodopera non \u00e8 comunque interamente assorbita dall'economia locale, per cui si assiste a fenomeni di pendolarismo su Milano, Pavia e Lodi.\nDagli anni '60 al 2000 era attiva un'importante industria cartaria e dagli anni '70 al '90 sul territorio comunale ha operato un importante stabilimento di elettrodomestici (Philips), che \u00e8 stato una delle realt\u00e0 occupazionali pi\u00f9 importanti nel Lodigiano (e per il Santangiolino in particolare) per quegli anni. Oggi l'area \u00e8 stata riconvertita a quartiere residenziale.\nAmministrazione.\nSegue un elenco delle amministrazioni locali."}
{"id": "31256", "revid": "125673505", "url": "https://it.wikipedia.org/wiki?curid=31256", "title": "Manifesto del Partito Comunista", "text": "Il Manifesto del Partito Comunista fu scritto da Karl Marx e Friedrich Engels fra il 1847 e il 1848 e pubblicato a Londra il 21 febbraio 1848. La prima e parziale traduzione italiana fu pubblicata nel 1889. Una successiva traduzione fu pubblicata, ancora parziale, nel 1891 mentre la prima traduzione completa fu pubblicata a puntate nel 1892 sul periodico \"Lotta di classe\" a opera di Pompeo Bettini.\nContenuto.\nQuesto libello fu commissionato dalla Lega dei Comunisti per esprimere il loro progetto politico. Celeberrima \u00e8 la frase d'apertura, che \u00e8 immediatamente seguita da una dichiarazione di intenti: \nProletari e Borghesi.\nMarx e Engels analizzano la storia come lotta di classe, sempre esistita e combattuta tra oppressi ed oppressori. I due sottolineano come questo contrasto non solo sia ancora presente nella moderna societ\u00e0 borghese, ma che piuttosto si sia addirittura inasprito, poich\u00e9 in seguito a grandi trasformazioni sociali connesse alla trasformazione del modello produttivo \u00e8 animato da solo due grandi classi: la borghesia e il proletariato. La prima, classe rivoluzionaria nel Basso Medioevo e all'inizio dell'et\u00e0 moderna, dopo aver annientato la struttura economica e politica allora esistente, ormai inadeguata e obsoleta, si consacr\u00f2 come classe dominante a tutti gli effetti durante la rivoluzione industriale. La seconda, nata in seguito alla nascita del modello economico capitalistico, risulta essere quella oppressa, ma potenzialmente dominante.\nLa base su cui la borghesia ha costruito la propria forza \u00e8 sostanzialmente lo sfruttamento del proletariato, tutelato dai governi, definiti da Marx ed Engels \u00abun comitato che amministra gli affari comuni di tutta la classe borghese\u00bb. Tuttavia con lo sviluppo dell'industria la classe operaia, le cui file tendono a ingrossarsi sempre di pi\u00f9 anche di parti della piccola-media borghesia e di borghesia declassata, \u00e8 destinata a crescere in numero e in forza. La compressione dei salari tende a far s\u00ec che le condizioni di vita dei lavoratori diventino man mano sempre pi\u00f9 simili, cos\u00ec che essi tendono a organizzarsi in associazioni permanenti per difendere i loro diritti. Alla luce di tali premesse il proletariato risulta essere destinato ad abbattere la classe borghese insieme con il modello economico da essa introdotto, ovvero il capitalismo. In seguito alla rivoluzione in cui il proletariato conquister\u00e0 il potere politico dovr\u00e0 esserci necessariamente una fase di transizione, definita \u00abdittatura del proletariato\u00bb, durante cui verranno utilizzati dalle associazioni operaie i mezzi di produzione borghese, messi a disposizione dallo Stato, per trasformare radicalmente la societ\u00e0. A uno Stato borghese si sostituir\u00e0 quindi uno Stato proletario, a una dittatura della borghesia una dittatura del proletariato.\n\u00c8 necessario specificare per\u00f2 che Marx ha usato il termine \u00abdittatura del proletariato\u00bb per l'attuazione successiva del comunismo solo successivamente al \"Manifesto\", ossia nella lettera a Joseph Weydemeyer nel 1852 e nella \"Critica del Programma di Gotha\" del 1875. Sebbene gi\u00e0 nel \"Manifesto\" si parli di \u00abinterventi dispotici nel diritto di propriet\u00e0 e nei rapporti borghesi di produzione\u00bb, il termine preciso di \u00abdittatura del proletariato\u00bb appare solo nella gi\u00e0 citata lettera a Weydemeyer in cui si afferma che \u00abla lotta delle classi necessariamente conduce alla dittatura del proletariato\u00bb. L'espressione classica di questa teoria la si trova poi nella \"Critica del Programma di Gotha\" in cui Marx scrive che \u00abtra la societ\u00e0 capitalistica e la societ\u00e0 comunista vi \u00e8 il periodo della trasformazione rivoluzionaria dell'una nell'altra. A esso corrisponde anche un periodo di transizione, il cui Stato non pu\u00f2 essere altro che la dittatura rivoluzionaria del proletariato\u00bb. Secondo Marx la dittatura del proletariato \u00e8 solo una misura storica di transizione (sia pure a lungo termine), che mira tuttavia al superamento di s\u00e9 medesima e di ogni forma di Stato. Solo dopo questa fase transitoria si potr\u00e0 attuare il comunismo, che creer\u00e0 una societ\u00e0 senza classi, senza sfruttatori e sfruttati, in cui i mezzi di produzione sono gestiti dai lavoratori. Sparita la lotta di classe, sparir\u00e0 anche il piano sul quale essa si sviluppava, cio\u00e8 lo Stato. Infatti il potere pubblico, che per Marx e Engels non \u00e8 altro che \u00abil potere di una classe organizzato per opprimerne un'altra\u00bb, non sar\u00e0 pi\u00f9 politico.\nProgetto politico dei comunisti.\nVengono proposti anche dieci punti, che all'epoca della stesura del \"Manifesto\" avevano valore di programma rivoluzionario per i Paesi pi\u00f9 progrediti. Attraverso queste dieci misure si sarebbe attuata quella che in seguito Marx avrebbe denominato dittatura del proletariato. Gli stessi autori per\u00f2 ammettono la limitatezza di questi principi in quanto sono ben consci che essi sono storicamente determinati e quindi non applicabili in ogni circostanza storica.\nI dieci punti sono:\nGli Stati marxisti-leninisti del Novecento (Unione Sovietica e Paesi satelliti, Cina, Corea del Nord e Cuba) hanno preso alla lettera questi dieci punti, ritenendoli una sorta di dogma (una sorta di \"decalogo\" del comunismo) ed hanno cercato di applicarli per modernizzare e industrializzare i loro Paesi. Essi costituiscono ancora oggigiorno i principi pi\u00f9 importanti del comunismo per la maggior parte delle persone di media cultura del mondo occidentale. Concetto marxiano invece meno compreso \u00e8 quello della societ\u00e0 senza classi, in cui lo Stato \u00e8 destinato a estinguersi, dando luogo alla libera associazione dei produttori. Su questo concetto \u00e8 illuminante la Critica del Programma di Gotha (1875), in cui peraltro Marx distingue anche il socialismo dal comunismo. Quando si parla di statalizzazione dei mezzi di produzione si allude pertanto da parte di molti intellettuali (soprattutto fra gli avversari del marxismo) implicitamente a questa sorta di decalogo che Marx e Engels hanno fornito. Questo fu ripreso da Lenin (marxismo-leninismo), che ne diede un'interpretazione maggiormente politica, pi\u00f9 che economica.\nIn ogni modo questo decalogo \u00e8 considerato l'emblema dello statalismo marxista-leninista. Una certa parte della critica infatti fu influenzata dal neoliberismo, che a partire dal XXI secolo ha trovato in questa statalizzazione dei mezzi di produzione, intesa come dominio e intervento dello Stato (sia dal punto di vista politico sia economico), un'eco della concezione dello Stato etico di Georg Wilhelm Friedrich Hegel. Questo statalismo avrebbe caratterizzato soprattutto l'Unione Sovietica dopo la morte di Vladimir Lenin con l'avvento di Iosif Stalin e in seguito negli anni della \"grande stagnazione\" (1964\u20131982) con Leonid Il'i\u010d Bre\u017enev.\nCritica del socialismo.\nMarx e Engels passano poi ad analizzare tutti i progetti e le teorie socialiste precedenti. Individuano vari tipi di socialismo, tra cui un socialismo reazionario (Jean Charles L\u00e9onard Simonde de Sismondi), un socialismo conservatore o borghese (Pierre-Joseph Proudhon) e un socialismo utopistico (Henri de Saint-Simon, Charles Fourier e Robert Owen). Essi riconoscono a questi interventi precedenti gli importanti meriti (specialmente al socialismo utopistico) di aver colto le contraddizioni del capitalismo e la lotta tra le classi e di aver delineato delle proposte di cambiamento della societ\u00e0, ma ne criticano due aspetti, ovvero l'incapacit\u00e0 di schierarsi apertamente a favore del proletariato, cercando di rimanere sopra le parti; e il non attribuire al proletariato un suo ruolo storico e una sua autonomia. Per contro propongono un socialismo scientifico che si basi non su invenzioni o idee, ma su fatti empirici.\nInternazionalismo.\nIl testo si chiude con una visione delle varie lotte portate avanti dai comunisti nei vari Paesi. Si ricorda per\u00f2 che al tempo stesso \u00e8 necessaria una stretta collaborazione tra i partiti dei vari Paesi. Sono quindi poste le basi dell'internazionalismo di matrice socialista in quanto i proletari dei vari Paesi hanno obiettivi comuni e quindi devono unirsi. Di qui il famoso appello (divenuto poi motto dell'Unione Sovietica) con cui si conclude l'opera: "}
{"id": "31257", "revid": "125800330", "url": "https://it.wikipedia.org/wiki?curid=31257", "title": "Cavacurta", "text": "Cavacurta (\"Cavac\u00fcrta\" in dialetto lodigiano) \u00e8 una frazione del comune italiano di Castelgerundo.\nGeografia fisica.\nDista 29 km dal capoluogo di provincia, Lodi.\nStoria.\nComune di origine antichissima (l'abitato \u00e8 ricordato gi\u00e0 nel 997 in alcuni documenti), appartenne dapprima all'arcivescovo Ariberto d'Intimiano.\nDivenne nel XII secolo propriet\u00e0 della chiesa di Milano. Pass\u00f2 poi nelle mani di importanti famiglie lombarde; insieme a Basiasco, Corno Giovine, Cornovecchio, Pizzighettone Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381. Giunse infine a far parte delle propriet\u00e0 dei Castiglioni di Firenze, che lo tennero fino alla soppressione dei diritti feudali.\nL'ordine dei Servi di Maria vi aveva un suo romitorio come attestato nelle vite del beato Giovannangelo Porro.\nIn et\u00e0 napoleonica (1809-16) al comune di Cavacurta fu aggregata Camairago, ridivenuta autonoma con la costituzione del Regno Lombardo-Veneto.\nIl nome antico deriverebbe da un cavo aperto in un terrapieno per dare sfogo alle acque, presente anche nello stemma del comune.\nNel 2016 si \u00e8 avviato il percorso di fusione con il comune di Camairago, riprendendo dopo due secoli il modello napoleonico.\nSimboli.\nLo stemma di Cavacurta era stato riconosciuto con decreto del capo del governo del 19 gennaio 1940.\nMonumenti e luoghi d'interesse.\nEsistono due edifici degni di menzione: la chiesa parrocchiale di San Bartolomeo, di origine quattrocentesca, ma riedificata poi nel 1600, e l'ex convento dei Servi di Maria.\nDa segnalare inoltre Villa Inzaghi, risalente al XVIII secolo di propriet\u00e0 privata e Villa Medri anch'essa di propriet\u00e0 privata.\nCultura.\nMusei.\nIl Museo Agricolo dal Lavoro dei campi: Bonum Comedere, situato all'interno dell'ex convento dell'Ordine dei Servi di Maria.\nEtnie e minoranze straniere.\nAl 31 dicembre 2008 gli stranieri residenti nel comune di Cavacurta in totale sono 89, pari al 9,80% della popolazione. Tra le nazionalit\u00e0 pi\u00f9 rappresentate troviamo:\nEconomia.\nCavacurta basa la propria economia quasi esclusivamente sull'agricoltura. Prevale la monocultura del mais, alla quale si affiancano l'allevamento dei bovini e quello dei suini.\nSono ancora presenti numerose cascine, bench\u00e9 all'interno il lavoro sia ormai totalmente meccanizzato. A causa di questo fenomeno, unitamente al fatto che i salari dell'industria sono diventati pi\u00f9 alti di quelli dell'agricoltura, si \u00e8 assistito a un graduale abbandono dei campi. Questo movimento migratorio, che ha portato inizialmente verso la vicina citt\u00e0 di Codogno, si \u00e8 ora stabilizzato.\nMancano totalmente le attivit\u00e0 industriali. Sono presenti invece l'artigianato e l'edilizia.\nGeografia antropica.\nIl territorio comprende anche le cascine Barona, Casella, Castellina, Colombarone, De' Preti, Faruffina, Indumiera, Portina e Reghinera.\nAmministrazione.\nSegue un elenco delle amministrazioni locali."}
{"id": "31258", "revid": "2164596", "url": "https://it.wikipedia.org/wiki?curid=31258", "title": "Cavenago d'Adda", "text": "Cavenago d'Adda (\"Caven\u00e0gh\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nTerritorio.\nCavenago \u00e8 situata tra il fiume Adda e il canale Muzza.\nStoria.\nGi\u00e0 popolata in epoca romana, Cavenago d'Adda appartenne al vescovo di Lodi (X secolo), e fu poi un feudo della famiglia dei Fissiraga (1297-1482), dei Bocconi, dei Mozzanica, dei Cavenaghi, dei Colleoni e infine dei Clerici. Comprendeva la frazione della Persia.\nIn et\u00e0 napoleonica (1809-16) al comune di Cavenago fu aggregata Robecco, ridivenuta autonoma con la costituzione del regno Lombardo-Veneto.\nNel 1863 il comune di Cavenago assunse la nuova denominazione di \u00abCavenago d'Adda\u00bb, per distinguersi da Cavenago di Brianza.\nNel 1869 al comune di Cavenago d'Adda vennero aggregati i comuni di Caviaga e Soltarico.\nNel 1937 la frazione della Persia, passata da tempo sulla riva destra dell'Adda in seguito ad un'alluvione, fu assegnata al comune di Casaletto Ceredano.\nDopo la seconda guerra mondiale, nella frazione di Caviaga furono scoperti ad opera dell'AGIP importanti giacimenti di gas naturale.\nMonumenti e luoghi d'interesse.\nTra i monumenti da ricordare ci sono la neoclassica chiesa parrocchiale di San Pietro Apostolo, con campanile romanico e all'interno un pregevole altare settecentesco, dipinti e affreschi di varia scuola ed epoca.\nPoco distante dal paese, su un'altura, sorge il suggestivo santuario della Madonna della Costa.\nVanno menzionate infine la settecentesca villa Moavero (gi\u00e0 Bocconi, gi\u00e0 del Frate), la ottocentesca villa Gazzola e la villa Greppi, in stile neogotico, costruita verso la fine dell'Ottocento, e la bella chiesa settecentesca a Caviaga.\nMusei.\nIl Museo della Civilt\u00e0 Contadina \"Ci\u00f2ca e Berl\u00f2ca\" situato nelle sale del palazzo municipale al primo piano, nato da un progetto del sindaco Ferruccio Pallavera nel 1994 e fu aperto al pubblico nel 2004.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Cavenago d'Adda in totale sono 220, pari al 9,74% della popolazione. Tra le nazionalit\u00e0 pi\u00f9 rappresentate troviamo:\nReligione.\nLa parrocchia di Cavenago, dedicata a San Pietro Apostolo, \u00e8 compresa nel vicariato di San Martino in Strada della diocesi di Lodi; nel territorio parrocchiale \u00e8 presente il santuario della Madonna della Costa.\nLa frazione di Caviaga forma una parrocchia autonoma, dedicata a San Giacomo Maggiore Apostolo e compresa nello stesso vicariato.\nGeografia antropica.\nSecondo lo statuto comunale, possiedono lo \"status\" di frazione le localit\u00e0 di Caviaga, Muzza Piacentina e Soltarico.\nSecondo l'ISTAT, il territorio comunale comprende il centro abitato di Cavenago d'Adda, la frazione di Caviaga, e le localit\u00e0 di Muzza Piacentina e Soltarico.\nEconomia.\nCavenago gode di un'economia ripartita tra artigianato e agricoltura. Il primo \u00e8 attivit\u00e0 preminente degli abitanti del capoluogo, mentre all'agricoltura sono dediti soprattutto gli abitanti delle frazioni.\nAd ogni modo, \u00e8 il settore edilizio quello pi\u00f9 sviluppato, e non mancano alcune modeste industrie meccaniche e alimentari.\nL'agricoltura si basa specialmente sulla monocoltura del mais, e la produzione di foraggi per l'allevamento bovino da latte, che rappresenta un settore molto importante.\nAmministrazione.\nSegue un elenco delle amministrazioni locali."}
{"id": "31259", "revid": "1543377", "url": "https://it.wikipedia.org/wiki?curid=31259", "title": "Cervignano d'Adda", "text": "Cervignano d'Adda (\"Cervignan\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nNel 1530 il duca di Milano Francesco Sforza concesse il paese in feudo ad Alessandro Remignani.\nIn seguito venne ceduto a una famiglia napoletana, i Tassis, che lo tennero fino al 1782.\nIn et\u00e0 napoleonica (1809-16) Cervignano fu frazione di Quartiano, recuperando l'autonomia con la costituzione del Regno Lombardo-Veneto.\nNel 1931 Cervignano assunse il nome ufficiale di Cervignano d'Adda, per distinguersi da Cervignano del Friuli.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Cervignano d'Adda in totale sono 108, pari al 5,61% della popolazione. Tra le nazionalit\u00e0 pi\u00f9 rappresentate troviamo:\nEconomia.\nCervignano basa le proprie risorse economiche soprattutto sull'agricoltura.\nUna decina di aziende sono presenti nel territorio: si dedicano per la maggior parte all'allevamento zootecnico e sono a conduzione familiare.\nVi \u00e8 una sola industria, che produce materie plastiche, anche se non mancano piccole imprese operanti nel settore meccanico ed alimentare.\nAmministrazione.\nSegue un elenco delle amministrazioni locali."}
{"id": "31260", "revid": "125832539", "url": "https://it.wikipedia.org/wiki?curid=31260", "title": "Codogno", "text": "Codogno (\"Cud\u00f2gn\" in dialetto lodigiano) \u00e8 un comune italiano di 15.789 abitanti della provincia di Lodi in Lombardia.\nStoria.\nL'insediamento parrebbe risalire alla penetrazione romana nella Gallia Cisalpina forse con funzione di accampamento. Il nome Codogno, antica \"Cothoneum\", deriverebbe da quello del Console Aurelio Cotta, vincitore dei Galli Insubri che popolavano quelle terre. Si tratta comunque di una supposizione: la prima testimonianza certa dell'esistenza di Codogno risale soltanto al 997, quando il centro abitato viene citato in un diploma dell'Imperatore Ottone III. Pochi anni dopo, lo stesso Ottone III don\u00f2 il feudo a un conte di nome Reglerio o Ruggero. Nell'XI secolo, comunque, Codogno divenne feudo del vescovo di Lodi che l'amministr\u00f2 fino al XV secolo. Secondo un'altra ipotesi il toponimo deriverebbe da quello del pomo \"cydonio\", o melo cotogno, frutto tipico del luogo.\nDopo la lunga giurisdizione dei vescovi di Lodi, nel 1441 Filippo Maria Visconti signore di Milano cedette Codogno alla famiglia Fagnani e successivamente (nel 1450) ai Trivulzio. Fu sotto il loro operato che Francesco Sforza diede a Codogno il rango di borgo. All'epoca il centro aveva forte tensione autonomistica, con una propria vita commerciale, piccolo polo di attrazione per tutti i paesi limitrofi, tant'\u00e8 che i codognesi si slegarono dalla realt\u00e0 del territorio dei Trivulzio e chiesero di essere considerati piacentini, allo scopo di avere un mercato pi\u00f9 libero e pi\u00f9 ampio. Cos\u00ec, con un atto ratificato il 21 aprile 1492, i codognesi divennero cittadini piacentini, e vollero, a dimostrazione della propria gratitudine, la lupa piacentina nel proprio stemma, legata con una catena d'oro all'albero di mele cotogne.\nMolti loro prodotti, infatti, trovavano collocazione sul mercato di Piacenza che i codognesi raggiungevano attraversando il Po, via di comunicazione privilegiata anche con Venezia per l'accesso agli scali del Levante. L\u00ec esportavano specialmente i prodotti caseari (non a caso a Codogno sorse la prima industria italiana del settore lattiero-caseario, la Zazzera, e successivamente la pi\u00f9 rinomata Polenghi Lombardo), ma anche tele di lino e seta. Era quindi vantaggioso raggiungere quel mercato come cittadini, status che li esentava da ogni peso fiscale, tanto per le merci in vendita, quanto per quelle acquistate.\nL'inizio del XVI secolo fu caratterizzato dalle battaglie fra Francia e Spagna per l'occupazione dell'Italia (culminate con il saccheggio della citt\u00e0 da parte del Duca di Borbone diretto a Pizzighettone) e dalla peste del 1516, che arrestarono lo sviluppo del borgo. Nel 1524 la citt\u00e0 fu dotata di fortificazioni e negli stessi anni fu eretta la chiesa parrocchiale di San Biagio.\nNel 1639 Codogno fu occupata dai lanzichenecchi, che vi diffusero la peste. I residenti tuttavia pur ridotti di un quinto raggiunsero la soglia dei 6 500 garantendo alla citt\u00e0 una fiorente e stabile ricchezza. L'affermata prosperit\u00e0 economica spinse i reggitori del borgo a chiedere l'emancipazione dalla servit\u00f9 feudale. Alla morte del principe Antonio Teodoro Trivulzio, non avendo questi lasciato figli maschi, decisero di giurare fedelt\u00e0 direttamente al sovrano, Carlo II. In seguito all'estinzione del ramo maschile della famiglia dei Trivulzio, il 6 giugno 1672, Carlo II con un diploma reale stabil\u00ec \"in perpetuo\" la loro libert\u00e0 da ogni feudo; Codogno divenne infatti Regio Borgo.\nIl 10 maggio 1796 mor\u00ec a Codogno il generale napoleonico Am\u00e9d\u00e9e Emmanuel Fran\u00e7ois Laharpe, ucciso per errore, nell'oscurit\u00e0, da un soldato del suo stesso esercito. In et\u00e0 napoleonica (1809-16) al comune di Codogno furono aggregate Gattera, Retegno e Triulza, ridivenute autonome con la costituzione del Regno Lombardo-Veneto. Gattera e Triulza furono riaggregate definitivamente nel 1869. In quegli anni, le cospirazioni prima e le guerre del Risorgimento poi trovarono numerosi e ferventi partecipanti: ben 283 codognesi furono volontari nelle guerre risorgimentali e dieci di essi vi trovarono la morte.\nCodogno continu\u00f2 a progredire fino ad assumere un ruolo importante nell'area milanese nella fine dell'Ottocento. Considerando come confini dell'area milanese quelli della vecchia Provincia di Milano (includendo, quindi, anche le attuali province di Lodi e di Monza e Brianza, pi\u00f9 il circondario di Gallarate), Codogno era il quarto comune del territorio per numero di abitanti nei censimenti del 1861, 1871 e 1881, dietro alle citt\u00e0 di Milano, Monza e Lodi. Rimase nei primi 15 dell'area milanese fino al grande boom degli anni cinquanta e sessanta del XX secolo, che port\u00f2 i comuni attorno a Milano a incrementare notevolmente la loro popolazione.\nNegli anni della seconda guerra mondiale, dopo i numerosi morti della prima, molti codognesi aderirono alla Resistenza, e questo nonostante la vicinanza con il grosso centro fascista di Piacenza e la zona tatticamente difficile, dalla quale passavano i tedeschi in ritirata per lasciare l'Italia.\nNel 1955 Codogno ottenne il titolo di citt\u00e0 soddisfacendo il desiderio che gli abitanti avevano gi\u00e0 espresso a Napoleone Bonaparte oltre 150 anni prima, con una petizione del 5 ottobre 1796, che non aveva trovato allora favorevole accoglimento. Il 9 dicembre 1957, nei pressi di Codogno, avvenne un disastro ferroviario che provoc\u00f2 la morte di 15 persone e oltre 30 feriti. Nel 1992 il comune di Codogno \u00e8 passato dalla provincia di Milano alla provincia di Lodi. Il codice ISTAT del comune prima della variazione era 015079.\nA febbraio 2020 vi \u00e8 stato identificato il primo focolaio accertato in Italia della COVID-19.\nSimboli.\nStemma.\nNell'agosto del 1492, desiderosi di estendere il loro commercio, i codognesi chiesero alla comunit\u00e0 di Piacenza di essere dichiarati cittadini di quella citt\u00e0, offrendo una certa somma in compenso del passaggio e del dazio delle mercanzie. Cos\u00ec Codogno, in senso di gratitudine, alleanza e fedelt\u00e0 inser\u00ec nel proprio stemma, che rappresentava il melo cotogno, la lupa capitolina, emblema di Piacenza, legandovela con una catena d'oro.\nMonumenti e luoghi d'interesse.\nArtisticamente la citt\u00e0 presenta edifici di notevole interesse, sorti parallelamente allo sviluppo economico e agricolo, che gi\u00e0 in passato aveva caratterizzato Codogno.\nVanno a tal proposito menzionati:\nSociet\u00e0.\nEtnie e minoranze straniere.\nAl 1\u00ba gennaio 2019 gli stranieri residenti a Codogno con regolare permesso di soggiorno erano , pari a circa il 12,6% della popolazione. Le nazionalit\u00e0 pi\u00f9 rappresentate erano:\nCultura.\nIstruzione.\nHanno sede a Codogno i licei classico, linguistico e scientifico e gli istituti tecnici agrario, commerciale e per geometri e un istituto professionale a indirizzo industriale.\nA Codogno ebbe sede il Collegio Ginnasio Ognissanti, punto di riferimento della zona e un Collegio femminile.\nBiblioteche e musei.\nIl Museo Cabriniano \u00e8 posto all'interno del \"Centro di spiritualit\u00e0 S. Francesca Saverio Cabrini\".\nLa pinacoteca, comprendente anche la raccolta d\u2019arte Carlo Lamberti, si trova nel seicentesco Palazzo Lamberti.\nLa biblioteca civica (XIX secolo), possiede un incunabolo e alcune cinquecentine. L'archivio comunale, conservato presso l'edificio municipale, comprende anche gli archivi dei comuni soppressi di Gattera con Maiocca e di Regina Fittarezza. Conserva un'ampia documentazione che va dal 1495 al 1949, interamente ordinata, che comprende gli atti dell'attivit\u00e0 amministrativa e finanziaria, e documenti relativi alla vita sociale, economica e culturale della citt\u00e0. Tra questi, la serie sullo stato della popolazione, quelle relative alla sicurezza pubblica, alla sanit\u00e0 e all'assistenza ai bisognosi, all'istruzione, i documenti sulle attivit\u00e0 produttive e commerciali e quelli sull'edilizia pubblica.\nMusica.\nLa vita musicale locale vanta una floridezza che pochi centri lombardi hanno avuto nel corso dei secoli dal Seicento al Novecento: il \"terminus ad quem\" degli anni sessanta del XX secolo \u00e8 un punto fermo decisivo a causa dell'abbattimento per speculazione edilizia del Teatro Sociale, maggior perno della vita musicale locale. Il Teatro veniva scelto da primarie compagnie (anche del Teatro alla scala di Milano) per la rappresentazione di opere liriche e melodrammatiche spesso ancor prima della \"prima\".\nGi\u00e0 dai primi decenni del Seicento si ebbe una fioritura di musicisti di fama quali Francesco Ugoni e altri autori di madrigali e villanelle per formazioni corali. Anche la musica strumentale (per chitarra solista o \"ensemble\"; o per archi) godette di una certa fortuna nel XIX secolo.\nLa ricostruzione del panorama pressoch\u00e9 completo del composito quadro si deve al musicologo M.G. Genesi, mediante una fitta serie di pubblicazioni sulla storia teatrale e accademica.\nGeografia antropica.\nSecondo lo statuto comunale, il territorio comunale comprende le frazioni di Maiocca e Triulza.\nSecondo l'ISTAT, il territorio comunale comprende il centro abitato di Codogno, le frazioni di Maiocca e Triulza, e le localit\u00e0 di Catanzino, Cucca e Sigola.\nEconomia.\nUna parte del panorama economico di Codogno \u00e8 tuttora rappresentato dall'agricoltura, che vanta oltre una sessantina di aziende, che per lo pi\u00f9 coltivano cereali, ortaggi e foraggi. Son presenti anche allevamenti bovini, suini e, in misura minore, equini.\nLa maggiore attivit\u00e0 di Codogno \u00e8 stata, fin dall'epoca medioevale, quella casearia, che ebbe il suo prodotto principale nel formaggio grana. I documenti di storia locale dicono che l'esportazione annua, nel XVII secolo, arrivava a circa forme, equivalenti a 1100 tonnellate.\nCodogno si impose dunque come la capitale del formaggio di grana e fu anche la prima citt\u00e0 d'Italia a esportarlo all'estero, quando l'imperial regio governo austriaco volle mandare in Brasile una nave carica dei prodotti pi\u00f9 rappresentativi dell'impero asburgico.\nA Codogno sorse nel 1880 la prima industria italiana del settore lattiero-caseario, la Zazzera, e quindi la Polenghi Lombardo.\nOggi anche l'attivit\u00e0 del secondario \u00e8 fiorente, con la presenza di importanti industrie di medie dimensioni operanti nei comparti alimentare, tessile e dell'abbigliamento, metalmeccanico, di fabbricazione di apparecchi elettrici, automobilistico (accessori per auto), edile, chimico, della stampa; si producono, inoltre, vetro, articoli in gomma e plastica e in legno.\nNumerose aziende e industrie manifatturiere sono e sono state presenti a Codogno: c'\u00e8 il caso singolare della ditta Felisi (manifattura tessile per decorazioni e stemmi), che prese vita nel 1911: l'azienda fu fortemente legata al volere della santa Francesca Cabrini: si crearono infatti le sinergie fra l'azienda e la Congregazione religiosa: prestavano lavoro infatti nell'azienda sia le religiose sia le ragazze orfane appartenenti all'Istituto.\nFu famosa pure la ditta Mario Polenghi (industria metalmeccanica di precisione), che in tanti anni di attivit\u00e0 produsse ciclomotori (il \"Polenghino\"), valvole, e pure componenti bellici durante i conflitti.\nNelle vicinanze di Codogno vi fu un importante sito di produzione chimica che fu del Gruppo Montedison.\nLa fiera autunnale di novembre \u00e8 una rassegna zootecnica-agricola di importanza nazionale la cui prima edizione si celebr\u00f2 nel 1791.\nInfrastrutture e trasporti.\nStrade.\nLe principali strade che lambiscono Codogno sono la strada statale 9 Via Emilia e la strada provinciale ex SS 234 Codognese, che funge da tangenziale del centro abitato.\nNelle vicinanze di Codogno transita inoltre l'autostrada A1; l'uscita pi\u00f9 vicina in direzione Milano \u00e8 quella denominata \"Casalpusterlengo-Ospedaletto Lodigiano\", posta nel territorio comunale di Ospedaletto Lodigiano, alcuni chilometri a ovest della citt\u00e0, mentre l'uscita pi\u00f9 vicina in direzione Bologna \u00e8 quella denominata \"Basso Lodigiano\", posta nel territorio comunale di Guardamiglio.\nFerrovie.\nLa stazione di Codogno, risalente al 1861, \u00e8 posta sull'importante ferrovia Milano-Bologna e, assieme alla stazione di Casalpusterlengo \u00e8 punto d'incrocio con la ferrovia Pavia-Mantova, di interesse locale. La stazione \u00e8 servita principalmente da treni regionali che effettuano la tratta Milano Greco Pirelli/Certosa-Piacenza e Regionale Veloce che effettuano la tratta Milano Centrale-Bologna Centrale, come pure la frequentata linea Milano-Mantova, e con un collegamento Milano-Pisa. \nIl territorio comunale \u00e8 lambito dalla linea ad alta velocit\u00e0 Milano-Bologna, costruita in affiancamento all'autostrada A1.\nAmministrazione.\nFonte:\nGemellaggi.\nCodogno \u00e8 gemellata con\nSport.\nIn citt\u00e0 hanno sede due societ\u00e0 calcistiche, l\"R.C.Codogno 1908 (che prese parte alla prima Coppa Italia nel 1922) e il San Biagio.\nTra le societ\u00e0 sportive principali della citt\u00e0 vi sono il Baseball Codogno, vincitore del Campionato di Serie A nel 1976, campioni d'Italia juniores nel 1982 e vice campioni d'Italia di serie A federale nel 2010 e stella di bronzo nel 2009. La squadra gioca le partite interne in uno stadio per partite internazionali di baseball, che ha ospitato le nazionali di Cuba, Taiwan, Italia, Francia, Spagna e Germania. \nLa citt\u00e0 ospita la sede operativa della societ\u00e0 di pallacanestro Assigeco Piacenza, militante nel campionato di Serie A2.\nIl Rugby Club Codogno, fondato nel 1969, a cavallo fra gli anni settanta e ottanta prese parte al torneo internazionale a sette di Neuch\u00e2tel in Svizzera. Disputa le gare interne in un proprio stadio di rugby."}
{"id": "31261", "revid": "1543377", "url": "https://it.wikipedia.org/wiki?curid=31261", "title": "Comazzo", "text": "Comazzo (\"Com\u00e0zz\" in dialetto locale) \u00e8 un comune italiano di abitanti della provincia di Lodi in Lombardia, posto all'estremit\u00e0 settentrionale della provincia.\nStoria.\nMenzionata in documenti del IX secolo, fu contesa durante le lotte tra Lodi e Milano (XIII secolo). Dal 1661 appartenne ai \"Premoli\" e poi ai \"Pertusati\".\nIn et\u00e0 napoleonica (1809-16) al comune di Comazzo furono aggregate Lavagna, Marzano e Vaiano, ridivenute autonome con la costituzione del Regno Lombardo-Veneto. Lavagna fu aggregata definitivamente nel 1841 insieme a Gardino.\nIl nome antico \u00e8 di origine latina (\"Comatio\" o \"Commacium\").\nSimboli.\nStemma\nGonfalone\nMonumenti e luoghi d'interesse.\nDi notevole interesse \u00e8 la villa Pertusati, ristrutturata di recente ed adibita a sede del municipio, caratterizzata da un corpo centrale risalente alla fine del Cinquecento e da due laterali aggiunti nella seconda met\u00e0 del Settecento.\nNella frazione Lavagna, notevoli la villa Visconti e in localit\u00e0 Rossate il pregevole oratorio di San Biagio di epoca rinascimentale.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Comazzo in totale sono 175, pari al 9,23% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, il territorio comunale comprende, oltre al capoluogo, la frazione di Lavagna e le localit\u00e0 di Bocchi, Cascina Rossate, Cascina Gardino, Cascina Caira, Cascina Cava, Cascina Mairana, Cascina Castiona, Cascina Capannone, Cascina Frati, Cascina Ghinella, Cascina Molino Molgora, Cascina Molino Torchio, Cascina Nuova, Cascina Torchio e Cascina San Bartolomeo.\nSecondo l'ISTAT, il territorio comunale comprende il centro abitato di Comazzo, la frazione di Lavagna e la localit\u00e0 di Bocchi.\nEconomia.\nPer la sua ubicazione, Comazzo \u00e8 molto pi\u00f9 legata a Melzo e Paullo rispetto a Lodi.\nPersiste la tradizionale attivit\u00e0 agricola, con colture di cereali e foraggi e qualche allevamento bovino.\nLa maggior parte della popolazione trova lavoro nei centri vicini e nel capoluogo lombardo, anche se bisogna segnalare la presenza di un'industria chimico-farmaceutica di medie dimensioni.\nAmministrazione.\nSegue un elenco delle amministrazioni locali."}
{"id": "31262", "revid": "1543377", "url": "https://it.wikipedia.org/wiki?curid=31262", "title": "Cornegliano Laudense", "text": "Cornegliano Laudense (\"Curnei\u00e0an\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nCornegliano Laudense \u00e8 situato nella Pianura Padana, in un territorio molto fertile attraversato dal Canale della Muzza.\nStoria.\nDi antica origine, ne furono a lungo feudatari i \"Capitanei di Cornegliano\".\nDopo l'estinzione della famiglia pass\u00f2 prima ad un ramo cadetto e dal 1633 ai conti \"Barni\".\nIn et\u00e0 napoleonica (1809-16) Cornegliano fu frazione della citt\u00e0 di Lodi, recuperando l'autonomia con la costituzione del Regno Lombardo-Veneto.\nNel 1863 Cornegliano assunse il nome ufficiale di \"Cornegliano Laudense\", per distinguersi da altre localit\u00e0 omonime.\nNel 1879 al comune di Cornegliano Laudense fu aggregato il comune di Campolungo, e contestualmente la sede municipale venne spostata nella frazione di Muzza Sant'Angelo.\nA partire dagli anni settanta del XX secolo, la frazione di Muzza Sant'Angelo ha conosciuto un grande sviluppo, favorito dalla posizione lungo la strada Lodi-Pavia, e dalla vicinanza dal casello autostradale della A1.\nIl comune \u00e8 oggi suddiviso in tre aree ben distinte:\nSimboli.\nStemma:\nDi argento, al castello di rosso, torricellato di un pezzo centrale, fondato sulla campagna verde, accompagnato in capo da tre stelle, di sei raggi, d'azzurro, male ordinate. Ornamenti esteriori da Comune.\nGonfalone:\nDrappo partito di rosso e di bianco, riccamente ornato di ricami d'argento e caricato dello stemma sopra descritto con la iscrizione centrata in argento: \"Comune di Cornegliano Laudense\". Le parti di metallo e i cordoni saranno argentati. L'asta verticale sar\u00e0 ricoperta di velluto dai colori del drappo, alternati, con bullette argentate poste a spirale. Nella freccia sar\u00e0 rappresentato lo stemma del Comune e sul gambo inciso il nome. Cravatta e nastri ricolorati dai colori nazionali frangiati d'argento.\nMonumenti e luoghi d'interesse.\nIl patrimonio storico-artistico \u00e8 costituito dalla chiesa parrocchiale (situata in localit\u00e0 Cornegliano) di San Callisto Martire (gi\u00e0 ricordata in documenti del 1261, che ne documentano l'appartenenza alla curia laudense), nella quale sono conservati un affresco rappresentante una Madonna fra due Santi (forse San Bassiano e San Callisto) e una Nativit\u00e0 (del periodo fra la fine del XV e gli inizi del XVI secolo). La facciata si ispira invece a modelli tardo-rinascimentali con successivi interventi barocchi.\nSi possono inoltre ammirare alcuni dipinti secenteschi dei Misteri del Rosario e la chiesa parrocchiale di Muzza Sant'Angelo, con affreschi del pittore lodigiano Vanelli, tra i quali si ricordano la Divina Maternit\u00e0 e la Piet\u00e0, nonch\u00e9 la Gloria dei Beati attorno al Cristo Risorto, la Vergine Assunta e varie formelle di terracotta che raffigurano i personaggi dell'Ultima Cena.\nIl territorio comunale presenta comunque anche altri \"pezzi storici\", tra cui la Cascina Sesmones, dove antiche fonti rivelano che attorno all'anno 1000 si trattasse di un ospedale\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Cornegliano Laudense in totale erano 219, pari al 7,74% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende il centro abitato di Cornegliano Laudense, la frazione di Muzza Sant'Angelo e la localit\u00e0 di Campolungo.\nEconomia.\nMentre Cornegliano Laudense conserva ancora i tratti del piccolo borgo agricolo, la Muzza oltre ad essere sede comunale, \u00e8 il centro pi\u00f9 importante, sia per estensione che per numero di abitanti.\nMuzza Sant'Angelo ha avuto una notevole espansione, specie durante gli anni Settanta, grazie alla sua posizione: trovandosi infatti lungo la provinciale Lodi - Sant'Angelo Lodigiano - Pavia adiacente al casello di Lodi dell'autostrada del Sole, usufruisce di ottime comunicazioni che hanno favorito l'insediamento abitativo.\nTuttavia le risorse locali sono piuttosto modeste e provengono per la maggior parte dall'agricoltura (cereali e foraggi), da alcune aziende manifatturiere e da un certo numero di imprese artigianali e commerciali.\nLa maggior parte della popolazione \u00e8 quindi impiegata a Lodi, Milano e nell'hinterland.\nAmministrazione.\nSegue un elenco delle amministrazioni locali.\nInfrastrutture e trasporti.\nIl comune di Cornegliano Laudense \u00e8 servito dalla SP ex SS 235 \"di Orzinuovi\".\nSport.\nLa squadra di calcio del paese \u00e8 la Superga Watt, nata nel 1949 dopo la morte dei giocatori del \"grande\" Torino in un incidente aereo. Esistono inoltre alcune squadre di pallavolo femminile disputanti campionati provinciali di serie minori e giovanili."}
{"id": "31264", "revid": "1702319", "url": "https://it.wikipedia.org/wiki?curid=31264", "title": "Corno Giovine", "text": "Corno Giovine (\"Corn Giun \"o \"'l Corn\", ossia \"il Corno\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nCome Cornovecchio e Santo Stefano al Corno, anche Corno Giovine prende origine dal nuovo insediamento degli abitanti di \"Villafranca\", antica localit\u00e0 posta sull'ansa del Po e distrutta dalle frequenti alluvioni.\nDivenne nel XII secolo propriet\u00e0 della chiesa di Milano. Pass\u00f2 poi nelle mani di importanti famiglie lombarde; insieme a Basiasco, Meleti, Cornovecchio, Pizzighettone Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381. \nDopo le lotte tra Milano e Cremona (XIII secolo) che la danneggiarono pi\u00f9 volte divenne possesso dei Visconti, che la donarono a \"Guglielmo Bevilacqua\" con Maccastorna ed altre terre.\nIn et\u00e0 napoleonica (1809-16) al comune di Corno Giovine furono aggregati i comuni di Corno Vecchio e Lardera, ridivenuti autonomi con la costituzione del regno Lombardo-Veneto.\nNel 1869 al comune di Corno Giovine fu aggregato il comune di Mezzano Passone.\nIl nome antico deriva dal lat. \"cornu\", ossia \"ansa\", in riferimento al corso del Po.\nMonumenti e luoghi d'interesse.\nDa segnalare la cinquecentesca parrocchiale di \"San Biagio\", la quattrocentesca chiesa di \"San Rocco\", la vecchia fornace, nonch\u00e9 il settecentesco palazzo \"Pedrazzini\", rinnovato nelle strutture e ora di propriet\u00e0 comunale.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Corno Giovine in totale sono 110, pari al 9,23% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, il territorio comunale comprende il capoluogo e le localit\u00e0 di Belgrado, Bianca Vidore, Buon Pensiero, Campagna, Campagnetta, Ca' Rossa, Castelletto, Colombarone, Cooperativa Vecchio Po, Fornaci, Inomata, Mezzano Nuovo, Mezzano Passone di Sotto, Mezzano Squadre, Mezzano Vecchio, Mulino di Sopra, Quartierone, San Rocco, Temesvar e Verani.\nSecondo l'ISTAT, il territorio comunale comprende il centro abitato di Corno Giovine e le localit\u00e0 di Mezzano Passone di Sopra e Mezzano Passone di Sotto.\nEconomia.\nL'economia locale si basa in prevalenza sull'agricoltura, con aziende per lo pi\u00f9 a conduzione diretta: si coltivano cereali e foraggi e si allevano bovini da carne e da latte.\nL'industria e l'artigianato sono presenti con alcune imprese medio-piccole nei settori tessile e meccanico, che lavorano per lo pi\u00f9 per enti pubblici.\nNon tutta la forza lavoro \u00e8 occupata localmente: l'eccedenza si rivolge soprattutto verso Piacenza, Codogno e Milano.\nAmministrazione.\nSegue un elenco delle amministrazioni locali."}
{"id": "31265", "revid": "125815278", "url": "https://it.wikipedia.org/wiki?curid=31265", "title": "Cornovecchio", "text": "Cornovecchio (\"Corv\u00e8\u010d\" in dialetto lodigiano) \u00e8 un comune italiano di 206 abitanti della provincia di Lodi in Lombardia.\nStoria.\nDi antica origine, il borgo, munito di un castello, fu a lungo conteso fra Milano, Cremona, Piacenza e Lodi.\nDivenne nel XII secolo propriet\u00e0 della chiesa di Milano. \nPass\u00f2 poi nelle mani di importanti famiglie lombarde; insieme a Basiasco, Corno Giovine, Meleti, Pizzighettone Maleo e Maccastorna costitu\u00ec il territorio su cui la famiglia Vincemala (Vismara) esercit\u00f2 il Mero e Misto Impero dal 1272 al 1381. \nSuccessivamente nel 1385 Gian Galeazzo Visconti lo concesse ai Bevilacqua.\nIn et\u00e0 napoleonica (1809-16) Cornovecchio fu frazione di Corno Giovine, recuperando l'autonomia con la costituzione del Regno Lombardo-Veneto.\nNel 1866 al comune di Cornovecchio fu aggregato il comune di Lardera.\nIl nome deriva da \"cornu\", \"ansa\", in riferimento al corso del fiume Po.\nMonumenti e luoghi d'interesse.\nRicostruita e ampliata nel 1772 dopo un periodo di abbandono. Notevole il fonte battesimale, di origine cinquecentesca e una statua della \"Vergine\" collocatavi nel 1750.\nCostruita nel 1821 in stile neoclassico e ornata da un giardino all'inglese.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Cornovecchio in totale sono 9, pari al 4,05% della popolazione.\nGeografia antropica.\nSecondo lo statuto comunale, il territorio comunale comprende il capoluogo e le cascine Campagnola, Castellina, Fontane, Goretti, Lardera, Moriane Alte e Moriane Basse.\nSecondo l'ISTAT, il territorio comunale comprende il centro abitato di Cornovecchio e la localit\u00e0 di Castellina.\nEconomia.\nCornovecchio vive di un'economia prevalentemente agricola, basata in special modo sulla produzione di cereali, foraggi e sull'allevamento del bestiame.\nIn misura minore ha la sua importanza in questo piccolo centro l'artigianato. Sono presenti alcune modeste imprese meccaniche.\nUn particolare interessante: Cornovecchio \u00e8 il pi\u00f9 piccolo comune d'Italia riscaldato a metano.\nAmministrazione.\nSegue un elenco delle amministrazioni locali."}
{"id": "31266", "revid": "2164596", "url": "https://it.wikipedia.org/wiki?curid=31266", "title": "Corte Palasio", "text": "Corte Palasio (\"Curt Palasi\" in dialetto lodigiano) \u00e8 un comune italiano di abitanti della provincia di Lodi in Lombardia, che sorge sulla sponda sinistra del fiume Adda.\nStoria.\nComune di origine gallica, appartenne ai conti di Comazzo (intorno al 1000), alla mensa vescovile di Lodi, all'abbazia del Cerreto (1143) e, in parte, ai \"Pusterla\", fino a giungere in mano ai \"Trivulzio\" nel 1460.\nIn et\u00e0 napoleonica (1809-16) al comune di Corte Palasio furono aggregate Abbadia Cerreto e Tormo, ridivenute autonome con la costituzione del Regno Lombardo-Veneto.\nSociet\u00e0.\nEtnie.\nAl 31 dicembre 2019 gli stranieri residenti nel comune di Corte Palasio in totale sono 213; le comunit\u00e0 nazionali numericamente significative sono:\nGeografia antropica.\nSecondo lo statuto comunale, il territorio comunale comprende i centri abitati di Bocchirale, Cadilana, Casellario, Palasio, Prada e Terraverde.\nSecondo l'ISTAT, il territorio comunale comprende il centro abitato di Terraverde-Corte Palasio, la frazione di Cadilana, e le localit\u00e0 di Bastia-Molina, Dosso, Prada e Ronchi.\nLa sede comunale \u00e8 posta nel centro abitato di Terraverde.\nEconomia.\nCorte Palasio basa la propria economia quasi esclusivamente sull'agricoltura.\nNel 1856 nasce l'Associazione Agricola Lombarda che d\u00e0 vita presso il territorio ad una scuola di studi di agricoltura di grande rilievo, visitata anche dal generale Giuseppe Garibaldi, nel marzo del 1862. La mancanza di fondi porter\u00e0 per\u00f2 alla chiusura della stessa.\nIn tempi pi\u00f9 recenti, il latifondo \u00e8 scomparso e le terre sono state comprate dalla \"Cassa per la Formazione della Propriet\u00e0 Contadina\" che le ha assegnate a conduttori diretti.\nProsperano quindi una trentina di aziende agricole con stalle modello per l'allevamento di bovini da latte.\nIl resto della popolazione \u00e8 impiegato in imprese commerciali e nel terziario.\nCadilana, per la sua vicinanza alla strada Lodi\u2013Crema, ha visto un certo sviluppo edilizio e l'insediamento di piccole imprese industriali e artigiane.\nAmministrazione.\nSegue un elenco delle amministrazioni locali.\nAltre informazioni amministrative.\nCorte Palasio forma dal 1/1/2014 con Abbadia Cerreto, Crespiatica e Boffalora d'Adda l'Unione di Comuni Lombarda \"Oltre Adda Lodigiano\"."}
{"id": "31268", "revid": "1543377", "url": "https://it.wikipedia.org/wiki?curid=31268", "title": "Crespiatica", "text": "Crespiatica (\"Crespi\u00e0diga\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nIl suo territorio si incunea nella provincia di Cremona.\nLa frazione di Tormo \u00e8 posta ai confini con i comuni di Corte Palasio e Dovera, mentre la frazione Benzona \u00e8 posta al confine con il comune di Chieve.\nStoria.\nCrespiatica fu dapprima possesso del vescovo di Pavia, dal XII al XV secolo e dal 1652 pass\u00f2 a Francesco del Maino.\nTormo appartenne, nell'XI secolo, al contado di Treviglio e poi a Milano. Pass\u00f2 in seguito a Guido della Torre (XIV secolo) e ai Bertoglio (XVIII secolo).\nNel 1879 al comune di Crespiatica venne aggregato il comune di Tormo.\nMonumenti e luoghi d'interesse.\nTra gli edifici di interesse storico artistico c'\u00e8 la parrocchiale di Sant'Andrea, una chiesa barocca in cui \u00e8 conservata una grande pala d'altare raffigurante il martirio del santo (XVII secolo).\nIn frazione Tormo \u00e8 la neoclassica villa Cavezzali Gabba.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Crespiatica in totale sono 230, pari all'11,70% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo lo statuto comunale, nel territorio comunale sono presenti, oltre al capoluogo, le frazioni di Benzona e Tormo, le cascine Casaletti, Campagna e Santa Maria, e l'\"agglomeramento\" di Conce Verde.\nSecondo l'ISTAT, il territorio comunale comprende il centro abitato di Crespiatica, la frazione di Tormo, e le localit\u00e0 di Cascina Casaletti.\nEconomia.\nIl territorio comunale \u00e8 attraversato dalla strada provinciale Lodi - Crema e da quella interna Crespiatica - Dovera, lungo le quali si \u00e8 formata un'area industriale e artigianale. Le aziende presenti operano nei settori edilizio, chimico e meccanico.\nSono presenti una ventina di aziende minori che si dedicano a svariate attivit\u00e0.\nL'agricoltura \u00e8 attiva con una quindicina di aziende agricole, che producono soprattutto cereali e foraggi per l'allevamento bovino.\nContrariamente a quanto avvenuto in altri centri, il calo demografico a Crespiatica \u00e8 stato sempre molto contenuto e la mano d'opera \u00e8 quasi integralmente assorbita dalle attivit\u00e0 locali.\nAmministrazione.\nSegue un elenco delle amministrazioni locali."}
{"id": "31269", "revid": "1543377", "url": "https://it.wikipedia.org/wiki?curid=31269", "title": "Fombio", "text": "Fombio (\"F\u00f9mbi\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nTerritorio.\nPur estendendosi su di un territorio pianeggiante, il comune di Fombio \u00e8 leggermente sollevato rispetto alla pianura che lo separa da Piacenza.\nAnche se storicamente il luogo \u00e8 stato molto legato al Po, oggi il letto del \"Grande Fiume\" scorre ad alcuni chilometri di distanza dal centro del paese.\nFombio conserva per\u00f2 un suo corso d'acqua: il Brembiolo. Esso nasce ad Ossago Lodigiano, passa ad oriente di Brembio ed attraversa Casalpusterlengo, fino ad intersecare il terrazzo padano a Fombio, entrando successivamente nel Colatore Mortizza che terminer\u00e0 il suo corso nel Po a Mezzana Casati.\nStoria.\nDal 723, dopo la donazione del re longobardo Liutprando, fu possedimento del monastero colombaniano pavese di San Pietro in Ciel d'Oro. Pass\u00f2 poi nel 1226 al podest\u00e0 di Piacenza e nel 1299 divenne feudo di \"Alberto Scotti\" (o \"Scoto\"), che vi costru\u00ec un castello.\nIl centro anticamente era chiamato \"Flumpo\" o \"Flumbo\" dalla contrazione di \"Ad Flumen Padum\" (Al Fiume Po). Il toponimo pare debba porsi in relazione con la vicinanza al fiume: lo sperone su cui sorge il castello era il punto d'incontro tra la Via Emilia ed il Po.\nPare che Fombio sia stato rifondato come \"Amfenengo\", toponimo che ne ricondurrebbe l'origine ai Longobardi, mentre quando il paese ha fatto parte del dominio della citt\u00e0 di Piacenza, \u00e8 stato conosciuto come \"Fombio Piacentino\".\nNel corso dei secoli, il castello di Fombio fu protagonista d'importanti azioni di guerra. Agli inizi del Cinquecento il paese fu dato alle fiamme dai Landi, nell'ampio scenario delle battaglie tra guelfi, schieramento al quale appartenevano gli Scotti feudatari di Fombio, ed i ghibellini. Successivamente il castello divenne oggetto di contesa con i Trivulzio di Retegno.\nIl territorio di Fombio verso il comune di Guardamiglio fu il campo di battaglia di uno dei primi combattimenti fra le forze repubblicane francesi contro gli austriaci in Lombardia, durante la campagna napoleonica del 1796. Il combattimento vide fronteggiarsi un'avanguardia di pi\u00f9 di cinquemila granatieri francesi al comando del Generale Jean Lannes, ed un manipolo di austriaci.\nSciamati nel lodigiano dopo aver superato il Po a Piacenza, le truppe transalpine si trovarono ad affrontare un gruppo di austriaci al comando del Generale Lipthay che tentarono disperatamente d'arginare l'onda dell'esercito nemico.\nPenalizzati da una difesa male organizzata e da un esiguo numero di effettivi, gli austriaci furono messi in fuga riparando nel paese di Pizzighettone, mentre i francesi raggiunsero Codogno.\nLe perdite da parte austriaca furono pi\u00f9 di 500 uomini tra morti e prigionieri, oltre a 20 pezzi d'artiglieria. Tra i francesi mor\u00ec sotto fuoco amico, per una pallottola vagante che lo colpi al petto, il Generale Am\u00e9d\u00e9e de la Harpe.\nNel 1797, proclamata la Repubblica Cisalpina, il Comune fu unito al Lodigiano, entrando a far parte del Dipartimento dell'Adda.\nUna parte del Comune \u00e8 occupata dal territorio di Retegno, che ora \u00e8 frazione di Fombio, ma che fu Imperial Baronia e feudo dell'antica famiglia dei Trivulzio, poi Gallio Trivulzio fino alla loro estinzione nel 1769.\nMonumenti e luoghi d'interesse.\nIl castello fu edificato da Alberto Scotti agli inizi del sec. XIV, in posizione dominante sulla bassura fluviale del Po per essere rimaneggiato nel corso dei secoli, sino alla cessione dei Douglas Scotti. Dal punto di vista architettonico, il castello presenta una massiccia mole con pianta ad U aperta verso la pianura, delimitata da possenti mura di mattoni. I fossati difensivi che lo circondavano col tempo si sono colmati. Numerosi, soprattutto del Settecento, sono i rimaneggiamenti ai quali fu sottoposto l'originario nucleo trecentesco. A questo periodo appartengono l'ampio porticato che d\u00e0 sul cortile d'onore e la veranda che collega le due ali del castello.\nI locali d'ingresso al pianterreno, conservano nei sottarchi e sulle pareti tracce di affreschi risalenti al XVII secolo.\nL'edificio, di propriet\u00e0 comunale, \u00e8 stato recentemente restaurato nella sua parte aperta al pubblico.\nLa chiesa parrocchiale di Fombio fu fondata in onore dei Santi Pietro, Paolo e Colombano Abate nel maggio del 1390 per volere di Alberto Scotti.\nNei decenni successivi, un progressivo decadimento strutturale ed il fatto d'essere divenuto un edificio di culto ormai incapace d'accogliere la crescente popolazione del paese, imposero nel 1621, una radicale opera di ristrutturazione finalizzata ad offrirne una nuova veste estetica e strutturale, per renderla pi\u00f9 funzionale alle mutate esigenze dei fedeli.\nUna seconda opera d'ampliamento, avvenuta nel Novecento, contribu\u00ec a donare all'intera costruzione l'aspetto dei nostri giorni.\nIl 31 ottobre 1928, un devastante crollo che ne distrusse parzialmente la cupola, obblig\u00f2 ad un'urgente ristrutturazione. L'opera svolta di concerto e la grande quantit\u00e0 di risorse impiegate, non impedirono che l'intera struttura, gi\u00e0 funestata dal cedimento strutturale dei primi del Novecento, cadesse vittima di un secondo e pi\u00f9 distruttivo crollo nel 1974.\nFu in occasione degli ultimi lavori di messa in sicurezza e ricostruzione dell'edificio che avvenne l'incredibile scoperta. All'esterno di quello che, con molta probabilit\u00e0, era il perimetro dell'originaria costruzione del 1390, fu rinvenuto un discreto quantitativo d'ossa, bench\u00e9 non fossero visibili tracce di tombe o luoghi di sepoltura in genere.\nA destare perplessit\u00e0 furono soprattutto la bassa statura dei corpi riportati alla luce e la strana conformazione delle ossa, di dimensioni grosse e anomale.\nAll'interno della parte pi\u00f9 antica della chiesa furono scoperte quattro stanzette costruite in cotto e dal soffitto a volta, al cui interno si celava un discreto quantitativo di resti umani frammisti a calce, tra i quali sorprendeva lo scheletro praticamente integro di una donna sul cui teschio resisteva una lunga treccia di capelli neri.\nAll'interno dell'edificio crollato, furono trovate anche quattro tombe lunghe due metri e venti centimetri ed alte un metro.\nIn due di queste, convertite ad ossario, erano conservati due corpi quasi integri. Una delle salme, rinvenuta rivolta verso l'ingresso principale della chiesa, era rivestita di paramenti sacri, fibbie ed una parrucca color rame probabilmente risalente al Settecento. L'altra, collocata ai piedi della gradinata del presbiterio, era rivolta verso l'altare ed indossava alla moda spagnola, calze al polpaccio e pantaloni legati sotto il ginocchio.\nAttualmente la chiesa si caratterizza per un'armoniosa facciata eclettica che fonde elementi barocchi a volumi neoclassici, divisa in due piani e coronata da un frontone cuspidato. L'interno, a croce latina, \u00e8 sormontato dalla cupola nei cui pennacchi sono rappresentati in quattro affreschi gli Evangelisti. Nel catino absidale \u00e8 affrescato Cristo che consegna le chiavi a San Pietro.\nNella frazione di Retegno \u00e8 visibile il portale della Zecca appartenuta alla famiglia Trivulzio. La struttura baroccheggiante cuspidata e sormontata da statue, attualmente costituisce l'accesso ad un fabbricato ad uso di residenza privata.\nIl portale fu concepito dall'ingegnere piacentino Giovanni Battista Barattieri, noto anche per aver realizzato le chiese di \"Santa Maria delle Grazie\" e \"San Teodoro\" a Codogno.\nLe altre chiese del Comune sono quelle di \"S. Isidoro\" e della \"Beata Vergine Maria Lauretana\", entrambe a Retegno.\nNelle immediate vicinanze del paese sorgono alcune cascine erette tra la fine dell'Ottocento ed i primi del Novecento, caratterizzate dalla tipica struttura squadrata e dall'utilizzo di mattoni faccia a vista. Fra queste spicca il cascinale \"Primi\", una vecchia \"casera\" dove si faceva il formaggio.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Fombio in totale sono 118, pari al 5,77% della popolazione. Tra le nazionalit\u00e0 pi\u00f9 rappresentate troviamo:\nCultura.\nCucina.\nIl piatto tipico della cucina fombiese \u00e8 la panissa, che a differenza della versione vercellese, non prevede l'utilizzo dei fagioli.\nAltri alimenti locali sono la raspad\u00fcra, la trippa consumata soprattutto nel periodo della \"Fiera di Codogno\" ed \"i oss da mort\", biscotti di pastafrolla serviti durante il giorno dei morti.\nGeografia antropica.\nIl territorio comunale comprende oltre al capoluogo la frazione di Retegno.\nEconomia.\nL'agricoltura ha avuto un ruolo importante nell'economia di Fombio; il terreno ora \u00e8 per la maggior parte adibito alla coltura del mais, anche se non mancano campi dedicati alla coltivazione del frumento, di altri cereali, di legumi, pomodori e foraggio.\nL'allevamento di bovini da carne e da latte, anch'esso un tempo assai sviluppato, \u00e8 andato progressivamente a scomparire. Alcune storiche cascine giacciono oggi abbandonate nell'attesa di una futura destinazione residenziale o commerciale.\nL'attivit\u00e0 secondaria negli ultimi anni si \u00e8 molto espansa, soprattutto nel polo industriale che Fombio condivide con Codogno. Tra le imprese spiccano industrie chimiche, meccaniche, di materie plastiche e l'azienda leader in Italia per la produzione di terricci e substrati\nNonostante la presenza di numerose aziende, \u00e8 grande il flusso pendolaristico diretto verso Milano, Lodi e Piacenza.\nInfrastrutture e trasporti.\nOltre ad aver perso contatto con il Po, Fombio non \u00e8 pi\u00f9 nemmeno direttamente attraversato dalla Via Emilia.\nL'antica via, oggi classificata come strada statale con denominazione SS 9, dagli anni novanta ha deviato il suo tragitto con una tangenziale a doppia carreggiata su quattro corsie senza incroci a raso, che lambisce il paese a sud-ovest senza intersecarlo. Il vecchio tratto della Via Emilia declassato \u00e8 divenuto una strada provinciale.\nIl Comune, sempre a sud-ovest, \u00e8 lambito anche dal passaggio della Ferrovia ad Alta Velocit\u00e0.\nAmministrazione.\nSegue un elenco delle amministrazioni locali."}
{"id": "31270", "revid": "1543377", "url": "https://it.wikipedia.org/wiki?curid=31270", "title": "Galgagnano", "text": "Galgagnano (\"Galgagn\u00e0n\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nPossesso del vescovo di Lodi fino al 1142, fu ceduto a \"Uberto dei Casetti\", e la sua chiesa fu, fino al 1440, centro di circoscrizione plebana.\nIn et\u00e0 napoleonica (1809-16) Galgagnano fu frazione di Quartiano, recuperando l'autonomia con la costituzione del Regno Lombardo-Veneto.\nMonumenti e luoghi d'interesse.\nL'edificio di maggior rilievo \u00e8 la parrocchiale intitolata a San Sisinio martire, costruita nel 1540.\nAttualmente per\u00f2 la chiesa appare mutata, dopo numerosi rifacimenti.\nEdifici di non trascurabile importanza storica sono il \"Palazzo\" (attualmente sede del municipio), la \"Cascina Grande\" (la cascina pi\u00f9 antica di Galgagnano, situata al centro del paese) e il complesso denominato \"Le due colombe\" (un tempo stazione di scambio di cavalli sulla via Monzasca) oggi diventata una trattoria/pizzeria.\nIn precedenza esisteva un'altra chiesetta, dedicata a San Martino, e un oratorio, intitolato a San Rocco.\nLuoghi di devozione mariana sono il santuario della \"Madonna di Arcagna\" (Montanaso Lombardo) e la \"Madonna della Ritirata\" (a nord del paese lungo la via Monzasca).\nSociet\u00e0.\nEtnie e minoranze straniere.\nAl 31 dicembre 2009 gli stranieri residenti nel comune di Galgagnano in totale sono 96, pari al 7,99% della popolazione. Tra le nazionalit\u00e0 pi\u00f9 rappresentate troviamo:\nEconomia.\nTrovandosi in posizione defilata rispetto alle grandi vie di comunicazione, il paese ha conservato l'antica fisionomia rurale.\nProsperano una decina di aziende agricole, di propriet\u00e0 dell'Ospedale Maggiore di Lodi, la cui conduzione viene affidata alla gente del posto.\nL'industria \u00e8 presente in particolare nel settore meccanico con le \"Officine Curioni\" (che occupano la maggioranza della forza lavoro locale), e con altre industrie minori come la \"Flexotecnica\" e la \"Sycla\".\nDa segnalare un modesto centro ippico alla cascina \"Bellaria\".\nAmministrazione.\nSegue un elenco delle amministrazioni locali.\nEventi fissi.\nOltre alla Sagra, festeggiata la quarta domenica di ottobre, dal 2011 l'associazione culturale \"Idee per Galgagnano\" organizza nelle prime settimane di giugno il \"Palio delle Corti\".\nIl paese \u00e8 suddiviso in quattro squadre. Queste prendono il nome dalle corti delle cascine di Galgagnano.\nEsse sono:\nAttualmente la corte che vanta il maggior numero di vittorie \u00e8 Corte Grande con Bellaria, il cui motto \u00e8: \"Imitati forse, eguagliati mai!\".\nLa squadra vincitrice conquista la \"Chiave d'Oro\". Invece la corte meglio addobbata e che dimostra maggior partecipazione si accaparra la \"Toppa\".\nSfida combattuta all'ultimo sangue, ma sempre con grande spirito di amicizia e di comunit\u00e0.\nIl Palio delle Corti \u00e8, ogni anno, occasione di aggregazione e divertimento per tutto il paese.\nPer la festa della notte di Santa Lucia, che si festeggia ogni anno il 13 dicembre, l'amministrazione comunale assieme a volontari del paese provvede alla distribuzione di doni a tutti i bambini tramite un carretto trainato da un asinello e l'interpretazione di Santa Lucia."}
{"id": "31271", "revid": "1543377", "url": "https://it.wikipedia.org/wiki?curid=31271", "title": "Graffignana", "text": "Graffignana (\"Grafign\u00e0na\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nPopolata gi\u00e0 in epoca romana, in epoca longobarda con la diffusione del monachesimo il territorio entr\u00f2 a far parte dei possedimenti del grande Feudo monastico di Bobbio come pertinenza dell'abbazia di Bobbio.\nGraffignana fu teatro di vicende storiche importanti, fra cui il convegno tenutosi nel 1176 fra i membri della Lega Lombarda per scongiurare uno scontro frontale con il Barbarossa.\nNel medioevo fu attivo porto sul fiume Lambro.\nL'imperatore Corrado II aveva donato il territorio di Graffignana e le sue pertinenze a Ariberto d'Intimiano, arcivescovo di Milano, che nel 1034 la don\u00f2 a sua volta alla Chiesa milanese, da quel momento fu legato ai destini di Milano.\nGrande peso nella storia del paese ebbe anche la presenza dei Certosini, infatti il 6 ottobre del 1396 il territorio di Graffignana venne inserito nel feudo di San Colombano al Lambro e fu concesso da Gian Galeazzo Visconti alla Certosa di Pavia che ne ebbe quindi il feudo di San Colombano ed Uniti, con San Colombano, Mombrione, Valbissera, Montecolato, Graffignana con San Salvatore (oggi cascina Porchirola) e Vimagano, pieve di San Germano con Montemalo, Castellazzo e Camatta (oggi Lambrinia di Chignolo Po con tutte le pertinenze. Agli stessi monaci si devono importanti opere di bonifica del territorio; la loro presenza cess\u00f2 nel 1782 con la loro soppressione da parte di Giuseppe II d'Austria.\nNel 1785 il feudo fu assegnato ai \"Barbiano\" di Belgioioso.\nIn et\u00e0 napoleonica (1809-16) Graffignana fu frazione di Borghetto, recuperando l'autonomia con la costituzione del Regno Lombardo-Veneto.\nIl nome ha probabilmente origini longobardo-romane.\nSimboli.\nStemma\nLo stemma fa riferimento al convento certosino della Certosa di Pavia, Gratiarum Cartusia, al quale il territorio fu infeudato.\nMonumenti e luoghi d'interesse.\nA Graffignana si pu\u00f2 trovare la chiesa parrocchiale, dedicata ai SS. Pietro e Paolo, risale al XIV secolo; tuttavia durante i secoli ha subito numerosi interventi di ampliamento (XVII e XIX; negli anni '40 ha sub\u00ecto ulteriore restauro, con interventi dell'artista Filiberto Sbardella).\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune di Graffignana in totale sono 312, pari all'11,70% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nIl territorio comunale comprende il capoluogo e le localit\u00e0 Accuse, Molina, Vimagano e Zerbi.\nEconomia.\nA sud del comune di Graffignana cominciano le colline suddivise in tre sezioni: colline di Graffignana, colline di San Colombano al Lambro e colline di Miradolo Terme.\nL'agricoltura prospera in una decina di aziende, anche con allevamenti di bestiame; da citare un allevamento di selvaggina a \"Villa Petrarca\", sulla collina di Graffignana.\nA Graffignana l'industria si \u00e8 sviluppata soprattutto nel settore meccanico, con numerose imprese minori e di medie dimensioni specializzate.\nUna discreta attivit\u00e0 edilizia ed una popolazione in moderata crescita fanno di Graffignana un centro in espansione.\nVanno infine segnalate le attrezzature sportive realizzate nel \"Parco Spadazze\", comprendenti, tra l'altro, una piscina e tre campi da tennis, e le attrezzature per servizi socialmente utili quali asilo nido e centro diurno per anziani nell'importante struttura del centro polivalente situato in paese.\nProdotti De.C.O..\nA Graffignana vengono prodotti tre prodotti con Denominazione comunale d'origine:\nAmministrazione.\nSegue un elenco delle amministrazioni locali.\nSport.\nLa principale squadra di calcio del paese era l\"A.S.D. Virtus Graffignana\" che militava nel girone I lombardo di Prima Categoria. Nata nel 2014 dopo la fusione tra la societ\u00e0 storica del paese, la Virtus Don Bosco (nata nel 1981) e l'ACD Graffignana (nata nel 2011) ha terminato la sua attivit\u00e0 nel 2018."}
{"id": "31272", "revid": "2164596", "url": "https://it.wikipedia.org/wiki?curid=31272", "title": "Guardamiglio", "text": "Guardamiglio (\"Guardam\u00e8i\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nSull'estremo lembo meridionale della pianura lombarda sorge Guardamiglio, stretto nell'ansa pi\u00f9 profonda e pi\u00f9 larga che il Po forma nel territorio lodigiano.\nLe origini del paese si perdono nella nebbia dei tempi. Per chiarire l'origine del nome bisogna risalire all'antico passaggio della Via Emilia (187/183 a.C.) costruita per mettere in comunicazione, valicando anche il Po, la Gallia Cispadana alla Gallia Transpadana e praticamente BONONIA (Bologna) con MEDIOLANUM (Milano) attraversando importanti cittadine come Piacenza, Modena, Parma. L'etimologia del toponimo, \u00e8 stata ricondotta da alcuni dal console Lucio Emilio e ricorderebbe il suo valore nel domare una ribellione dei Galli, gi\u00e0 soggiogati nel 224 a.C., da allora in poi il luogo si sarebbe denominato 'ARDOR AEMILII', e per correzione fonetica Guardamiglio. Un'altra ipotesi invece fa derivare il nome del paese dalla distanza che lo separa da Piacenza, cio\u00e8 da 'AD QUARTUM MILIARUM' letteralmente 'QUARTO MIGLIO', infatti correvano circa 6076 m, ma potrebbe, anche essere valida la semplice ipotesi della descrizione del luogo i cui dintorni erano un tempo coltivati a miglio, ne sarebbe la prova lo stemma raffigurante un gambo di miglio. Secondo invece un'altra folcloristica tradizione popolare alquanto bizzarra, sebbene sostenuta da vari storici, il nome deriverebbe da un antico 'Guarda mei', cio\u00e8 'Guarda meglio'.\nRaccontano che nell'anno 1211, durante un rigidissimo inverno, il Po si fosse straordinariamente gelato. L'imperatore dei Romani, Ottone IV, si trovava con l'esercito sulla riva del Po e la doveva passare. Uno dei feudatari italiani, il conte di Santa Fiora, fece stendere della paglia sul ghiaccio per ingannare l'imperatore nella speranza di vedere il ghiaccio rompersi sotto il peso degli animali e di mettere in pericolo la vita dello stesso che invece riusc\u00ec a passare il fiume senza accorgersene. 'Guarda mei' sarebbe stato il consiglio che andava all'imperatore perch\u00e9 non si fidasse dei suoi sudditi. Nell'anno 725, il re longobardo Liutprando don\u00f2 tutto il territorio circostante Guardamiglio al Monastero di San Pietro in Ciel d'Or di Pavia, i quali furono costretti a venderlo per debiti nel 1225. In tale data il paese pass\u00f2 sotto la giurisdizione di Piacenza, ma alla fine del secolo venne ceduto al Conte Umbertino Landi, signore di Caselle Landi, di nobile famiglia ghibellina. Guardamiglio si trov\u00f2 cos\u00ec coinvolto nella travagliata storia piacentina. I bagliori delle lotte terribili che si svolsero tra Guelfi e Ghibellini, giunsero fino a queste terre, che divennero teatro di battaglia. carestie, incendi, ruberie e vendette, sono i tristi segni di questi terribili anni. Per tutto il 1300 i Landi furono soggetti ai Visconti che dominaro Piacenza fino alla morte dell'ultimo signore Filippo Maria, nel 1447. Ai Visconti succedettero, quindi, gli Sforza che riconfermarono ai Landi il possesso di Piacenza e di conseguenza anche di Guardamiglio.\nIl primo documento che riguarda Guardamiglio \u00e8 datato 26 dicembre 1209 e tratta dell'affitto di un appezzamento di terra presso il 'BORGO' di Guardamiglio ('BORGO', in latino, sta ad indicare un piccolo castello o un agglomerato cresciuto fuori dalle mura cittadine). In questo documento si sottolinea che la terra di Guardamiglio \u00e8 diffusamente coltivata, alberata a frutteto e vigneto. Anche se Guardamgilo \u00e8 sempre stato un paese basato principalmente sull'agricoltura, si svilupparono parecchie attivit\u00e0 artigianali e commerciali. Nel 1550 la citt\u00e0 di Piacenza cadde sotto l'esercito francese di Luigi XII, quindi se ne impossess\u00f2 Papa Giulio II. Anche il suo successore Leone X tent\u00f2 con ogni mezzo di conservare il Ducato appoggiandosi ai fiorentini e agli spagnoli interessati a contrastare l'influenza francese. Dopo alterne vicende i francesi si ritirarono e Papa Leone X fin\u00ec con avere la meglio. Il rafforzamento del governo Papale favor\u00ec naturalmente anche il passaggio delle terre circostanti in mano a famiglie a lui devote. Fu cos\u00ec che il feudo di Guardamiglio pass\u00f2 dai Landi agli Scotti. Estintosi il ramo degli Scotti, probabilmente, nella met\u00e0 del XVII secolo, il feudo venne concesso a Giovanni Nicelli, col titolo di Conte.\nIl piccolo centro appartenne politicamente al Ducato di Piacenza, e fu solo con la conquista napoleonica che il confine politico tra il piacentino e il lodigiano coincise, di nuovo, con quello naturale geografico. Il 7 maggio 1796 avvenne a Guardamiglio il primo combattimento su terra lombarda fra i soldati repubblicani condotti dal Bonaparte e gli austriaci agli ordini del generale Beaulieu. Alla fine di questo periodo il Comune di Guardamiglio insieme a Fombio, S. Rocco, Mezzana Casati e Caselle Landi, situati sulla sponda sinistra del Po venne unito al Lodigiano. Memorabile fu l'inondazione del 1907 quando l'argine del fiume si spezz\u00f2 di fronte all'abitato di San Rocco al Porto. I sanrocchini, allora, tentarono una spedizione per tagliare l'argine ed aprire alle acque un nuovo sbocco, che avrebbe forse salvato il loro paese, ma avrebbe inondato Guardamiglio. A questo punto tutti i cittadini di Guardamiglio accorsero per difendere il loro paese e dopo una violenta zuffa i sanrocchini dovettero rinunciare a salvare il loro territorio a danno di Guardamiglio. Dal censimento del 1931 si attestava che Guardamiglio aveva 2561 abitanti.\nMonumenti e luoghi d'interesse.\nLa chiesa parrocchiale di San Giovanni Battista, eretta nel 1678, si presenta attualmente come un edificio di stile neoclassico.\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune di Guardamiglio erano 362. Le nazionalit\u00e0 pi\u00f9 rappresentate erano:\nEconomia.\nL'economia locale \u00e8 stata in questi ultimi anni caratterizzata dall'insediamento di numerose unit\u00e0 industriali, con aziende che operano nei settori estrattivo (cave di ghiaia e sabbia), meccanico, dell'abbigliamento e della concia.\nLa manodopera oltre che sull'impiego locale, gravita su Piacenza, Lodi, Codogno e Milano.\nSi affianca all'attivit\u00e0 industriale anche un buon numero di aziende agricole, per lo pi\u00f9 a conduzione diretta e di piccole dimensioni.\nInfrastrutture e trasporti.\nIl comune \u00e8 attraversato dalla strada statale 9 Via Emilia. Inoltre \u00e8 anche servito dall'autostrada A1 attraverso l'uscita \"Basso Lodigiano\", ubicata proprio nel territorio del comune.\nAmministrazione.\nSegue un elenco delle amministrazioni locali."}
{"id": "31273", "revid": "2164596", "url": "https://it.wikipedia.org/wiki?curid=31273", "title": "Livraga", "text": "Livraga (\"Livraga\" in dialetto lodigiano) \u00e8 un comune italiano di abitanti della provincia di Lodi in Lombardia.\nGeografia fisica.\nIl territorio comunale si estende tra il fiume Lambro, che ne segna il confine a occidente e il canale Venere che scorre nel mezzo del comune. Confina con i comuni di Ospedaletto Lodigiano, Brembio, Borghetto Lodigiano, Orio Litta e San Colombano al Lambro (quest'ultimo exclave della citt\u00e0 metropolitana di Milano).\nOrigini del nome.\n\"Luiraga-Louiraga, Luviraga-Loviraga, Laurentiaga-Lurentiaga\": come citato negli antichi documenti.\nIl suffisso \"ago/aga\", di derivazione celtica, indica un luogo vicino all'acqua: o forse ha origine dal latino; stazione fissa e libera, \"liber ager\". Citata dal poeta Jacopo Gabiano alla fine del '500 nella sua \"Laudiade\": \"\"...A Livraga il nome in parte l'antica libertade e ricca messe dalla maligna povert\u00e0 l'affranca\"; e pi\u00f9 avanti: \"Se il tuo frumento misurar volessi che pi\u00f9 di t\u00e8 ne vanteria. Livraga?...\".\"\nStoria.\nLe prime tracce di insediamenti umani stabili nell'attuale territorio di Livraga si devono rintracciare nel I secolo a.C., periodo nel quale le genti romane cominciarono a convivere con quelle celtiche sul palealveo del Lambro nella zona di Pantigliate-Ca' de' Mazzi e il corso della Venere.\nMedioevo.\nL'esistenza di Livraga fu attestata per la prima volta nel settembre del 1142, quando Giovanni Vescovo di Lodi cedette in pegno a Uberto dei Casetti alcuni territori, tra i quali anche quelli di \"Luviraga\", per avere un prestito di trecento lire da pagare ai milanesi per la guerra che questi avevano contro Como.\nNel giugno 1153, Alberto e Ugone di \"Luviraga\" sono testimoni nel luogo di Montemalo ad un atto col quale Lanfranco Vescovo di Lodi e Martino Abate del Monastero di Santa Cristina di Olona scambiano tra loro alcune terre nella Corte di Orio presso il Castello di Montemalo.\nIl 1\u00ba marzo 1156, Martino di Secugnago, abitante nel loco Luvirage, pag\u00f2 al Vescovo Lanfranco otto soldi di denari d'argento milanesi pro frodo, che lo stesso Vescovo aveva imposto nello stesso luogo di Livraga.\nIl 24 settembre 1164, nel Palazzo di San Salvatore in Pavia, l'Imperatore Federico Barbarossa, adottando sotto la sua imperiale protezione Alberico Vescovo di Lodi e tutta la Chiesa Lodigiana, concede e conferma a titolo di feudo tutti i beni che questi possedevano nel Lodigiano, tra questi \u00e8 nominata la corte di Livraga, \"cum castro et villa et omibus pertinenciis suis\".\nIl 18 dicembre 1167, troviamo la terra di Livraga, unitamente a quella di Merlino e di Cavenago, infeudato a Cesto da Merlino.\nIn una recensione dei redditi vescovili del 7 maggio 1174, nel territorio di Livraga, alla presenza di Ottone Morena, giudice e console di Lodi, e di Alberico II, Vescovo di Lodi, si nominarono varie localit\u00e0 nel luogo e nei dintorni di Livraga. \"Alberto ed Omodeo di Luviraga a Alghino de Vignathe, possiedono terre in capite burgi iuxta veterem stratum romeam\". Anche Asgerio de Cuzigo possiede in capite burgi super stratum de Laude, una terra di Gambaro giace in capo al borgo ad la crucem de la via\", dove probabilmente la vecchia Via Romea Piacentina Emilia abbandonata s'incrociava con la nuova strada per la nuova Lodi. Un altro pezzo di strada in possesso di Cuzigo giaceva \"juxta levatam retro Castellum\", ed un altro ancora, \"super via que vadit ad Fossatholtum\", era chiamata Sgenkari.\nNel 1189, la nobile famiglia lodigiana dei Vignati \u00e8 investita della \"brayda de rotharis in Livraga\" per parte dei signori di Salerano.\nIl 4 maggio 1216, Pietro Poletto, Giovanni Nazzario, Alberto di Sant'Andrea ed Enrico Ameterio, Consoli del luogo di Livraga \"in laude, in consularia\", affermano che l'investitura del campaio di Livraga appartiene al Vescovo, e Bellone, campaio dello stesso luogo, afferma che il gastaldo del Vescovo era usato a nominare lui stesso questa carica. In questa occasione, Guido Della Corte, gastaldo del Vescovo, davanti ai succitati testimoni, nomina il Bellone campaio.\nDai documenti risulta che il 16 maggio 1224 il paese era tenuto in feudo, per i Vescovi di Lodi, da Oddone e Bernerio Dei Capitanei di Cornariano.\nNell'anno 1216, la Chiesa di Livraga nella plebe di Orio, pag\u00f2 tre soldi imperiali di taglia, tassa imposta dal notaio Guala, legato pontificio del Lodigiano.\nIl 16 maggio 1272, il Vescovo di Lodi Bongiovanni Fissiraga, alla presenza dei testimoni Martino Dei Riccardi e Bassiano De Lemene, nella sua Curia Vescovile, concede a Desenzano De Noxatello, di professione fabbro, la \"ferrazza\" (possibilit\u00e0 di svolgere il lavoro di fabbro e officina) nel luogo di Livraga.\nL'8 gennaio 1308, il Vescovo Egidio dell'Acqua concede ai monaci dell'Abbazia di Ospedaletto alcuni pascoli di Livraga.\nL'11 gennaio 1311, l'Imperatore Arrigo II di Lussemburgo riconferm\u00f2 in Milano, al Vescovo Egidio dell'Acqua, l'investitura di parecchi beni nel Lodigiano, tra cui il Castello e la Villa de Luviraga.\nTerritori di Livraga furono in possesso del Capitolo della Cattedrale di Milano, forse per eredit\u00e0 dell'Arcivescovo Ariberto D'Intimiano, beni che il 20 aprile 1420 furono affittati ai Lampugnani, unitamente ad altri di Orio e Ospedaletto.\nNel secolo XIII, i Cadamosto ebbero il feudo di Livraga, il quale gli fu tolto da Bruzzo Visconti, podest\u00e0 di Lodi.\n24 novembre 1484: la Chiesa di San Bassiano e Martino risulta beneficio di Fra Bernardo, che ne \u00e8 anche rettore.\nEt\u00e0 Moderna.\n11 novembre 1514: Bassiano Gavazzo, figlio di Pietro, \u00e8 rettore della chiesa di Livraga.\n3 gennaio 1584: nella visita apostolica di monsignor Bossi, vescovo di Lodi, risulta essere in Livraga un oratorio dedicato alla Santissima Trinit\u00e0 dei Disciplini.\nPer tutto il '600, sotto la dominazione spagnola, il territorio di Livraga rester\u00e0 diviso nei due Comuni di Livraga, e Ca' de' Mazzi con Pantigliate. Molto probabilmente la peste (quella di manzoniana memoria) che durante questo secolo impervers\u00f2, colp\u00ec anche Livraga, anche se non rimangono dettagliati documenti inerenti ai fatti.\n1609: Livraga con Orio risultano infeudate ai Cavazzi della Somaglia.\n1661: il feudo pass\u00f2 ai Dati di Cremona.\n1672: padre Stefano Rossi della compagnia di Ges\u00f9, fece levare dal cimitero di Santa Priscilla in Roma il corpo santo di san Gennaro Martire e ne fece dono alla comunit\u00e0 di Livraga.\nNel 1703, il feudo ritorn\u00f2 dai Dati ai Cavazzi della Somaglia. Durante questo secolo, il territorio di Livraga resta diviso nei due Comuni di Livraga e Ca' de' Mazzi con Pantigliate.\nDal 13 gennaio al 27 marzo del 1723, Stefano Conti con l'assistenza di Antonio Biffo, Giuseppe Terzago, Giacomo Antono Dada, misura e stende il mappale del Comune di Livraga per il nuovo censimento dello Stato di Milano (catasto di Carlo VI e poi Teresiano). \u00c8 il primo importante documento in cui vengono rilevati ed individuati i confini, le propriet\u00e0, gli edifici di Livraga. Durante la fine di questo secolo molte cascine si amplieranno, andando a raggiungere quei connotati architettonici tipici degli insediamenti rurali che siamo abituati a conoscere.\nEt\u00e0 Contemporanea.\nLe guerre risorgimentali.\nImportante fu il contributo dato dai contadini alle guerre per l'Indipendenza e l'Unit\u00e0 d'Italia alla met\u00e0 del 1800. In molti partirono anche da Livraga e dalle sue campagne. Dei tanti, rimase memoria nei documenti dell'archivio comunale, del soldato Garotta Pietro, decorato con la medaglia di guerra per l'Indipendenza e l'Unit\u00e0 d'Italia il 20 marzo 1867 a Napoli.\nNel 1869 venne aggregato a Livraga il comune di Ca' de' Mazzi, \nLivraga 1900.\nAll'alba di questo secolo, Livraga si presenta essenzialmente come una grossa borgata agricola, nell'ubertosa pianura dell'area Lambriana. Attorno alla campagna si trovano numerose grandi cascine e tre grosse frazioni: Pantigliate, Ca' de' Mazzi, San Lazzaro. Nello stesso nucleo urbano, proprio nel centro del paese \u00e8 presente una grande cascina, Cascina Grande. Altre piccole aziende agricole sono sparse attorno e nel paese. Numerose sono pure le botteghe artigianali, alcune, peraltro, intimamente legate all'economia rurale come i fabbri-maniscalchi, falegnami-carradori, i sellai.\nLa Grande Guerra.\nIl contributo dato dal contadino nella Grande Guerra \u00e8 stato fondamentale e determinante. Contadini e lavoratori chiamati dalle campagne di tutta Italia, lottarono e combatterono sui monti di S.Michele, dei Sabotino, nelle trincee del Carso, sul Piave. Nella Grande Guerra, 1915/'18, Livraga ebbe quattro decorati al valore.\nDurante il Fascismo.\nNel 1926 furono soppresse le libere amministrazioni e i fascisti assunsero le direzioni dei Comuni; l'11 luglio 1926 Raffaele Corbellini veniva nominato Podest\u00e0 di Livraga, carica che tenne fino al 1940, quando venne nominato Podest\u00e0 Giuseppe Raggi.\nGli avvenimenti dal 1943 al 1945.\nDopo il 25 luglio 1943 con la caduta del Fascismo e l'8 settembre con l'inizio della guerra contro la Germania hitleriana, inizi\u00f2 la Guerra di Liberazione: ormai gli eventi bellici incalzavano seminando sangue, orrore e distruzione in tutto il mondo. Alcuni partigiani livraghini partirono per la montagna, altri si misero in clandestinit\u00e0, pur rimanendo nella zona. Dopo l'8 settembre 1943, presso la Cascina Ceregalla dell'agricoltore Ernesto Locatelli, venne tenuto nascosto il Colonnello Arturo Catalano del Corpo Volontari della Libert\u00e0 (C.V.L), che divenne Comandante della Piazza di Lodi nei giorni della Liberazione.\nIl 25 agosto 1944 un'incursione colp\u00ec la Cascina Vecchia, distruggendo un pagliaio e un campo di mais.\nIl 13 settembre 1944 avvenne uno scontro tra le forze della milizia repubblichina e un gruppo di partigiani.\nIl 9 ottobre 1944 tre partigiani disarmarono la guardia comunale e una guardia campestre presso il municipio.\nIl 23 ottobre 1944 furono arrestati i partigiani livraghini Pietro Biancardi e Giuseppe Frigoli e fucilati insieme a Marcello De Avocatis, Paolo Sigi e Ferdinando Zaninelli al poligono di tiro di Lodi, nello scontro durante l'arresto, rimase ucciso anche Paolo Biancardi.\nL'11 novembre 1944 fu ucciso il podest\u00e0 Giuseppe Raggi.\nIl 24 aprile 1945 fu dato l'ordine di insurrezione nazionale contro i nazifascisti.\nIl 25 aprile 1945 fu formato il C.N.L. (Comitato di Liberazione Nazionale) che assunse i poteri amministrativi.\nAprile 1945.\nQuando nell'aprile 1945 una colonna di tedeschi in fuga verso il nord minacciava di passare attraverso il paese, gi\u00e0 provato e insanguinato, la popolazione fu corsa da un fremito di terrore. Si temeva che queste orde arrabbiate e braccate dovessero seminare distruzione e morte, come avevano gi\u00e0 fatto altrove. Fu in questa congiuntura che il prevosto Mons. Carlo Livraghi raccolse in Chiesa i fedeli e, facendosi interprete dei loro sentimenti, promise con voto formale alla Madonna che se Livraga fosse stata preservata dall'imminente pericolo, ogni anno, la sera del 31 maggio, si sarebbe fatta una solenne processione con l'immagine della Madonna Immacolata per quella medesima via che i tedeschi minacciavano di attraversare. La colonna dell'esercito tedesco pass\u00f2 su Livraga ma non si ferm\u00f2, non fece alcun danno.\nSimboli.\nIl castello a due torri ricorda l'antico maniero che appunto esisteva in paese, dal che si rileva l'importanza del paese stesso. Lo si tenne poi d'argento: essendo questo metallo come il colore azzurro, si riconoscono i colori dell'autorit\u00e0 ecclesiastica. Il bastone pastorale lituo e la spada nuda, messi a croce di S.Andrea, alludono: il primo all'autorit\u00e0 pi\u00f9 antica che si esercit\u00f2 nel paese, che fu appunto la vescovile; mentre la spada nuda ricorda, ossia qualifica il diritto di digladio, cio\u00e8 il mero e misto imperio di cui godeva il feudatario pi\u00f9 antico ed i successivi. Il manipolo di verdura o erbe annodate da un nastro d'argento col motto \"Ubert et Ubertas\" sono a significare che il territorio deve la sua floridezza ai pingui pascoli ed ai floridi caseifici. La stella d'oro allude, poi, alla nomea che viene meritatamente attribuita al paese per le arti agricole. Descritto cos\u00ec lo stemma, con la rispettiva giustificazione di ciascuno dei suoi simboli o figure, accenneremo alla corona che gli si appose, conforme al disposto dell'art. 24 del regolamento della Consulta Araldica e della deliberazione, 4 maggio 1870, nella quale sono fissati gli ornamenti degli stessi. La corona \u00e8 un cerchio di muro d'oro aperto di quattro porte, sormontate da altri merli dallo stesso uniti da muriccioli d'argento.\nCultura.\nMusei.\nIl Museo del lavoro povero e della civilt\u00e0 contadina \"Mazzocchi e Bertolotti\" aperto al pubblico nel 1999 ed \u00e8 gestito da un'associazione di volontari.\nSociet\u00e0.\nEtnie e minoranze straniere.\nAl 31 dicembre 2008 gli stranieri residenti nel comune di Livraga in totale sono 188, pari al 7,21% della popolazione. Tra le nazionalit\u00e0 pi\u00f9 rappresentate troviamo:\nGeografia antropica.\nIl territorio comunale comprende il capoluogo, le frazioni di Ca' de' Mazzi, Fiandra, Pantigliate e San Lazzaro, e le cascine Campazzino, Cantone, Ceregalla, Granati, De Livraghi, Magnani, Nuova, Rampina, Ronchi e Vecchia.\nAmministrazione.\nSegue un elenco delle amministrazioni locali."}
{"id": "31274", "revid": "1516566", "url": "https://it.wikipedia.org/wiki?curid=31274", "title": "Lodi Vecchio", "text": "Lodi Vecchio (\"Lod V\u00e9g\" in dialetto lodigiano) \u00e8 un comune italiano di abitanti della provincia di Lodi in Lombardia.\nStoria.\nLaus Pompeia.\nA Lodi Vecchio sorgeva dal 600 a.C. uno dei primi centri delle popolazioni di origine celtica che dimoravano nella pianura padana. Plinio il Vecchio afferma che venne fondata dai Celti Boi, sebbene storicamente quel territorio fu sempre occupato dagli Insubri. In ogni caso non ci \u00e8 stato tramandato il toponimo gallico dell'antico borgo, anche se la tradizione riporta il nome di Alauda (allodola, uccello sacro ai Galli) da cui ebbe poi origine il nome \"Laus\". A tale proposito, l'immagine dell'allodola compare nello stemma civico in uso dagli anni '30 del XX secolo, fino al 1963.\nI romani vi giunsero tra il 223 a.C. e il 222 a.C., anni in cui i consoli (Publio Furio Filo e Gaio Flaminio Nepote prima, Marco Claudio Marcello e Gneo Cornelio Scipione poi) attaccarono e sconfissero gli Insubri. Questa prima occupazione dur\u00f2 poco in quanto gli Insubri, approfittando della discesa di Annibale, si ripresero la loro indipendenza e la mantennero per un paio di decenni.\nSolo nel 195 a.C. la resistenza degli Insubri fu definitivamente estirpata; da allora fino al 49 a.C., \"Laus\" fece parte della provincia della Gallia Cisalpina, situato lungo la \"via Mediolanum-Placentia\", strada romana che metteva in comunicazione \"Mediolanum\" (Milano) con \"Placentia\" (Piacenza) passando da \"Laus\". Proprio da \"Laus\" partiva una diramazione secondaria di questa strada che giungeva a \"Cremona\" (Cremona). \"Laus\" in epoca romana era quindi un importante snodo stradale e commerciale.\nDall'89 a.C. venne ridenominata \"Laus Pompeia\" in onore a Gneo Pompeo Strabone, padre di Pompeo Magno, che proprio quell'anno aveva concesso il diritto latino agli abitanti delle comunit\u00e0 in Transpadana. Giulio Cesare nel 49 a.C., in riconoscimento del contributo dato dalle popolazioni della Valle Padana alla sua causa, concesse a \"Laus Pompeia\" il titolo di \"municipium\". Nel 7 d.C., in seguito all'istituzione delle regioni augustee e all'accorpamento della Gallia Cisalpina all'Italia, \"Laus Pompeia\" entr\u00f2 a far parte della \"Regio XI Transpadana\".\nTra l'agosto del 14 d.C. e il luglio del 23 d.C. fu collocata su una porta di \"Laus Pompeia\" l'epigrafe: \u00ab\"Tiberio Cesare Augusto, figlio di Augusto, e Druso Cesare, figlio di Augusto, fecero costruire questa porta\"\u00bb. Evidentemente quindi doveva esistere una cinta muraria. Il 12 luglio 303 vi furono decapitati i santi Nabore e Felice, soldati romani convertiti al cristianesimo.\nNella seconda met\u00e0 del IV secolo divenne sede vescovile per volere di Sant'Ambrogio, che design\u00f2 San Bassiano quale primo vescovo della Diocesi di Lodi. Sub\u00ec le offese dei Barbari nel corso del V secolo e durante la guerra gotica nel VI secolo.\nIl moto espansionistico di Milano ebbe con Ariberto d'Intimiano il primo impulso verso l'assoggettamento di Lodi.\nNel 1036 si forma un fronte sudista (Lodi, Pavia, Cremona) contro Ariberto. Le milizie comunali milanesi vengono piegate nella battaglia di Campomalo.\u00c8 tuttavia inevitabile la vittoria finale di Milano, favorita da forti motivi politico-economici.\nNel 1111 le milizie milanesi prendono d'assedio la citt\u00e0, i laudensi si difendono con l'aiuto dei pavesi e dei cremonesi ma, dopo aver resistito un mese, si arrendono e il 24 maggio la citt\u00e0 di Lodi viene rasa al suolo.\nLa pace imposta dai milanesi prevede la sudditanza ai milanesi e il divieto di ricostruire gli edifici distrutti. Il 24 aprile 1158 i milanesi incendiano il resto della citt\u00e0 e Lodi viene completamente distrutta.\nL'imperatore Federico I di Svevia, detto il Barbarossa, per ribadire il proprio potere su Milano, ormai troppo autonoma, decide di riedificare Lodi a pochi chilometri di distanza ma in posizione maggiormente difendibile (sul Colle Eghezzone). Il 3 agosto 1158 Federico Barbarossa fonda la nuova citt\u00e0 di Lodi.\nLa ricostruzione e le scorrerie medievali.\nDivenuta cava da cui estrarre materiali di riutilizzo per edificare la nuova citt\u00e0, a poco a poco gli abitanti sbandati nelle vicinanze cominciarono a ritornare, facendo cos\u00ec sorgere il villaggio che prese il nome di Lauda Veteris (o Lauda Vetus).\nQuesto villaggio non cess\u00f2 mai di essere bersaglio delle scorrerie dei milanesi, essendo posta sull'unica strada che collegava Milano con la nuova Lodi. Nel 1237 i milanesi vi posero campo, nel tentativo di impedire a Federico II di entrare a Lodi. Dopo la Battaglia di Cortenuova il legato pontificio Gregorio di Montelongo con le milizie milanesi devast\u00f2 il villaggio, abbattendo tutti i campanili delle chiese rimaste integre, approfittando dell'interdetto e della successiva scomunica della diocesi lodigiana.\nIl 15 giugno 1250, l'esercito milanese viene sconfitto in battaglia dai lodigiani, supportati dai cremonesi.\nIl 18 gennaio 1268 Lodi Vecchio fu devastato da un incendio, fatto appiccare da Corradino di Svevia; l'anno successivo vi si accamparono le milizie di Napo della Torre.\nIl 25 maggio 1278 il villaggio vide scontrarsi in battaglia le truppe di Cassone della Torre e quelle dell'arcivescovo Ottone Visconti, costretto alla fuga. Tre anni dopo il paese \u00e8 nuovamente occupato dai milanesi capitanati dal marchese di Monferrato, onde assediare Lodi, fautrice dei Torriani.\nNel maggio del 1294 Matteo Visconti occupa Lodi Vecchio, innalzando un castello di legnami e facendo scavare un fossato, per tener fronte ai lodigiani, che avevano elevato a loro comandanti Mosca ed Erreco della Torre.\nL'epoca moderna.\nIl compartimento territoriale del lodigiano risalente al Cinquecento vede, nello Stato di Milano, la presenza di alcune realt\u00e0 che sarebbero poi entrate a pieno titolo a costituire quello che \u00e8 l'odierno territorio comunale di Lodi Vecchio. A quell'epoca esistevano infatti il Comune di Lodivecchio, intorno alla chiesa di San Pietro, con Santo Stefano di Lodi Vecchio, il Comune di Gallinazza e Beni di Pol Codec\u00e0, Santa Maria di Lodivecchio, intorno all'antica cattedrale, con il Comune di San Bassiano di Lodi Vecchio e San Marco di Lodi Vecchio. Il 9 maggio 1648 il conte Baldassarre Masserati acquist\u00f2 il feudo di Lodivecchio.\nCon la riforma austriaca del 1757 nascono due Comuni: Lodi Vecchio e Santa Maria di Lodivecchio. In et\u00e0 napoleonica (1809-16) furono aggregati a Lodivecchio i comuni di Bagnolo, C\u00e0 de' Zecchi e Pezzolo de' Codazzi, ridivenuti autonomi con la costituzione del Regno Lombardo-Veneto. All'8 giugno 1805 il Comune di Lodi Vecchio conta 949 abitanti, mentre Santa Maria di Lodivecchio (che verr\u00e0 aggregata definitivamente nel 1837) ne ha pochi di pi\u00f9: sono 1069.\nDopo la seconda guerra mondiale Lodi Vecchio ha conosciuto un forte sviluppo demografico ed economico.\nIl 22 gennaio 2006 viene attribuito a Lodi Vecchio il titolo di citt\u00e0.\nSimboli.\nStemma\nIl primo stemma dell'antica Laus viene descritto, indirettamente, da un anonimo comasco, nella cronaca dell'assedio della citt\u00e0 lariana del 1118. Nell'occasione gli assediati, da lontano, scambiarono le insegne laudensi con le proprie (di rosso alla croce d'argento), accorgendosi solo troppo tardi di aver confuso l'argento con l'oro. Da questa descrizione del 1126 lo storico lodigiano Alessandro Caretta evince che l'originario stemma cittadino ricalcava la Croce di Costantino (d'oro in campo rosso), per dichiarare la fedelt\u00e0 della citt\u00e0 alla causa ghibellina. Durante il ventennio fascista lo stemma civico presentava uno scudo identico, per disposizione dei colori, a quello di Lodi, con l'aggiunta di un'allodola nel primo quarto e del fascio littorio nel secondo. L'allodola, derivata dalla leggenda cinquecentesca che voleva questo animale all'origine del nome del villaggio celtico, mantenne la sua posizione nello stemma anche nel secondo dopoguerra, quando i colori appaiono invertiti rispetto a quello del capoluogo. Tale disposizione divenne ufficiale nel 1963. Dal 2006 \u00e8 in uso il nuovo stemma, con gli ornamenti esteriori da citt\u00e0 e il cartiglio riportante il nome romano della localit\u00e0.\nGonfalone\n Bandiera \nIl comune di Lodi Vecchio dispone anche di una bandiera che riprende la blasonatura dello scudo araldico municipale (croce oro in campo rosso).\nIl vessillo cittadino \u2013 unitamente al tricolore italiano e alla bandiera europea \u2013 \u00e8 esposto a Palazzo Bulloni (sede municipale) e presso le sedi di alcune istituzioni legate al comune, quali Museo Laus Pompeia, scuole, e altri edifici pubblici.\nMonumenti e luoghi d'interesse.\nFra gli edifici pi\u00f9 interessanti della citt\u00e0:\nScavi archeologici.\nDopo la distruzione del 1158, nessuna costruzione monumentale (mura comprese), restava visibile. Il successivo spoglio, ad opera dei laudensi per la ricostruzione di Lodi Nuova, completava l'opera di spoliazione.\nTuttavia il sottosuolo restituiva bronzi ed altri manufatti ceramici, che venivano continuamente alla luce grazie a rinvenimenti occasionali.\nSi costituiscono cos\u00ec, tra la fine del Quattrocento e il Settecento, raccolte e collezioni archeologiche.\nAttorno alla met\u00e0 dell'Ottocento le ricerche, o meglio gli sterri, nel terreno dell'antica Laus assumono un aspetto sistematico. In questo periodo, infatti, \u00e8 la nobile famiglia dei Cavezzali ad intraprendere scavi nei loro possedimenti, in particolare tra il fiume Sillaro e il presunto foro. Frutto di questa attivit\u00e0 di scavo fu la scoperta di una grande quantit\u00e0 di materiali, in marmo e in bronzo. La totale perdita di questo patrimonio, venduto nel 1838 a Maria Anna di Savoia, moglie di dell'imperatore Ferdinando I d'Austria rappresenta un grave danno per la storia archeologica del sito. I reperti ludevegini, portati da Lodi a Vienna, non sono identificabili. Tuttavia dovevano essere numerosi e di valore, poich\u00e9 il prezzo di vendita, di 30.000 lire austriache, corrispondevano a una cifra del tutto ragguardevole.\nGli scavi a Lodi Vecchio ripresero negli anni Cinquanta del Novecento, sotto la guida dell'archeologo professor Antonio Frova, per indagare su alcuni aspetti della \"forma urbis\" della citt\u00e0 romana.\nDegli anni Ottanta \u00e8 il ritrovamento dei resti di un teatro di et\u00e0 augustea. Quasi contemporanei i ritrovamenti, nelle immediate vicinanze, di strutture murarie pertinenti ad un anfiteatro.\nIl 18 maggio 2014 \u00e8 stato inaugurato il civico museo di Laus Pompeia, sito all'interno di un restaurato edificio settecentesco utilizzato a lungo come stalla e fienile. L'interno ospita i reperti archeologici provenienti dal territorio dell'ager laudensis e il fondo bibliografico archeologico del professor Frova, di oltre 5.000 volumi.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune era di 933 persone, pari al 12% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2017:\nAmministrazione.\nSegue un elenco delle amministrazioni locali.\nMedia.\nHa sede in citt\u00e0 la redazione del \"lodivecchio mese\", mensile di informazione fondato nel 1986.\nSport.\nIn citt\u00e0 sono presenti due societ\u00e0 calcistiche: l'US Lodi Vecchio e la Fulgor Lodivecchio.\nL'US Lodi Vecchio 1928, disputa il campionato di Prima Categoria lombarda. Fondato nel 2021, prende il posto dell'AS Lodivecchio, che ha rinunciato all'iscrizione al campionato nello stesso anno. Il '1928' del nome societario si riferisce all'anno di fondazione dell'US Lodivecchio, la prima societ\u00e0 calcistica della citt\u00e0. \nLa divisa casalinga \u00e8 composta da una maglia rossa con croce gialla, come lo stemma cittadino. \nLa Polisportiva Fulgor Lodivecchio \u00e8 un gruppo sportivo inserito all'interno dell'Oratorio S. Luigi. Nasce nel 1986, erede della Fulgor del 1929, e abbraccia tre discipline sportive: calcio, basket e pallavolo. I colori sociali sono il bianco e il rosso. Milita in Seconda Categoria.\nNell'atletica leggera, la storica societ\u00e0 Atletica Laus 1994 \u00e8 stata assorbita dalla Nuova Atletica Fanfulla Lodigiana, che mantiene l'utilizzo della pista e delle attrezzature dell'impianto \"Giacomo Matteotti\".\nLa citt\u00e0 \u00e8 rappresentata nella ginnastica artistica dall'ASD Ginnastica Laudense, fondata nel 1980.\nCuriosit\u00e0.\nSu quattro parlamentari del P.C.I. espressi dal territorio lodigiano (ancora parte della Provincia di Milano) tra il 1946 e il 1991, due erano residenti a Lodi Vecchio: Francesco Zoppetti, parlamentare tra il 1972 e il 1987, e Lino Osvaldo Felissari, a Roma dal 1987 al 1994. Entrambi sono stati per diversi mandati eletti alla carica di sindaco di Lodi vecchio. Per tale motivo, e poich\u00e9 dalla prima elezione del secondo dopoguerra ad oggi si sono succedute esclusivamente amministrazioni di sinistra e di centrosinistra, Lodi Vecchio \u00e8 soprannominata \"la Stalingrado lodigiana\".\nCome tutti i comuni del Lodigiano, anche Lodi Vecchio presenta la sua \"scurmagna\". Dagli abitanti dei paesi vicini, i ludevegini venivano apostrofati con il soprannome di \"curada\" (polmone)."}
{"id": "31275", "revid": "439868", "url": "https://it.wikipedia.org/wiki?curid=31275", "title": "Kiev", "text": "Kiev (, , : ; , : ; in italiano storicamente \"Chiovia\") \u00e8 una citt\u00e0 a statuto speciale dell'Ucraina, capitale e citt\u00e0 pi\u00f9 popolosa del paese nonch\u00e9 capoluogo dell'omonima oblast', dalla quale \u00e8 amministrativamente indipendente. Nel 2020 la popolazione era pari a abitanti.\nGeografia fisica.\nTerritorio.\nLa citt\u00e0 sorge su un ripiano terrazzato sulla riva destra del fiume Dnepr nella parte centro-settentrionale dell'Ucraina, non distante dal confine con la Bielorussia, al margine delle terre nere.\nClima.\nKiev ha un clima continentale, molto freddo in inverno e relativamente caldo in estate. La temperatura media di gennaio \u00e8 di , quella di luglio \u00e8 di .\nStoria.\nFondazione.\nKiev fu fondata probabilmente molto prima del V secolo, e funzion\u00f2 come snodo commerciale tra Costantinopoli e il nord-est europeo. Lo storico goto Giordane registr\u00f2 l'esistenza della citt\u00e0 con il nome di \"Danaprstadr\". Quando la regione fin\u00ec sotto l'influenza slavo-variaga, la citt\u00e0 divenne nota come \"Kiev\" (la leggenda parla di una figura fondatrice di nome \"Kij\") e fu eletta a madre delle citt\u00e0 russe da Oleg di Novgorod. Tutta la regione intorno a Kiev era nota con il nome di rus' e i kieviani erano chiamati generalmente rusiny/rusici.\nLa Rus' di Kiev.\nDall'882 al 1169 Kiev fu la capitale del principale stato Slavo orientale-Variago, noto come Rus' di Kiev. Devastata dall'invasione dei Mongoli nel 1240, pass\u00f2 successivamente sotto il governo dello stato di Galizia-Volinia (prima del 1264) e quindi al Granducato di Lituania (1362), Polonia (1569), uno Stato cosacco ucraino di breve durata (1648), e alla Russia (1654-1667).\nSeconda guerra mondiale.\nIl 19 settembre 1941, durante la seconda guerra mondiale, nell'ambito dell'Operazione Barbarossa, la Germania occup\u00f2 Kiev distruggendo una divisione dell'Armata Rossa che controllava la zona e prendendo pi\u00f9 di prigionieri. Inizi\u00f2 la resistenza clandestina alle truppe di occupazione e tra i partigiani vi fu Tatiana Markus, scoperta ed arrestata dalla Gestapo quindi fucilata nel 1943. Il 29 e il 30 settembre a Babij Jar, nei pressi di Kiev, il \"Sonderkommando 4a\" guidato da Paul Blobel e il Reggimento di polizia Sud (\"Polizei-Regiment S\u00fcd)\" eseguirono l'omicidio di massa di ebrei. Capo delle SS e della polizia di quella zona era Friedrich Jeckeln. La citt\u00e0 rimase in mano tedesca fino a quando fu ripresa dall'Armata Rossa il 6 novembre 1943. Per l'eroismo dimostrato durante la guerra, la citt\u00e0 fu premiata con il titolo di Citt\u00e0 eroina.\nIndipendenza dell'Ucraina.\nDopo 57 anni passati come capitale della RSS Ucraina dell'Unione Sovietica, Kiev nel 1991 divenne la capitale dellUcraina indipendente.\nLa Rivoluzione arancione.\nIl 23 ottobre 2004 in citt\u00e0 vi fu una manifestazione a sostegno del candidato presidenziale ucraino Viktor Ju\u0161\u010denko. La manifestazione era stata organizzata davanti alla Commissione elettorale centrale sulla piazza Lesia Ukrajinka. Alla manifestazione partecipavano circa duecentomila dimostranti provenienti da tutta la nazione.\nManifestazioni di Euromaidan.\nDal 21 novembre 2013, a seguito della sospensione dell'accordo di associazione tra l'Ucraina e l'Unione europea voluta dal governo del presidente Viktor Janukovy\u010d, migliaia di manifestanti, sostenuti dai principali partiti di opposizione di destra si riunirono in Piazza dell'Indipendenza per protestare contro il Presidente. Dopo mesi di scontri (che provocarono la morte di centinaia di manifestanti e di poliziotti), il 22 febbraio 2014 Janukovy\u010d venne deposto dal parlamento.\nSociet\u00e0.\nLingue.\nA Kiev sono parlate comunemente sia l'ucraino che il russo. Al censimento del 2001, circa il 75% della popolazione di Kiev ha dichiarato di considerare l'ucraino la propria lingua madre; intorno al 25% il russo. Secondo un sondaggio del 2006, il 23% degli abitanti di Kiev parla a casa l'ucraino, il 52% il russo, mentre il 24% parla correntemente entrambi.\nCultura.\nIstruzione e ricerca.\nA Kiev hanno sede molte universit\u00e0, fra cui l'Universit\u00e0 nazionale Taras \u0160ev\u010denko, l'Istituto politecnico \"Igor' Sikorskij\", l'Universit\u00e0 nazionale accademia Mogila e la Universit\u00e0 nazionale di economia e commercio. Di esse, l'Accademia Mogila \u00e8 quella di pi\u00f9 antica fondazione, essendo nata come seminario teologico nel 1632, ma l'Universit\u00e0 \u0160ev\u010denko, fondata nel 1834, \u00e8 la pi\u00f9 antica senza soluzione di continuit\u00e0.\nIn campo artistico \u00e8 da segnalare l'Accademia musicale nazionale \u010cajkovskij.\nNella capitale ucraina si trovano circa 530 scuole secondarie generali e circa 680 scuole e nidi d'infanzia.\nA Kiev ha sede anche l'Accademia nazionale delle scienze dell'Ucraina.\nInfrastrutture e trasporti.\nStrade ed aeroporti.\nLa citt\u00e0 di Kiev \u00e8 servita da due aeroporti principali: l'Aeroporto di Kiev-Boryspil', il pi\u00f9 grande aeroporto del paese, che gestisce la maggioranza dei voli internazionali, e l'Aeroporto di Kiev-\u017duljany, principale base per le compagnie aeree low-cost.\nFerrovie.\nLa citt\u00e0 di Kiev dispone di un'infrastruttura ferroviaria sviluppata, che incluse la stazione centrale (per i treni passeggeri a lunga percorrenza), 6 stazioni urbane, commerciali, oltre a depositi e servizi di manutenzione e riparazione.\nPur essendo una delle principali forme di trasporto urbano ed extraurbano, il sistema ferroviario di Kiev non riesce ancora a soddisfare completamente la domanda per il servizio passeggeri: in particolare, i treni a lunga percorrenza fermano solo nella stazione centrale. La grande stazione di Darnicja, attualmente in costruzione sulla riva sinistra del Dniepr (parte orientale della citt\u00e0), costituir\u00e0 un \"hub\" per i passeggeri a lunga distanza, facilitando e decongestionando il traffico della stazione centrale.\nI ponti sul fiume Dnepr sono un altro problema che limita lo sviluppo del sistema ferroviario cittadino: solo la met\u00e0 dei ponti ferroviari \u00e8 in grado di supportare l'intenso traffico dei treni. Il ponte Paton \u00e8 stato ultimato nel 1953 e il pi\u00f9 recente ponte auto-ferroviario, il Nuovo Ponte Darnytskyi \u00e8 stato costruito tra il 2004 e il 2011, parte del progetto della stazione di Darnicja.\nNel 2011 l'amministrazione comunale di Kiev ha istituito il servizio ferroviario urbano, in esercizio ad intervalli regolari compresi tra 4 a 10 minuti (durante il giorno) e su un percorso circolare intorno al centro della citt\u00e0, consentendo l'accesso a molte zone della periferia interna di Kiev, dove sono presenti interscambi tra la metropolitana la metrotranvia. I treni suburbani \"Elektrichka\" sono gestiti da Ukrzaliznycja (Ferrovie ucraine) e forniscono un servizio veloce. I treni tuttavia possono accumulare ritardi e sono scarsamente mantenuti e sovraffollati nelle ore di punta, il che favorisce la microcriminalit\u00e0 urbana. Gli Elektrichka si muovono verso cinque direttrici che partono dal centro di Kiev:\nMetropolitana.\nKiev \u00e8 attraversata da tre linee di ferrovia metropolitana, distinte sulle mappe dai colori rosso, verde e blu. Un'altra linea \u00e8 in costruzione e una quinta in fase di progetto avanzato. Esse si incrociano in corrispondenza del centro della citt\u00e0, hanno una lunghezza complessiva di , e le stazioni sono fra le pi\u00f9 profonde al mondo.\nIl metr\u00f2, funzionante dalle 5.50 alle 24, \u00e8 la soluzione pi\u00f9 rapida, comoda, veloce ed affidabile per viaggiare a Kiev. I treni hanno una frequenza di 1 o 2 minuti nelle ore di punta e di 5 minuti nel resto della giornata. Dopo le 22 tuttavia la frequenza dei convogli diminuisce. Il costo del gettone, precedentemente di 50 copeche il 4 novembre 2008 \u00e8 stato portato a 2 hryvne e poi, dopo le proteste dei consumatori, abbassato a 1,70 hryvne, seguendo analoghi aumenti imposti in altre citt\u00e0 ucraine.\nNel dicembre 2010 il prezzo \u00e8 stato riportato a 2 hryvne. Nel 2017 il prezzo del gettone metropolitano \u00e8 stato portato a 5 hryvne e nel 2018 \u00e8 arrivato a 8 hryvne.\nMobilit\u00e0 urbana.\nLa mobilit\u00e0 urbana, gestita dalla Ky\u00efvpastrans, \u00e8 composta da autobus urbani, tram, filobus e una funicolare.\nIl costo del gettone per ogni corsa, precedentemente di soli 50 copechi, \u00e8 stato portato a 1,50 grivne. Si pu\u00f2 acquistare presso i chioschi o dal bigliettaio o dal conducente, dopo graduali aumenti il costo \u00e8 arrivato nel 2017 a 4 hryvne,con una sanzione di 80 hryvne per i trasgressori.\nFunicolare.\nLa funicolare di Kiev, inaugurata nel 1905, collega la citt\u00e0 storica (nei pressi del monastero dorato di San Michele) con la sottostante piazza della Posta nel quartiere commerciale di Podil. Il costo \u00e8 di 4 hryvne.\nTaxi.\nUn mezzo molto utilizzato per spostarsi a Kiev \u00e8 il taxi. Ma oltre ai taxi ufficiali esiste il servizio di taxi collettivo, la cosiddetta Mar\u0161rutka, ed \u00e8 possibile chiedere un passaggio a qualsiasi automobilista. Una volta che questo si \u00e8 fermato si contratta il prezzo della corsa. I prezzi oscillano normalmente da 20-30 hryvne per i tragitti pi\u00f9 brevi alle 200 hryvne per un passaggio dall'aeroporto Boryspil' fino al centro della citt\u00e0.\nTrasporto fluviale.\nLa citt\u00e0 \u00e8 dotata di un porto fluviale, sulla riva destra del fiume Dnepr nel quartiere Podil. Usato principalmente per il traffico commerciale, durante la stagione estiva costituisce la base anche di crociere ed escursioni turistiche.\nBiblioteche a archivi.\nCi sono molte biblioteche in citt\u00e0, fra cui la Biblioteca nazionale ucraina Vernadskij, che \u00e8 la pi\u00f9 importante biblioteca ucraina e una delle pi\u00f9 grandi biblioteche nazionali del mondo. La Biblioteca Nazionale \u00e8 affiliata all'Accademia delle Scienze in quanto gode del deposito legale e perci\u00f2 ospita gli archivi dell'Accademia. La Biblioteca Vernadkij custodisce il pi\u00f9 grande archivio al mondo di musica ebraica registrata su cilindri fonografici. Questa raccolta di musica popolare ebraica (1912\u20131947) \u00e8 stata inserita nel registro della Memoria del mondo dell'UNESCO\nMusei.\nFra i principali musei di Kiev ci sono il Museo Nazionale d'Arte dell'Ucraina, il Museo storico nazionale dell'Ucraina, il Museo di una strada, il Museo Bul'gakov, il Museo della storia dell'Ucraina nella seconda guerra mondiale, il Museo della storia di Kiev e il Museo nazionale ucraino \"\u010cernobyl'\".\nTeatri e musica.\nIl teatro dell'opera della capitale ucraina \u00e8 il Teatro \u0160ev\u010denko. Al repertorio pi\u00f9 leggero \u00e8 dedicato il Teatro accademico nazionale dell'operetta. Il Teatro nazionale Ivan Franko \u00e8 il principale teatro di prosa della citt\u00e0.\nA Kiev ha sede l'Orchestra Filarmonica Nazionale dell'Ucraina e ospita il gogolfest e la Camerata di Kiev.\nAmministrazione.\nDal 2006 al 2012 sindaco della citt\u00e0 fu Leonid \u010cernovec'kij.\nDal 2012 al 2014 facente funzione di sindaco della citt\u00e0 fu Galina Gerega.\nDal 2014 sindaco della citt\u00e0 \u00e8 Vitalij Kly\u010dko.\nSuddivisioni amministrative.\nLa citt\u00e0 di Kiev \u00e8 formalmente suddivisa in 10 distretti o rajon:\nLa maggior parte prendono nome dai quartieri storici della citt\u00e0 che vi sono compresi.\nSport.\nLe principali squadre calcistiche cittadine sono:\nNel 2012 lo Stadio Olimpico ha ospitato alcune gare del Campionato europeo di calcio 2012, ospitato in Polonia e Ucraina, in particolare la finale.\nNel 2018 lo stadio ha ospitato la finale di UEFA Champions League.\nNel football americano Kiev \u00e8 o \u00e8 stata rappresentata da diverse squadre, in particolare:\nDisputa sul nome.\nLa citt\u00e0, in italiano e in altre lingue, \u00e8 stata chiamata \"Kiev\" almeno a partire dal XIX secolo. Il toponimo \u00e8 un aggettivo nominale (derivato cio\u00e8 da nome proprio, come frequente nel mondo slavo) ricavato dal nome di uno dei fondatori Kyi (insieme ai due altri fratelli e alla sorella, come sono rappresentati nel monumento in Piazza dell'Indipendenza). Nel 1995, il governo ucraino fece una dichiarazione sul nome della citt\u00e0, favorendo l'uso di \"Kyiv\" rispetto a \"Kiev\", sostenendo tra l'altro:\nQuesto atto ha ovviamente efficacia solo per quanto attiene alla traslitterazione del nome della citt\u00e0 utilizzata in Ucraina, . Ciononostante, \"Kiev\" rimane la traslitterazione pi\u00f9 diffusa in italiano, anche considerando che \u00e8 normale per molte citt\u00e0 avere un nome (esonimo) diverso nelle varie lingue."}
{"id": "31277", "revid": "809148", "url": "https://it.wikipedia.org/wiki?curid=31277", "title": "Transizione di fase quantistica", "text": "In fisica e in chimica una transizione di fase quantistica \u00e8 una transizione di fase fra stati quantici della materia a temperatura zero.\nDefinizione.\nSi pu\u00f2 parlare di transizione di fase \"quantistica\" solo a temperatura nulla (formula_1). Poich\u00e9, per\u00f2, tutti gli esperimenti si eseguono ad una temperatura non-nulla, per quanto piccola, obiettivo centrale di una qualsiasi teoria sulle transizioni di fase quantistiche \u00e8 poter dire cosa succede alle discontinuit\u00e0 a formula_2. Per fare ci\u00f2, generalmente, si utilizza un parametro differente dalla temperatura, come ad esempio la variazione di energia (giunzione Josephson), il campo magnetico (sistema di Hall quantistico), il drogaggio dei superconduttori, il disordine di un conduttore in vicinanza della transizione.\nCome si vedr\u00e0 in seguito, al variare di una determinata grandezza (ad esempio, la \"costante di accoppiamento g\") cambier\u00e0 la simmetria del sistema ed il parametro d'ordine, ovvero quel parametro che indica lo stato di ordine o disordine del sistema, assumer\u00e0 un valore nullo o non-nullo a seconda che la grandezza \"g\" sia maggiore o minore di un dato valore critico.\nIn generale, un sistema fisico pu\u00f2 essere modellizzato attraverso una hamiltoniana al cui interno sono descritte tutte le propriet\u00e0 di simmetria del sistema. Si prenda, ad esempio, una formula_3 funzione di una costante di accoppiamento formula_4 e cos\u00ec scomponibile:\ndove formula_6 ed formula_7 commutano tra loro. Ci\u00f2 vuol dire che formula_6 ed formula_7 possono essere diagonalizzate simultaneamente e che le loro autofunzioni sono indipendenti dal valore di formula_4, pur se cos\u00ec non avviene per gli autovalori. Esister\u00e0 poi un valore critico formula_11 per cui il sistema subir\u00e0 un cambiamento qualitativo, aumentando la possibilit\u00e0 che i livelli si incrocino tra loro e soprattutto che il reticolo che descrive il sistema si comporti come se fosse composto da un numero di siti (ovvero i posti dove si vanno a posizionare le particelle) infinito.\nDetta formula_12 la scala di energia cui avviene il cambiamento qualitativo nel sistema, essa, all'avvicinarsi al punto critico, si comporter\u00e0 nel modo seguente:\ndove formula_14 \u00e8 la scala di energia dell'accoppiamento microscopico caratteristico del sistema, e formula_15 \u00e8 l'esponente critico, il cui valore \u00e8 solitamente detto \"universale\", ovvero indipendente dai dettagli microscopici dell'hamiltoniana.\nDel sistema, comunque, possono essere definite anche altre grandezze, come il passo del reticolo formula_16, che misura la distanza tra un sito ed un altro, e la lunghezza di correlazione formula_17, che misura quanto sono legati i siti uno all'altro. In particolare quest'ultima distanza, all'avvicinarsi al punto critico, ha un comportamento del tipo:\ndove formula_19 \u00e8 l'esponente critico e formula_20 l'inverso di una lunghezza (un taglio cinematico) dell'ordine dell'inverso del passo reticolare.\nDa un confronto tra queste ultime due equazioni, si ottiene:\nIl modello di Ising.\nNella pi\u00f9 semplice delle versioni, il modello di Ising pu\u00f2 essere semplicemente descritto dalla seguente hamiltoniana su reticolo:\ndove :formula_23 sono le matrici di Pauli, operatori che rappresentano i gradi di libert\u00e0 su ogni singolo sito formula_24 del reticolo ipercubico di dimensione formula_25 preso in esame; gli autovalori sono gli spin formula_26; la somma su formula_27 si intende da fare sui siti primi vicini; formula_28 \u00e8 una costante che si riferisce all'interazione magnetica tra gli spin, che preferiscono un allineamento globale ferromagnetico; formula_29 \u00e8 il campo magnetico trasverso che rompe l'ordine magnetico del reticolo.\nCon questo modello si pu\u00f2 osservare l'esistenza del valore critico formula_11. Quando, infatti, si ha a che fare con un formula_31, quando gli autostati dell'hamiltoniana sono una combinazione lineare degli stati \"su\" (spin verso l'alto) e \"gi\u00f9\" (spin verso il basso), si osserva che la funzione di correlazione dello stato di vuoto risulta:\nmentre per formula_33, quando gli unici autostati possibili sono solo \"su\" o \"gi\u00f9\", la stessa funzione di correlazione risulta essere pari a:\ncon formula_35 che \u00e8 la \"magnetizzazione spontanea\", normalmente nulla, come visto con la precedente equazione.\nRisulta evidente che esiste un valore critico che fa cambiare la costante d'accoppiamento formula_4. In dipendenza di questo cambiamento, allora, vanno determinate le varie grandezze termodinamiche del sistema e gli esponenti critici ad esse legati, utilizzando ad esempio questa hamiltoniana all'interno della funzione di partizione:\nTeorie di campo.\nUn buon metodo per studiare le transizioni di fase quantistiche \u00e8 utilizzare una teoria di campo e applicarla al sistema in esame. Per poter applicare una teoria di campo, per\u00f2, \u00e8 necessario che siano rispettate alcune condizioni, differenti a seconda dell'approccio che si utilizza nello studio del sistema, ma assolutamente equivalenti. Dal punto di vista della fisica delle particelle devono essere rispettati i limiti di formula_38 e formula_39 mentre formula_20, formula_17, formula_42, formula_43 e formula_44 restano fissate (con formula_43 frequenza di scala). In termini dei parametri adimensionali, ci\u00f2 vuol dire che formula_46 e formula_47, mentre formula_48 e formula_49 sono fissate, dove formula_50 \u00e8 la costante di Planck ridotta e formula_51 \u00e8 la costante di Boltzmann. Tali limiti sono verificati all'avvicinarsi di formula_4 al suo valore critico.\nDal punto di vista della materia condensata, invece, si fissano formula_12 e formula_14 e si studia la risposta del sistema a piccoli formula_12, grandi formula_17 e a grandi distanze e tempi e basse temperature.\nI due approcci sono equivalenti nel limite in cui i rapporti adimensionali sono identici in ognuno di essi.\nLe funzioni di risposta risultanti possono essere considerate come i correlatori di una teoria quantistica dei campi, associata ad una data hamiltoniana. In questa hamiltoniana si determina il parametro (d'ordine) che caratterizza il sistema e, in vece della grandezza fisica, si utilizza un vero e proprio campo, in modo tale da poter trattare la teoria come una teoria di campo.\nIn particolare la funzione di partizione sar\u00e0 definita da un integrale di cammino di Feynman:\ncon\ndove formula_59 \u00e8 una temperatura immaginaria, formula_60 il campo, formula_61 una velocit\u00e0, formula_62 ed formula_63 costanti di accoppiamento ed formula_64 \u00e8 un'azione.\nQuesta teoria di campo presenta una transizione di fase da una fase con:\nad una con:\ncon formula_62 che varia verso un valore critico formula_68 a formula_1.\nModello sigma non-lineare.\nUna particolare teoria di campo, o modello, usualmente noto come modello sigma non-lineare O(\"N\") in \"d\" dimensioni presenta una funzione di partizione cos\u00ec definita:\ncon\ndove il campo formula_72 deve soddisfare condizioni di periodicit\u00e0 simili a quelle del campo formula_73.\nL'azione \u00e8 quadratica in formula_74 e quest'ultimo deve, infine, soddisfare la condizione:\nQuesta azione \u00e8 associata ad una lagrangiana del tipo:\ndove formula_77 e formula_78 sono due parametri definiti positivi."}
{"id": "31281", "revid": "413187", "url": "https://it.wikipedia.org/wiki?curid=31281", "title": "Via della mano destra", "text": ""}
{"id": "31284", "revid": "22416", "url": "https://it.wikipedia.org/wiki?curid=31284", "title": "Burgos (Italia)", "text": "Burgos (\"Su Burgu\" in sardo) \u00e8 un comune italiano di 875 abitanti della provincia di Sassari, nella regione storica del Goceano.\nStoria.\nIl territorio \u00e8 occupato dall'uomo sin dalla preistoria e fu un centro dell'et\u00e0 nuragica.\nDurante il medioevo appartenne al Giudicato di Torres e fece parte della curatoria del Goceano, detta anche di Anela. Fu un centro molto importante, protetto da un castello eretto nel 1129 dal giudice Gonario II di Torres. Nel corso della guerra tra il giudice di Torres Costantino II e e il giudice di Cagliari Guglielmo di Massa (XII secolo) il castello fu espugnato da quest'ultimo, che fece prigioniera Prunisinda, moglie di Costantino. Il castello torn\u00f2 successivamente sotto il potere di Costantino, e nel XIII secolo vi dimor\u00f2 la giudicessa Adelasia (ultima sovrana del giudicato di Torres) dopo il suo infelice matrimonio col re Enzo, figlio di Federico II di Svevia. Alcuni anni dopo la morte di Adelasia (1259) il castello e il borgo passarono sotto il dominio prima dei Doria e poi del giudicato di Arborea. Per tutto il corso della guerra tra Arborea e Aragona (XIV secolo) il castello e il borgo restarono una roccaforte arborense. Nel 1410 pass\u00f2 al marchese di Oristano Leonardo Cubello, conte del Goceano, insieme alle altre ville della vecchia curatoria. Nel 1478, con la guerra tra il vicer\u00e9 aragonese Carroz e il marchese di Oristano Leonardo Alagon, Burgos col suo castello divennero un baluardo di quest'ultimo. Dopo la sconfitta dell'Alagon nel 1479, pass\u00f2 agli aragonesi, affidato al capitano Angelo Marongiu di Sassari. Burgos rimase incorporato nella contea del Goceano, e venne riscattato agli ultimi feudatari nel 1839 con la soppressione del sistema feudale.\nSimboli.\nLo stemma del Comune di Burgos \u00e8 stato concesso con decreto del presidente della Repubblica del 6 ottobre 2003.\nMonumenti e luoghi d'interesse.\nArchitetture militari.\nDi particolare interesse storico e strategico \u00e8 il suo castello, risalente al 1129, costruito ad opera del giudice di Torres Gonario, dove si ritir\u00f2 e mor\u00ec nel 1259 Adelasia di Torres, gi\u00e0 moglie di Enzo di Hohenstaufen, figlio naturale di Federico II di Svevia. Sono rimaste intatte le mura, una torre e la fossa per l'acqua.\nLuoghi di interesse naturalistico.\nNei dintorni sono presenti le vaste foreste di Badde Salighes e di Burgos, in quest'ultima \u00e8 localizzato un centro della forestale e dell'Istituto di incremento ippico della Sardegna.\nSociet\u00e0.\nLingue e dialetti.\nLa variante del sardo parlata a Burgos \u00e8 quella logudorese centrale o comune.\nSport.\nCalcio.\nLa squadra di calcio \u00e8 l\"'U.S. Burgos 1976\" che milita nel girone E sardo di 1\u00aa Categoria. \u00c8 nata nel 1976."}
{"id": "31287", "revid": "30610", "url": "https://it.wikipedia.org/wiki?curid=31287", "title": "Rea (Italia)", "text": "Rea \u00e8 un comune italiano di 410 abitanti della provincia di Pavia in Lombardia.\nSituato nell'Oltrep\u00f2 pavese a 17\u00a0km a sud di Pavia, sulla destra del Po.\nL'economia del comune \u00e8 basata sulla produzione agricola, le aziende artigiane e l'industria della carta.\nStoria.\nRea \u00e8 nota dal XIII secolo tra le localit\u00e0 del territorio pavese. La vicinanza al Po, fiume dal corso perennemente mutevole e soggetto a piene disastrose, condizion\u00f2 pesantemente l'esistenza del paese, che appare infatti di aspetto moderno (la pianta del paese, solo due secoli fa, appariva sensibilmente diversa). Tuttavia, a differenza di molti altri paesi lungo il fiume, non fu mai completamente distrutto n\u00e9 si trov\u00f2 sull'altra riva, essendo appartenuto sempre (da che se ne ha memoria) all'Oltre Po. Il Po, nei suoi continui mutamenti, si trov\u00f2 a volte a nord, a volte a est e a volte a ovest (come \u00e8 oggi) del paese: nel XVII secolo, per esempio, esso scorreva tra Rea e Verrua, mentre un vasto territorio oggi nel Siccomario, denominato \"Rotto di Rea\", apparteneva all'Oltre Po e faceva capo a Rea.\nSembra che nel XIII secolo facesse capo al feudo (podesteria o squadra) di Broni, ma successivamente entr\u00f2 a far parte di quello di Casteggio, del quale rappresentava il limite settentrionale. Probabilmente all'inizio del XVI secolo ne fu staccato; apparteneva allora in gran parte ai Beccaria del Mezzano, ma non \u00e8 chiaro se essi ne fossero i feudatari. Nel XVIII secolo il comune di Rea comprendeva anche Bressana, ma all'inizio del successivo esso fu unito ad Argine (sua attuale frazione).\nNel 1929 il comune di Rea fu soppresso e unito a Verrua Po; fu ricostituito nel 1954.\nRea faceva parte della diocesi di Piacenza fino al passaggio di tutto l'Oltrep\u00f2 pavese alla diocesi di Tortona (Giacomo Coperchini Pc.), come risulta dalle Rationes Decimarum della diocesi di Piacenza."}
{"id": "31288", "revid": "1444396", "url": "https://it.wikipedia.org/wiki?curid=31288", "title": "Redavalle", "text": "Redavalle (\"Ridaval\" in dialetto oltrepadano) \u00e8 un comune italiano di abitanti della provincia di Pavia. Si trova nell'Oltrep\u00f2 Pavese, ai piedi delle colline, allo sbocco di una breve vallata, sulla ex statale Padana Inferiore tra Broni e Casteggio.\nGeografia fisica.\nIl territorio comunale di Redavalle ha un'estensione di circa 5,47\u00a0km\u00b2 ed \u00e8 ubicato a sud est della provincia di Pavia, in Oltrep\u00f2. Esso \u00e8 situato in parte in pianura ed in parte nella fascia di bassa collina, a un'altitudine compresa tra 66 e 226 metri sul livello del mare.\nL'abitato del comune \u00e8 distribuito lungo la Strada provinciale ex SS 10, con sviluppo lineare e saldatura al comune di Santa Giuletta. Inoltre \u00e8 presente una piccola frazione, Casa Ramati, ubicata lungo la Strada provinciale 47, in prossimit\u00e0 del confine con Broni. Sul territorio sono presenti anche alcuni cascinali sparsi, in posizione isolata, a nord dell'autostrada Piacenza-Brescia.\nStoria.\nL'attuale Redavalle \u00e8 l'erede di un centro pi\u00f9 antico, San Martino in Strada. Nella zona esisteva un centro romano nominato negli antichi itineraria come \"Cameliomagus\" o \"Comillomagus\" (forme dovute alla scrittura trascurata di un probabile Camillomagus). Le distanze itinerarie converrebbero maggiormente a Broni: certo \u00e8 che a Redavalle sono stati trovati numerosi reperti romani, il che dimostra l'origine romana di San Martino in Strada, corrisponda o no a Camillomagus. Come molti centri antichi sopravvissuti alle invasioni barbariche, ebbe una propria pieve, dipendente dalla diocesi di Piacenza, il cui nome (San Martino in Strada appunto) obliter\u00f2 l'antica denominazione della localit\u00e0.\nSan Martino pass\u00f2 sotto il dominio pavese nel 1164, allorch\u00e9 era probabilmente una dipendenza di Broni; era comunque dotato di un castello, che fu incendiato dalle truppe dei confederati lombardi durante le guerre contro Federico I Barbarossa. San Martino in Strada, che si trovava un poco pi\u00f9 a est di Redavalle, non si riebbe pi\u00f9 dal disastro. Cominci\u00f2 allora a prendere importanza \"Ridavalle\" (cos\u00ec chiamato nel 1250), situato al margine occidentale del comune di San Martino, che a poco a poco assorb\u00ec l'intera popolazione del vecchio centro. Attorno al 1560 anche la pieve di San Martino fu abbandonata e l'arciprete prese dimora presso l'oratorio di San Rocco a Redavalle (che prese il nome di San Rocco e San Martino).\nRedavalle faceva parte del feudo di Broni, appartenuto dal XIII secolo ai Beccaria e dal 1536 alla fine del feudalesimo (1797) agli \"Arrigoni\" di Milano. Come abbiamo detto, Redavalle sorgeva a ridosso del confine occidentale del comune, tanto che parte dell'abitato sconfinava nell'adiacente comune di Santa Giuletta; tale anomalia fu regolata nel 1866 con la cessione a Redavalle di un tratto del territorio di Santa Giuletta (denominato \"frazione Rile\").\nSi pu\u00f2 anche affermare che Redavalle sia stato sotto la mano di una delle pi\u00f9 importanti famiglie pavesi per molto tempo.\nQuesta famiglia di cui stiamo trattando appunto \u00e8 la famiglia Pianetta una famiglia dalle lunghe origini e tradizioni nobiliari che si tramandano fino ad ora.\nLa famiglia Pianetta un tempo possedeva praticamente tutto Redavalle e le zone circostanti e possedeva gran parte del terreno presente come gli scuri.\nLo stemma della famiglia Pianetta \u00e8 molto importante e arriva fino a noi uno degli stemmi nobiliari Lombardi pi\u00f9 importanti.\nIn seguito parte dei terreni \u00e8 stata venduta ma sotto ad essi sono stati ritrovati importanti resti romani che sono conservati al museo di Pavia in una sala la sala pianetta.\nAncora oggi ci sono dei componenti della famiglia pianetta ancora in vita.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31289", "revid": "263988", "url": "https://it.wikipedia.org/wiki?curid=31289", "title": "Retorbido", "text": "Retorbido (\"Ar T\u00f9rbi\" in dialetto locale) \u00e8 un comune italiano di abitanti della provincia di Pavia in Lombardia. Si trova nell'Oltrep\u00f2 Pavese, presso lo sbocco in pianura della valle Staffora. Il comune \u00e8 sito parte nella pianura Padana e in parte sulle prime propaggini collinari.\nStoria.\nNel 972 ne venne confermato il possesso al monastero di San Pietro in Ciel d'Oro di Pavia, cui era stato donato dal re Liutprando; apparteneva alla contea di Tortona, ma nel 1164 entr\u00f2 nei domini di Pavia, sotto la quale fu sede di podesteria. Aggregato successivamente al feudo di Voghera, assegnato nel 1412 ai Beccaria del ramo di Robecco e poi ai Dal Verme, fu staccato da Voghera passando ai Riario insieme a Fortunago e infine ai Beccaria di Montebello, estinti nel 1629. Il feudo di Retorbido, staccato da Montebello, fu allora venduto ai Corti di Pavia, cui rimase fino all'abolizione del feudalesimo.\nNel 1818 a Retorbido fu unito il soppresso comune di Murisasco, noto fin dal 1153 e gi\u00e0 appartenente al feudo di Mondondone (Codevilla). A tale comune era gi\u00e0 stato aggregato nel 1175 il comune di Garlassolo, anch'esso gi\u00e0 parte del feudo di Mondondone (tale comune comprendeva solo parte dell'abitato di Garlassolo, per il resto frazione di Mondondone e ora Codevilla).\nFin dall'epoca umanistica si ritiene che Retorbido corrisponda all'antica citt\u00e0 ligure di Litubium, nota dal seguente passo di Livio:\nIl citato \"Clastidium\" \u00e8 Casteggio, a pochi chilometri da Retorbido.\nL'ipotesi \u00e8 suggestiva ma manca ancora una prova definitiva, in particolare per l'assenza di reperti romani che possano provare una permanenza di \"Litubium\" dall'epoca preromana al medioevo, quando appaiono le prime testimonianze riferibili a Retorbido.\nIl torrente Rile attraversava fino al XIX secolo l'abitato, che era in costante pericolo per le sue piene (nel 1815 una di esse aveva ucciso diverse persone). Fin da allora si pens\u00f2 di deviarlo fuori dell'abitato, e l'opera (dopo un'ulteriore nefasta alluvione nel 1863) fu finalmente compiuta nel 1894, su progetto degli ingegneri Meardi e Garrone.\nSociet\u00e0.\nTradizioni e folclore.\n. Bertoldo, il sagace contadino protagonista di vari aneddoti popolari e del romanzo di Giulio Cesare Croce, sarebbe nato a Retorbido, nella frazione \"Casa Bertuggia\" (vedi bibliografia).\nDurante la \"sagra del Polentone\", che si svolge da pi\u00f9 di un secolo nella seconda domenica di marzo, si assiste alla messa in scena del dialogo scherzoso fra Bertoldo e Re Alboino sulla politica attuale. Vengono poi distribuiti gratuitamente polenta e salamini a tutti i presenti.\nAmministrazione.\nComunit\u00e0 montane.\nNon fa pi\u00f9 parte della comunit\u00e0 montana.\nInfrastrutture e trasporti.\nLa stazione di Retorbido sorgeva lungo la ferrovia Voghera-Varzi, attiva fra il 1931 e il 1966.\nSport.\nIl paese ha una squadra di calcio, l'US Retorbido, che attualmente milita in Seconda Categoria.\nLa societ\u00e0, vanta 7 promozioni in seconda categoria, l'ultima delle quali nella stagione 2018/19 con la vittoria del campionato girone C. A questi trionfi vanno aggiunti 1 campionato provinciale , 2 trofei nei tornei Juniores e 1 nel campionato Pulcini.\nL'anno di fondazione \u00e8 il 1984.\nPresidente: Paolo Piccolla\nVice presidente esecutivo: Alessandro Tanzi\nCapitano: Daniele Piccolla\n\u00c8 inoltre presente sul territorio una scuola di ballo riconosciuta dalla federazione nazionale, l\u2019ASD Sabry Dance."}
{"id": "31291", "revid": "1632387", "url": "https://it.wikipedia.org/wiki?curid=31291", "title": "Robecco Pavese", "text": "Robecco Pavese (\"Rub\u00e8ch\" in dialetto oltrepadano) \u00e8 un comune italiano di 543 abitanti della provincia di Pavia in Lombardia. Si trova nella pianura dell'Oltrep\u00f2 Pavese, presso il torrente Rile San Zeno.\nStoria.\nRobecco si svilupp\u00f2 nel medioevo in una zona interessata dalla centuriazione della campagna della romana Clastidium (Casteggio). Le prime notizie risalgono al XIII secolo, quando era una dipendenza di un pi\u00f9 antico paese detto \"Salabolonum\", di probabile origine longobarda: \"rebechum\" indicava infatti un piccolo castello, avamposto di uno maggiore. Dopo la decadenza di Salabolonum, Robecco divenne il paese principale. Fece parte probabilmente della podesteria di Casteggio, e nel XIV secolo i Beccaria di Pavia ne fortificarono il castello, da cui potevano controllare il comune casteggiano, e nel secolo successivo resero Robecco un feudo autonomo, potendolo conservare nonostante i feroci contrasti tra Castellino e Fiorello Beccaria di Robecco e i Visconti. Ai Beccaria rimase fino al XVIII secolo, quando il feudo pass\u00f2 ai Balbi e infine ai Belcredi, appena prima della fine del regime feudale (1797)."}
{"id": "31292", "revid": "263988", "url": "https://it.wikipedia.org/wiki?curid=31292", "title": "Rocca de' Giorgi", "text": "Rocca de' Giorgi (\"Roca di Giorgi\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nell'area collinare dell'Oltrep\u00f2 Pavese, nella valle del torrente Scuropasso. L'insediamento \u00e8 sparso: l'antica rocca e la parrocchiale si trovano su due colli sui due opposti lati della valle, mentre la sede comunale, Villa Fornace (con la villa del conte Giorgi di Vistarino), \u00e8 a fondovalle.\nStoria.\nRocca de' Giorgi, sede di un'antica pieve della diocesi di Piacenza, fu fortificata fin dall'alto medioevo, probabilmente da un antico signore di nome \"Aimerico\". Si chiamava infatti Rocca di Aimerico quando, nel 1164, \u00e8 citata tra i luoghi dell'Oltrep\u00f2 che passarono sotto il dominio pavese. Vi ebbe successivamente la signoria la famiglia pavese \"Campeggi\", per cui prese il nome di Rocca Campesana; pass\u00f2 poi sotto il dominio dei Sannazzaro, e per matrimonio a Fiorello Beccaria, che ricostru\u00ec la Rocca che da allora fu detta Rocca di Messer Fiorello, o \"Roccafirella\". Nell'ambito del dominio dei Beccaria, giunse al ramo di Montebello, appartenendo al feudo di Montecalvo. Estinti nel 1629 i Beccaria, fu acquistato dai conti Giorgi di Vistarino (feudatari anche di Pietra de' Giorgi ed imparentati con i Giorgi di Ferentino, gi\u00e0 proprietari delle omonime fornaci), dai quali col tempo prese il nuovo nome. I loro discendenti sono tuttora i maggiori proprietari del comune, nonostante l'abolizione del feudalesimo nel 1797.\nNel 1938 fu unita a Rocca de' Giorgi la frazione Vallorsa, smembrata dal disciolto comune di \"Mont\u00f9 Berchielli\" (diviso tra Montalto Pavese e Ruino).\nIl 31 dicembre 1944 una pattuglia della Sicherei, nel corso di un rastrellamento, arriva a Valorsa di Rocca de\u2019 Giorgi dove cattura e fucila sul posto Ernesto Pasturenzi e Carlo Montini, poi fucila Giuseppe Musetti uno degli ostaggi portati con loro da Borgo Priolo, in ultimo in localit\u00e0 Ca\u2019 Lanati, cattura e uccide Nicola Racano, uno sbandato meridionale rimasto a lavorare come contadino dopo l\u20198 settembre.\nSociet\u00e0.\nEtnie e minoranze straniere.\nSecondo le statistiche ISTAT, al 31 dicembre 2019 la popolazione straniera residente nel comune era di 29 persone, pari al 35% della popolazione residente. Si tratta del comune italiano con la pi\u00f9 alta presenza in termini percentuali di cittadini stranieri.\nLe nazionalit\u00e0 maggiormente rappresentate in base alla loro percentuale sul totale della popolazione residente sono:"}
{"id": "31293", "revid": "287204", "url": "https://it.wikipedia.org/wiki?curid=31293", "title": "Rocca Susella", "text": "Rocca Susella (\"Sus\u00e0la\" in dialetto oltrepadano) \u00e8 un comune italiano di 215 abitanti della provincia di Pavia in Lombardia. Situato nell'Oltrep\u00f2 Pavese, 36\u00a0km a sud-ovest del capoluogo di provincia, ha la sede comunale nel nucleo abitato di Susella. Il territorio comunale si estende su porzioni della valle Ardivestra, valle Schizzola e valle del Rile. Caratterizzato da una morfologia collinare il territorio ha una destinazione prevalentemente agricola (cereali, erba medica, uva, mele, pere, pesche, ciliegie, albicocche, susine) e boschiva nelle parti pi\u00f9 alte (boschi di latifoglie).\nStoria.\n\u00c8 documentata dall'Alto Medioevo come Rocha de Axixellae, Castrum Saxillae e in seguito Rocha Saxillae, nome di origine antico ligure. Nel Medioevo esisteva un feudo di Rocca Susella soggetto ai vescovi di Tortona: era anche curia, cio\u00e8 vi si amministrava autonomamente la giustizia minore. Verso la met\u00e0 del secolo XV, Rocca Susella faceva parte del feudo di Fortunago. Nel 1753 ne divenne suffeudatario Gerolamo Gambarana. Fino al 1905 la parte meridionale dell'attuale territorio, compresa Susella, apparteneva al vicino comune di Montesegale.\nAmministrazione.\nComunit\u00e0 montana.\nFa parte della fascia collinare della Comunit\u00e0 Montana Oltrep\u00f2 Pavese.\nEventi e ricorrenze.\nTerza domenica di settembre: festa patronale.\nTerza domenica di ottobre: Sagra della Castagna e dei Marroni, Frazione Chiusani."}
{"id": "31294", "revid": "1444396", "url": "https://it.wikipedia.org/wiki?curid=31294", "title": "Rognano", "text": "Rognano (\"Rugn\u00e4n\" in dialetto pavese) \u00e8 un comune italiano di 632 abitanti della provincia di Pavia in Lombardia. Si trova nel Pavese settentrionale, a ovest del Naviglio Pavese, al confine con la citt\u00e0 metropolitana di Milano.\nStoria.\nNoto fin dal XII secolo come \"Rognanum\", apparteneva alla \"Campagna Soprana\" pavese. Fece parte del feudo di Marcignago, appartenente ai \"Pallavicino\" dal 1539 al 1717, passando poi ai \"De Portugal\". Nel 1841 furono aggregati a Rognano i soppressi comuni di Soncino e Villarasca.\nSociet\u00e0.\nEvoluzione demografica.\nAl XV censimento generale della popolazione e delle abitazioni dell'ISTAT risulta essere il comune che ha avuto il maggior incremento di popolazione rispetto al precedente."}
{"id": "31295", "revid": "254059", "url": "https://it.wikipedia.org/wiki?curid=31295", "title": "Romagnese", "text": "Romagnese (\"Rumagnes\" in dialetto oltrepadano) \u00e8 un comune italiano di 614 abitanti della provincia di Pavia in Lombardia. Si trova nella zona di montagna dell'Oltrep\u00f2 Pavese, alla testata della val Tidone, non lontano dal passo del Penice. Nel 2012 viene inserito tra i \"Gioielli d'Italia\".\nStoria.\nNel territorio gi\u00e0 abitato nella preistoria, l'antico borgo di Romagnese \"Castrum Romaniense\", in base alla tradizione che affonda le radici nella leggenda, avrebbe avuto origine da un accampamento di legionari romani, in fuga dopo la sconfitta nella battaglia del fiume Trebbia ad opera delle truppe di Annibale nella seconda guerra punica (218 a.C.); comunque il paese viene nominato per la prima volta da fonti scritte nel VII secolo.\nIn epoca altomedievale il territorio di Romagnese fa parte, fin dal periodo longobardo, degli antichi possedimenti dell'abbazia di San Colombano di Bobbio, fondata nel 614 dall'abate San Colombano, con il possedimento della corte monastica di Casella (\"curtis de Caxelle o Caselle o Casellas\", frazione oggi del comune di Alta Val Tidone) che si estendeva in Val Tidone, confinando con i possedimenti monastici bobbiesi delle corti di Tovazza (Zavattarello) e di Pecorara, abbracciando tutto il territorio di Romagnese, territorio inserito nel grande feudo reale ed imperiale monastico bobbiese.\nLa corte di Casella era suddivisa in quattro celle monastiche organizzate in \"domusculte\": Montana, Romagnese (\"burgum de Romanixio o Romanisio o Romanise\"), Totenenzo (\"Tatonenci\") e Valle.\nIn seguito si form\u00f2 il feudo di Romagnese che passo poi al Vescovo di Bobbio, che ne mantenne sempre l'alta signoria.\nDopo la caduta dei Longobardi a opera di Carlo Magno, si form\u00f2 il Sacro Romano Impero, che alla fine del periodo Carolingio nel X secolo costitu\u00ec i feudi Imperiali all'interno della Marca Obertenga, con lo scopo di mantenere un passaggio sicuro verso il mare ed in seguito Federico Barbarossa nel 1164 assegn\u00f2 Romagnese, con molti dei territori limitrofi, alla nobile famiglia obertenga dei Malaspina, successivamente nel 1263 il Vescovo di Bobbio investe del feudo di Romagnese il capo dei ghibellini piacentini, Ubertino Landi assieme ai feudi di Ruino, Trebecco, Valverde, Zavattarello e di altri in Val Tidone. Con l'arrivo dei Visconti pass\u00f2 assieme agli altri feudi della Val Tidone alla famiglia Dal Verme assieme alla Contea di Bobbio e Voghera, e le signorie di Pianello Val Tidone, Borgonovo Val Tidone, Castel San Giovanni ed altre.\nIl feudo effettivo, tuttavia, nel 1383 fu acquistato dal condottiero Jacopo Dal Verme, capitano generale del duca di Milano. Il feudo rimase sempre a questa famiglia, costituendo una dipendenza immediata della Contea di Bobbio dei Dal Verme dal 1436 con Luigi Dal Verme, conte di Bobbio, Voghera, Castel San Giovanni, di tutta la val Tidone ed altri feudi. Nella divisione della famiglia del 12 luglio 1530 nella Rocca d'Olgisio i due fratelli Federico e Marc'Antonio Dal Verme si accordano per la divisione delle due contee, dei feudi e dei beni familiari, nelle due linee di Bobbio e Voghera, Romagnese rest\u00f2 alla prima e al conte Federico con le saline, le signorie ed i feudi di Romagnese, Pianello Val Tidone e la Rocca d'Olgisio, Pecorara e la sua valle, Corte Brugnatella e altri feudi, mentre a Marc'Antonio fu assegnata la Contea di Voghera e le vicine signorie ed i feudi di Zavattarello, Ruino, Trebecco, Lazzarello, Torre degli Alberi, il marchesato di Pietragavina e altri feudi nell'Oltrep\u00f2 pavese.\nNel 1546 il duca di Parma e Piacenza, Pier Luigi Farnese, occup\u00f2 Romagnese, cercando di vantare antichi diritti piacentini non esistenti; non avendo e non potendo la linea vermesca comitale di Bobbio giurare fedelt\u00e0 al duca come le altre linee vermesche piacentine e della val Tidone, egli la mise a ferro e fuoco cercando di sottometterla alla giurisdizione piacentina. Il re di Spagna e duca di Milano Filippo II d\u00e0 mandato affinch\u00e9 i beni sottratti dal Farnese siano restituiti al conte Giano dal Verme, dal momento che il feudo di Romagnese dipendeva dalla Contea di Bobbio, che era gi\u00e0 un antico feudo imperiale ed era dei conti Dal Verme dal 1436 sotto la giurisdizione dello Stato di Milano. Dopo questo tragico episodio il paese quindi torn\u00f2 sotto il controllo dei Dal Verme.\nIl feudo di Romagnese, che fu sempre un unico comune fin da quando (invero piuttosto tardi) anche qui venne introdotto l'istituto comunale, cess\u00f2 nel 1797 con l'abolizione generale del feudalesimo.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1848 come parte della provincia di Bobbio pass\u00f2 dalla Liguria al Piemonte, nel 1859 entr\u00f2 a far parte nel circondario di Bobbio della provincia di Pavia e quindi della Lombardia, nel 1923, smembrato il circondario di Bobbio, pass\u00f2 alla provincia di Piacenza e quindi all'Emilia-Romagna.\nQuesta divisione comport\u00f2 numerose proteste degli abitanti dei centri dell'alta valle, desiderosi di rimanere sotto la giurisdizione pavese. Le proteste culminarono nella cosiddetta \"marcia su Bobbio\" e nell'indizione di alcuni referendum che, tenutisi il 27 febbraio 1925, videro la vittoria della fazione che chiedeva il ritorno in provincia di Pavia. Nel 1926 i comuni di Romagnese, Ruino e Zavattarello vennero annessi alla provincia di Pavia e alla Lombardia.\nAncora presente e visibile dopo una passeggiata il cippo indicante il confine tra il Regno di Sardegna e il Ducato di Parma e Piacenza.\nMonumenti e luoghi d'interesse.\nArchitetture religiose.\nLe parrocchie dipendono dal vicariato di Bobbio, Alta Val Trebbia, Aveto e Oltre Penice della diocesi di Piacenza-Bobbio.\nChiesa parrocchiale di San Lorenzo di Romagnese.\nLa parrocchia, con il titolo di arcipretura, venne eretta nel 1700. La chiesa in stile barocco, risale alla prima met\u00e0 del XVII secolo.\nDalla parrocchia di Romagnese dipendono i seguenti oratori:\nChiesa parrocchiale di Nostro Signore Ges\u00f9 Cristo Lavoratore di Casa Matti.\nParrocchia eretta nel 1957 dopo lo smembramento dalla parrocchia di Romagnese.\nDalla parrocchia di Casa Matti dipendono i seguenti oratori:\nChiesa parrocchiale di Nostra Signora Assunta di Gabbione.\nParrocchia eretta nel 1955 dopo lo smembramento dalla parrocchia di Romagnese.\nDalla parrocchia di Gabbione dipende:\nNatura.\nGiardino botanico di Pietra Corva.\n\u00c8 ubicato nel cuore del Sito di importanza comunitaria Sassi Neri-Pietra Corva, sul versante orografico destro della Val Tidone, a 950 m di altitudine, sulle pendici del Monte Pietra di Corvo, suggestivo e dirupato affioramento di una scura emersione di roccia ofiolitica che sovrasta il giardino stesso e che si erge sino a 1070 m.\nIdeato e realizzato dal Dott. Antonio Ridella, valente veterinario e cinofilo, ma anche naturalista e grande appassionato ed esperto di botanica, il Giardino alpino di Pietra Corva fu aperto ufficialmente al pubblico nel 1967.\nLe specie attualmente presenti nel giardino sono circa 1200, suddivise nei vari settori principalmente secondo la provenienza geografica, le caratteristiche ecologiche e ambientali di crescita (faggeta appenninica, stagno e ambienti umidi, ambienti ofiolitici), le collezione di generi importanti quali Saxifraga, Gentiana, Iris, Primula; Campanula).\nSono circa 50 le specie presenti all\u2019interno del giardino e rinvenibili anche negli ambienti ofiolitici presenti nella zona sovrastante il giardino e denominata \u201csassi neri\u201d.\nEscursioni naturalistiche e Volontari di Romagnese.\nA partire dalla primavera 2020 sono stati riaperti e resi accessibili circa 70\u00a0km di sentieri all'interno del territorio comunale e fruibili da camminatori, appassionati di mountain-bike o escursioni a cavallo. Tra questi si menziona il \"sentiero delle cascate del Rivarolo\", riaperto nel 2020 dopo decenni di impraticabilit\u00e0. \nTutto questo \u00e8 stato reso possibile grazie all'opera dei \"Volontari di Romagnese\", un gruppo di persone che ha deciso di impegnare il proprio tempo libero per rendere Romagnese un comune sempre pi\u00f9 bello ed attrattivo. Si tratta di un progetto nato grazie alla collaborazione dell'amministrazione comunale e della Pro Loco locale. Oltre ai sentieri, i volontari aiutano gli operai comunali nella manutenzione del patrimonio pubblico\nPanchina Gigante di Romagnese.\nNell'agosto del 2021 \u00e8 stata inaugurata la panchina gigante di Romagnese, la numero 170 del circuito della Big Bench Community, sita nei pressi della Frazione di Grazzi Superiore, sulla strada che porta al Giardino Alpino di Pietra Corva e sul crocevia del Sentiero del Tidone. \nLa panchina, di colore rosso, \u00e8 stata realizzata con il contributo dell'amministrazione comunale, della Pro Loco di Romagnese e dei volontari di Romagnese, che hanno materialmente realizzato l'opera. Oltre alla panchina, sono stati realizzati nell'adiacenza della medesima, una matita gigante con la punta rivolta verso il cielo, un angolo di sosta e un'aquila di legno che guarda verso la Val Tidone, realizzata da un artigiano locale. \nUn'opera quindi che si innesta nel circuito turistico del borgo dell'alta Val Tidone. \nComunicazione.\nDal 2020 il Comune di Romagnese \u00e8 molto attivo nella comunicazione delle principali notizie ed eventi legati al comune montano; sono stati attivati, infatti, sia il canale istituzionale Facebook, che il canale broadcast WhatsApp del Comune di Romagnese, oltre alla pagina instagram \"Visitromagnese\" legata principalmente a tematiche turistiche e di eventi\nCultura.\nLa \"galina grisa\" o \"gal\u00ebina grisa\" \u00e8 il nome che si d\u00e0 alla questua legata ai riti del calendimaggio in alta val Tidone, a cavallo delle province di Pavia e Piacenza. Nel paese e nelle frazioni di Romagnese, che \u00e8 l'unico che ha conservato un ciclo pasquale nel territorio delle Quattro province, si svolge la sera del Sabato Santo, fondendo significati sacri e profani e prende il curioso nome di \"galina grisa\" dalla strofa di apertura del canto rituale.\nGastronomia.\nUno dei piatti tipici di Romagnese \u00e8 la \"br\u00fcsad\u00e8la\" (\"bruciatella\"), focaccia fatta con lo stesso impasto del pane e cotta nel forno a legna. Originariamente la \"br\u00fcsad\u00e8la,\" infornata prima del pane, consentiva alle massaie di capire la temperatura del forno per ottimizzare la cottura del pane, inoltre potendo essere consumata appena sfornata consentiva di sfamare la famiglia che rientrava dai lavori in campagna per il pranzo del mezzogiorno.\nIl piatto viene preparato e consumato soprattutto nel corso di una sagra locale celebrata l'ultima o la penultima domenica del mese di agosto, \u00e8 ottima per accompagnare salumi e formaggi.\nAltri prodotti tipici sono il salame prodotto secondo il disciplinare D.O.P. per il \"Salame di Varzi\" e la Torta Sabiosa la cui ricetta \u00e8 segretamente conservata dal produttore locale.\nComunit\u00e0 montane.\nFa parte della fascia montana della Comunit\u00e0 Montana Oltrep\u00f2 Pavese."}
{"id": "31296", "revid": "1444396", "url": "https://it.wikipedia.org/wiki?curid=31296", "title": "Roncaro", "text": "Roncaro (\"Runcar\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese centro-orientale, nella pianura tra l'Olona e il Lambro meridionale.\nStoria.\nAppare come \"Runcure\" o \"Runcore\" in documenti del XII secolo. Le sue terre erano propriet\u00e0 di vari monasteri di Pavia; dal 1475 fece parte del feudo di Vistarino, di cui erano signori i \"Giorgi\" di Pavia. Fece parte della \"Campagna Sottana\" di Pavia.\nAmministrazione.\nSegue un elenco dei sindaci di Roncaro dal 1995 ad oggi."}
{"id": "31297", "revid": "121705800", "url": "https://it.wikipedia.org/wiki?curid=31297", "title": "Rosasco", "text": "Rosasco (\"Rusasch\" in dialetto lomellino) \u00e8 un comune italiano di 567 abitanti della provincia di Pavia in Lombardia. Si trova nella Lomellina occidentale, non lontano dalla riva sinistra del fiume Sesia.\nStoria.\nIl primo documento che riguarda Rosasco e il suo castello \u00e8 la concession,e fatta da Ottone I, nel 977 al Vescovo di Pavia; donazione confermata, nel 1011, dal re Arduino; essa dur\u00f2 fino all'abolizione del feudalesimo, nel 1797, anche se (come accadde anche per altre signorie ecclesiastiche) in certe epoche vi furono sub-infeudazioni, o usurpazioni da parte di laici.\nNel 1164 Rosasco \u00e8 citato tra le localit\u00e0 che Federico I pose sotto la giurisdizione di Pavia.\nNel 1250 appare come \"Roxascum,\" nell'elenco delle terre pavesi.\nNel 1355 sono, forse, sub-feudatari i Beccaria, nel 1452 i Borromeo, nel 1701 i Visconti di Saliceto.\nL'alta signoria spetta, comunque, al vescovo di Pavia: nel 1416 il vescovo Grassi d\u00e0 a Rosasco gli Statuti comunali; nel 1620 i delegati di Rosasco partecipano alla delegazione di 24 enti che delineano gli \"'Statuti Lomellini\"'. Nel 1707 Rosasco, con tutta la Lomellina, passa sotto il dominio dei Savoia.\nNel 1859 Rosasco entra a far parte della provincia di Pavia.\nLa sua unica frazione, Rivoltella, fu comune autonomo fino a tutto il '700; nel 1809 venne aggregata a Robbio; nel 1818 fu unita a Rosasco.\nMonumenti e luoghi di interesse.\nIl castello.\nL'antico castello medievale, del Mille, sub\u00ec gravi distruzioni nel 1636, da parte delle truppe francesi; fu quasi interamente distrutto, nel 1643, dai piemontesi, durante la guerra del Monferrato; oggi si possono identificare varie parti, della struttura muraria delle antiche fortificazioni, nella chiesa parrocchiale e nelle case del nucleo centrale dell'abitato, che conserva uno sviluppo urbanistico tipico dei borghi fortificati medievali.\nSi conservano ancora la torre di ingresso (era munita di ponte levatoio e di pusterla per il passaggio pedonale, era chiamata \"'del consegno\"' a ricordo dell'arruolamento dei giovani, in epoca napoleonica, quando fu usata come sede del comune); un lungo tratto delle mura perimetrali (la cui trama costruttiva rivela una datazione anteriore al 900); la torre principale, di forma quadrata, alta 23 metri, ornata di merli ghibellini e motivo a \"denti di sega\". Resti di una terza torre sono inglobati nella parte absidale della chiesa parrocchiale.\nChiesa di San Valentino.\nLa chiesa \u00e8 sorta nel recinto del castello, sfruttandone alcuni ruderi; la data, indicata sull'architrave della porta laterale, \"8 maggio 1496\" conferma la sua costruzione nel '400; restaurata pi\u00f9 volte, \u00e8 stata riportata all'antica forma da un restauro del 1986 e da un intervento conservativo del 2002. La facciata \u00e8 in stile gotico-romantico, appartiene ad un rifacimento dell'800, che ha cancellato l'originaria, probabilmente di forme romaniche. L'interno \u00e8 a 3 navate, con archi a sesto acuto e volte a vela, sorrette da 6 colonne in mattoni. Numerose le opere conservate: nella navata di destra si possono ammirare una tavola della scuola di Bernardino Lanino (raffigurante \"La strage degli Innocenti\"), una tela settecentesca (\"Madonna con Bambino fra i santi Carlo e Antonio\" )e, sopra al confessionale ligneo del 1748, una grande tela (\"San Valentino che raccomanda il borgo ai Santi Vincenzo Ferrari ed Antonio Abate)\"; nella navata sinistra si apre la cappella del Santo Rosario, del 1641, con stucchi e intagli e una tavola (\"Madonna tra i Santi Giovanni Evangelista e Giovanni Battista)\", pure attribuita a Bernardino Lanino. L'altare maggiore (1730) presenta una decorazione a tasselli neri e rosa. Nel coro sono conservati un crocefisso di legno, del '400, una tela raffigurante \"San Francesco\" attribuita, da alcuni ,al Moncalvo, da altri a Gaudenzio Ferrari.\nAdiacenti alla chiesa il macabro \"Ossario\" settecentesco e l'oratorio di \"San Giuseppe\", del '600. L'interno ha un'unica navata, con presbiterio e abside semicircolare, e conserva una \"via crucis\" in acquarello, del '700 francese.\nPalazzo Comunale.\nSulla facciata del palazzo, di origine signorile e fattura settecentesca, si pu\u00f2 vedere la lapide commemorativa, in ricordo della nascita, a Rosasco, del fisico Ferdinando Brusotti (1839-1899), precursore di Thomas Edison nell'invenzione della lampada elettrica, con un brevetto del 30-11-1877, conservato presso l'Universit\u00e0 di Pavia.\nNell'aula consigliare sono conservate 6 tavole, su fondo oro, del '300 e '400, reastaurate nel 1968, raffiguranti \"San Tommaso\", \"San Domenico\", \"San Benedetto\", \"Santa Caterina d'Alessandria\", \"Santa Chiara\" e \"tre Santi Martiri\".\nChiesa di Santa Maria.\nA poca distanza dal paese, vicino al cimitero, sorge questa chiesa, l'antica parrocchiale; la costruzione attuale \u00e8 del '600; sub\u00ec vari rifacimenti, non ultimo quello del 1920; preceduta da un antico portico, conserva una bella pala d'altare a rilievo, forse di terracotta e una \"via crucis,\" della fine del '700.\nLa colonna di sasso, che si erge davanti alla chiesa, con la croce di ferro sulla sommit\u00e0 e la data 1680, era, un tempo, nella piazza del paese.\nSport.\nRosasco associazione sportiva dilettantistica."}
{"id": "31298", "revid": "2182240", "url": "https://it.wikipedia.org/wiki?curid=31298", "title": "Rovescala", "text": "Rovescala (\"Ruscala\" in dialetto oltrepadano) \u00e8 un comune italiano di 860 abitanti della provincia di Pavia in Lombardia. Si trova nella collina dell'Oltrep\u00f2 Pavese, nella valle del torrente \"Bardonezza\", al confine con la provincia di Piacenza.\nStoria.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate San Colombano, i territori sono inseriti nei possedimenti del grande feudo reale e imperiale monastico di Bobbio, il territorio di Rovescala (\"Rovecla\" o \"Roveclam\") faceva parte della grande domusculta della corte di \"Auliano\" di Monte Acuto (Mont\u00f9 Beccaria).\nRovescala fu donata nel 943 dai re d'Italia Ugo e Lotario al vescovo di Pavia e successivamente confermata dall\u2019imperatore Ottone I nel 972, aggiungendovi il titolo di contea. Fu successivamente infeudata ai discendenti di Bernardo, di stirpe carolingia, conte di Parma e Pavia, che, gi\u00e0 conti di Sospiro nel Cremonese, furono in seguito detti \"Conti di Rovescala\", venendo annoverati, con i Langosco, i Gambarana e gli Sparavara, tra l'ampio consortile dei conti palatini di Lomello. Contesa tra Piacentini e Pavesi, Rovescala pass\u00f2 nel 1164 sotto il dominio di questi ultimi, che vi nominarono podest\u00e0 e castellani, ma i conti continuarono a conservarne il possesso effettivo. Capi del partito guelfo e duramente ostili alla crescente influenza viscontea nella Lombardia meridionale, i conti di Rovescala esercitarono per buona parte del XIII e XIV secolo una grande influenza su tutto l'Oltrep\u00f2, scontrandosi con i Malaspina di Varzi e i Landi di Piacenza. Banditi nel 1315 da Pavia (della quale avevano la cittadinanza) con le altre principali casate guelfe, i conti nel 1358 riottennero i loro beni sequestrati, ma nel 1370 sostennero una dura guerra contro Galeazzo Maria Visconti, che devast\u00f2 gran parte dei loro possedimenti. Perdonati una prima volta dal signore di Milano, alla sua morte si ribellarono nuovamente al dominio visconteo (1405-07), finch\u00e9 nel 1416 Filippo Maria Visconti non marci\u00f2 contro di loro, impadronendosi di Rovescala. Imprigionati e privati dei loro beni, donati dal duca a Giorgio Aicardi, detto Scaramuzza Visconti, i conti si trasferirono a Pieve Porto Morone, sulla sinistra del Po, sempre in territorio pavese, ottenendo in seguito, nel 1427 e poi nel 1456, la reintegrazione dei loro possessi, ma non del castello e della signoria di Rovescala, rimasta alla discendenza di Scaramuzza. Nel 1482, morto Gasparino Visconti senza eredi, il duca Gian Galeazzo Maria Sforza vendette per trecento ducati la signoria di Rovescala al nobile piacentino Gerardo Pecorara, concedendogli l'investitura feudale e la separazione del territorio dalla giurisdizione di Pavia e di ogni altra citt\u00e0, quale corpo separato.\nIl fatto che i maggiori proprietari terrieri continuassero a essere gli antichi conti, fu causa di una lunghissima serie di controversie legali con i nuovi feudatari, che pi\u00f9 volte degenerarono in scontri armati tra gli opposti partigiani. Nel 1491 i conti rientrarono temporaneamente in possesso del castello, ma negli anni trenta del Cinquecento i Pecorara riuscirono definitivamente a imporsi quali signori del feudo, grazie anche a una serie di accordi matrimoniali con gli antichi conti, ormai in progressiva decadenza. Retto in condominio da diversi rami della famiglia Pecorara (dal 1536 annoverata tra la nobilt\u00e0 decurionale di Pavia), nel 1623 il feudo fu interamente acquistato da Pietro Paolo Pecorara, restando alla sua discendenza fino alla morte, nel 1783. In mancanza di eredi diretti, il re di Sardegna Vittorio Amedeo III (nei cui stati l'Oltrep\u00f2 pavese era pervenuto nel 1739) tre anni dopo invest\u00ec Rovescala al giureconsulto pavese Gerolamo Pecorara, come pi\u00f9 prossimo affine, il quale fu anche l'ultimo feudatario.\nPresso Rovescala ancora nel XVIII secolo esisteva il piccolo comune di Luzzano, presso il confine piacentino. Era noto fin dal XII secolo, quando era dominio del monastero di San Pietro in Ciel d'Oro di Pavia. All'inizio del XIX secolo fu aggregato a Rovescala.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31299", "revid": "330019", "url": "https://it.wikipedia.org/wiki?curid=31299", "title": "Ruino", "text": "Ruino (\"Arv\u00e9n\" in dialetto oltrepadano) \u00e8 stato un comune italiano sparso di 700 abitanti della provincia di Pavia in Lombardia. La sede comunale era situata nella localit\u00e0 Pometo e non in quella che dava il nome al comune.\nDal 1\u00ba gennaio 2019 Ruino, insieme con Canevino e Valverde, conflu\u00ec nel nuovo comune di Colli Verdi, nato dalla fusione dei comuni.\nLa sede municipale \u00e8 situata nella localit\u00e0 di Pometo, gi\u00e0 capoluogo dell'estinto comune di Ruino.\nSi trova nell'alta collina dell'Oltrep\u00f2 Pavese, sul lato sinistro della valle del Tidone, nel nodo idrografico da cui si dipartono le principali dorsali collinari dell'Oltrep\u00f2. Nel territorio si trova il passo del Carmine, che mette in comunicazione le valli Coppa e Scuropasso con la Val Tidone.\nStoria.\nIn epoca altomedievale il territorio di Ruino fa parte, fin dal periodo longobardo, degli antichi possedimenti dell'abbazia di San Colombano di Bobbio, fondata nel 614 dall'abate San Colombano, con il possedimento della grande corte di Santa Maria di Montelungo (\"Montelongo\") citata tra i possedimenti in Oltrep\u00f2 Pavese del grande feudo reale ed imperiale monastico bobbiese. \nLa corte monastica di Montelungo era gestita da 26 livellari del monastero e altrettanti massari, pi\u00f9 vari arimanni e \"absentes\", le terre erano dedicate a grano, a vigna e a pascolo, e a selva per il pascolo di mille maiali, la \"domus coltilis\" del borgo con i beni della cella della chiesa di Santa Maria; citate nella corte anche le celle monastiche di Ruino e di Torre degli Alberi (\"Vico Liberi\"). Il fondo agricolo rendeva al monastero di Bobbio annualmente 86 moggia di grano, 36 anfore e mezzo di vino, 11 soldi e 8 denari, 20 maiali, 27 polli ed uova e formaggio.\nIn seguito verso l'XI secolo venne incluso nel territorio dell'alta val Tidone soggetto al Vescovo di Bobbio.\nNel 1164 fu tra i centri dell'Oltrep\u00f2 assegnati con diploma imperiale al dominio della citt\u00e0 di Pavia; nonostante le successive conferme, forse Pavia non riusc\u00ec a consolidare il dominio su Ruino, che in effetti in seguito segu\u00ec le sorti di Zavattarello, capoluogo della valle, nelle infeudazioni da parte del vescovo di Bobbio ai Landi (1269), e ai Dal Verme conti di Bobbio e Voghera, signori di Borgonovo Val Tidone, Pianello Val Tidone, Castel San Giovanni, della val Tidone e altri feudi, che dal 1372 ne ebbero ininterrottamente la signoria fino all'abolizione del feudalesimo (1797). Non faceva parte dell'Oltrep\u00f2 Pavese propriamente detto, ma della giurisdizione dei \"feudi vermeschi\", aggregati al Principato di Pavia.\nTorre degli Alberi, gi\u00e0 \"Torre d'Albera\", faceva parte originariamente del feudo di Fortunago; quando i Dal Verme, feudatari anche di Fortunago, ne furono estromessi, poterono tenere Torre d'Albera, che cominci\u00f2 cos\u00ec a orbitare sul feudo di Zavattarello e Ruino, pur restando un comune e feudo camerale dell'Oltrep\u00f2 propriamente detto, non compreso nella giurisdizione dei feudi vermeschi. Nel 1817 fu aggregato al comune di Ruino.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1848 come parte della provincia di Bobbio pass\u00f2 dalla Liguria al Piemonte, nel 1859 entr\u00f2 a far parte nel circondario di Bobbio della provincia di Pavia e quindi della Lombardia, nel 1923, smembrato il circondario di Bobbio, pass\u00f2 alla provincia di Piacenza e quindi all'Emilia-Romagna.\nQuesta divisione comport\u00f2 numerose proteste degli abitanti dei centri dell'alta valle, desiderosi di rimanere sotto la giurisdizione pavese. Le proteste culminarono nella cosiddetta \"marcia su Bobbio\" e nell'indizione di alcuni referendum che, tenutisi il 27 febbraio 1925, videro la vittoria della fazione che chiedeva il ritorno in provincia di Pavia. Nel 1926 i comuni di Romagnese, Ruino e Zavattarello vennero annessi alla provincia di Pavia e alla Lombardia.\nNel 1936 il comune di Ruino e quello di Canevino furono fusi nel nuovo comune di Pometo, dal nome della localit\u00e0 scelta come nuovo capoluogo. Nel 1937 il territorio di \"Moncasacco\", frazione del soppresso comune di Caminata, fu unito a Pometo. Nel 1938 il soppresso comune di Mont\u00f9 Berchielli fu spartito tra Montalto Pavese (cui andarono il capoluogo C\u00e0 del Fosso e la sede parrocchiale Villa Illibardi), Pometo (cui and\u00f2 la localit\u00e0 che dava il nome al comune e Mont\u00f9 Berchielli, con l'antico castello), e Rocca de' Giorgi). Mont\u00f9 Berchielli aveva sempre seguito le sorti di Montalto.\nNel 1947 il comune di Pometo fu abolito e si riformarono i comuni di Canevino e Ruino. Tuttavia a Ruino rest\u00f2 il territorio di Mont\u00f9 Berchielli, e la sede comunale rimase a Pometo. Nel 1950 il territorio di Moncasacco fu restituito al ricostituito comune di Caminata, ora in provincia di Piacenza.\nNel 2018 \u00e8 stata decisa tramite referendum la fusione, a decorrere dal primo gennaio 2019, con i comuni di Canevino e Valverde per dare vita al nuovo comune di Colli Verdi, nel quale la localit\u00e0 di Pometo ha mantenuto il ruolo di capoluogo.\nMonumenti e luoghi d'interesse.\nDalla Chiesa di Ruino dipendono:\nAmministrazione.\nAltre informazioni amministrative.\nFa parte della fascia collinare della Comunit\u00e0 montana Oltrep\u00f2 Pavese."}
{"id": "31302", "revid": "121423268", "url": "https://it.wikipedia.org/wiki?curid=31302", "title": "San Cipriano Po", "text": "San Cipriano Po (\"San Spari\u00e4n\" in dialetto oltrepadano) \u00e8 un comune italiano di 478 abitanti della provincia di Pavia in Lombardia. Si trova nella pianura dell'Oltrep\u00f2 Pavese, sulla riva destra del Po.\nStoria.\nSan Cipriano \u00e8 noto fin dal X secolo, quando apparteneva alla chiesa di San Giovanni \"Domnarum\" di Pavia. Probabilmente poco dopo fu posto, insieme ai vicini centri di Stradella e Portalbera, sotto la signoria del Vescovo di Pavia.\nTuttavia, in circostanze non chiare, San Cipriano si trov\u00f2 in una situazione singolare, in quanto apparteneva per circa tre quarti al feudo di Broni (dal 1536 dei conti \"Arrigoni\" di Milano) e un quarto a quello di Stradella, che continuava ad appartenere alla mensa vescovile di Pavia. Pur costituendo un solo comune, era diviso in due giurisdizioni: la parte vescovile, chiamata anche \"Corte di San Cipriano\", si trovava a sud, dove c'\u00e8 la chiesa, mentre quella bronese era a nord. Tuttora il paese presenta due addensamenti che corrispondono a queste due parti. Questa situazione dur\u00f2 fino al 1797, quando fu abolito il feudalesimo.\nIn epoca napoleonica al comune di San Cipriano furono unite le due attuali frazioni Buffalora e Coste, che erano state fino ad allora comuni a s\u00e9: appartenevano agli stessi feudi che si dividevano il dominio su San Cipriano: Buffolora alla contea di Broni, Coste al feudo vescovile di Stradella e Portalbera."}
{"id": "31303", "revid": "287204", "url": "https://it.wikipedia.org/wiki?curid=31303", "title": "San Damiano al Colle", "text": "San Damiano al Colle (\"San Damian\" in dialetto oltrepadano) \u00e8 un comune italiano di 643 abitanti della provincia di Pavia in Lombardia. Si trova nelle colline dell'Oltrep\u00f2 Pavese, presso il torrente \"Bardonezza\", ai confini con la provincia di Piacenza. Il paese si allunga a ferro di cavallo sul crinale di una collina ed \u00e8 formato dai nuclei di Villa Marone, Boffalora, San Damiano, S.Giuliana. Inoltre, il comune comprende la frazione Mondonico, situata a 4,7 km dal centro del paese. La frazione \u00e8 nota per essere stata, in passato, un comune indipendente e rivale di San Damiano: infatti, il comune di Mondonico, gi\u00e0 noto nell'XI secolo e dove nel 1282, il monastero di San Pietro in Verzolo entr\u00f2 in possesso di vasti fondi e della chiesa di San Lorenzo de Camporellis, fu aggregato a San Damiano all'inizio del XIX secolo.\nStoria.\nSan Damiano appartenne alla signoria feudale del vescovo di Tortona come parte del feudo di Portalbera fino al 1677; successivamente smembrato, fu ceduto per la somma di 60 lire al conte Galeazzo Mandelli di Pavia. \nCon il trattato di Worms del 1743, San Damiano pass\u00f2 sotto il dominio di casa Savoia. La comunit\u00e0 di San Damiano era compresa nell'elenco delle terre e luoghi che hanno mandato un proprio rappresentante a Voghera alla riunione generale per l'elezione della congregazione dei possessori dei beni rurali, nella parte del principato di Pavia detta Oltrep\u00f2 nel 1744.\nIl 6 giugno 1775 viene approvato il regolamento per le \"Amministrazioni de pubblici\"; pur non avendo reperita una specifica documentazione relativa all'ordinamento comunale, si pu\u00f2 ipotizzare che San Damiano fosse amministrato da un sindaco e da quattro consiglieri componenti un consiglio ordinario. Nella compartimentazione del 15 settembre 1775. San Damiano si trova inserito nel distretto di Voghera e, nel manifesto senatorio del 29 agosto 1789, stabilisce il riparto in tre cantoni della provincia di Voghera: San Damiano viene inserito nel terzo cantone di Broni. \nNel Febbraio del 1800, San Damiano viene inserito nel dipartimento di Marengo e nel circondario di Voghera. Nel Maggio del 1802, il prefetto del dipartimento di Marengo decreta la nomina dei consiglieri municipali in numero di 10, i quali dovranno restare in carica per tre anni. Nel 1805, in funzione del rimaneggiamento dell'amministrazione Ligure - Piemontese, voluta da Napoleone Bonaparte, San Damiano viene aggregata al dipartimento di Genova circondario di Voghera. \nIn base al regio editto del 27 ottobre 1815, per il nuovo stabilimento delle province dipendenti dal Senato di Piemonte e della loro distribuzione in mandamenti di giudicature e cantoni per le assise, San Damiano veniva inserito nel mandamento di Mont\u00f9 Beccaria, appartenente al secondo cantone della provincia di Voghera, sede di intendenza e prefettura e appartenente alla divisione di Alessandria. Dipendeva dal Senato di Casale, l'ufficio dell'insinuazione aveva sede in Casteggio e quello postale in Mont\u00f9 Beccaria. Per mezzo del regio editto del 10 novembre 1818 \"portante una nuova circoscrizione generale delle provincie de' regi stati di terra ferma\", la comunit\u00e0 di San Damiano viene inserita nel nono mandamento di Mont\u00f9 Beccaria, provincia di Voghera, divisione di Alessandria. Erano aggregate a San Damiano le frazioni di Villa Marone, Buffalora, Cascinali Casa Lunga, San Michele, Camporello e Mondonico: la popolazione contava 1152 abitanti. Nel 1859, con l'annessione della Lombardia al Regno di Sardegna, San Damiano, con una popolazione di 1324 abitanti, entra a far parte della provincia di Pavia e viene inserito nel IX mandamento di Mont\u00f9 Beccaria del circondario di Voghera. \nAlla costituzione nel 1861 del Regno d'Italia, il comune aveva una popolazione residente di 1.438 abitanti (Censimento 1861). Sino al 1863, il comune mantenne la denominazione di San Damiano e successivamente a tale data, assunse la denominazione di San Damiano al Colle. In base alla legge sull'ordinamento comunale del 1865, il comune veniva amministrato da un sindaco, da una giunta e da un consiglio.\nAmministrazione.\nComunit\u00e0 montane.\nFa parte della fascia bassa della comunit\u00e0 montana Oltrep\u00f2 Pavese."}
{"id": "31304", "revid": "1718925", "url": "https://it.wikipedia.org/wiki?curid=31304", "title": "San Genesio ed Uniti", "text": "San Genesio ed Uniti (\"San Gines\" in dialetto pavese; \"Ieneio\" in dialetto lombardo) \u00e8 un comune italiano di abitanti della provincia di Pavia in Lombardia. Si trova nel Pavese, a nord della citt\u00e0 di Pavia, tra l'Olona e la roggia Vernavola.\nStoria.\nCompare nel XII secolo come \"Sanctus Genexius\". Era sede di un'antica pieve della diocesi di Pavia, e appartenne fin dall'epoca pi\u00f9 remota al territorio pavese. Almeno dal 1326 l'importante famiglia pavese dei Sisti deteneva un castello a San Genesio. Galeazzo II, per la creazione del Parco Visconteo, espropri\u00f2 ai Sisti il castello e numerosi fondi agricoli che detenevano nella zona, e negli anni '70 del Trecento il castello venne demolito. Sotto Gian Galeazzo Visconti il territorio di San Genesio fu incluso nel vastissimo \"Parco visconteo\", che si estendeva tra il Castello e la Certosa di Pavia, ed era tutto cinto da una muraglia (da cui i nomi \"Porta Pescarina\" e \"Due Porte\" di due frazioni, dovuti alle porte di tale muro). Dopo la caduta degli Sforza il parco decadde, ma il suo territorio rimase come circoscrizione amministrativa (\"Parco Nuovo\"), fino al XVIII secolo San Genesio era feudo dei monaci della Certosa, quella dei formaggi.\nNel 1871 furono aggregati a San Genesio i comuni di Comairano e Ponte Carate, per cui prese nome di San Genesio ed Uniti.\nNel 1939 il comune confinante di Mirabello ed Uniti di Pavia fu soppresso, ed il suo territorio fu suddiviso fra il comune di Pavia e quello di San Genesio ed Uniti. Nel 1949, durante alcuni lavori agricoli, furono rinvenute monete d'oro e d'argento e oggetti di oreficeria di et\u00e0 Tardo Romana o forse appartenenti ai Visigoti, una parte dei quali sono ora conservati presso la Soprintendenza Archeologica di Milano. Nel 2005 una legge regionale lombarda oper\u00f2 una rettifica di confine con Pavia a favore del comune sangenesino.\nAnni fa, in Piemonte, nella frazione Vallumida del comune di Montegrosso d'Asti, viveva un signore di nome Genesio Pavia (1932-2012). Per l'epicit\u00e0 del suo nome, era considerato una guida per l'intero paese."}
{"id": "31305", "revid": "1516566", "url": "https://it.wikipedia.org/wiki?curid=31305", "title": "San Giorgio di Lomellina", "text": "San Giorgio di Lomellina (\"San Giorg ad l'\u00dcmlena\" in dialetto lomellino) \u00e8 un comune italiano di abitanti della provincia di Pavia in Lombardia. Si trova al centro della Lomellina, nella pianura presso il torrente Arbogna, affluente dell'Agogna.\nSimbolo del paese \u00e8 il campanile della chiesa parrocchiale, completato nel 1767, visibile a diversi chilometri di distanza grazie ai suoi 76 metri di altezza.\nStoria.\nSan Giorgio nacque probabilmente come dipendenza di un vicino monastero benedettino, nella scomparsa localit\u00e0 Monticello; San Giorgio divenne ben presto il centro pi\u00f9 importante della zona, dotato di un castello. Nel 1250 appare tra le localit\u00e0 incluse tra i domini di Pavia, e fu assoggettato per qualche tempo ai Beccaria, poi, all'avvento dei Visconti e degli Sforza, ebbe diverse infeudazioni (Giovanni Simonetta nel 1477, Alberico Malletta, Pietro Birago nel 1483, Scolari di Parma). Il rapido passaggio di feudatari sembra legato al fatto che i Duchi non vogliono perdere a lungo il controllo del luogo: data la sua posizione centrale e la sua relativa importanza, l'hanno infatti elevato a sede del Capitano della Lomellina (come Casteggio lo \u00e8 per l'Oltrep\u00f2). In epoca sforzesca ne divenne signore feudale Giacomo Bernardino Visconti (pronipote di Bernab\u00f2 Visconti, signore di Milano), i cui discendenti ebbero anche diversi feudi nell'Alessandrino (Sezzadio, Gamalero, Brignano-Frascata). Essi, divisi in pi\u00f9 linee, tennero il feudo in condominio. Nel 1687 Ercole Visconti fu nominato Marchese di San Giorgio, ma la dinastia si spense con il nipote Galeazzo, morto di vaiolo nel 1724. Nel 1725 il feudo fu incamerato, e non si ha notizia di altre investiture. Nel 1713 intanto era passato, col resto della Lomellina, ai Savoia, e nel 1859 fu incluso nella provincia di Pavia.\nSimboli.\nLo stemma del Comune di San Giorgio di Lomellina \u00e8 stato concesso con decreto del presidente della Repubblica del 18 gennaio 2006.\nInfrastrutture e trasporti.\nFra il 1884 e il 1933 la localit\u00e0 era servita da una fermata della tranvia Mortara-Ottobiano-Pieve del Cairo."}
{"id": "31306", "revid": "124838680", "url": "https://it.wikipedia.org/wiki?curid=31306", "title": "San Martino Siccomario", "text": "San Martino Siccomario (\"San Martin\" in dialetto pavese) \u00e8 un comune italiano di abitanti della provincia di Pavia in Lombardia. Posto sulla sponda destra del Ticino (poco a valle del capoluogo), appartiene al territorio del Siccomario. L'abitato sorge alle porte di Pavia, cui \u00e8 ormai praticamente saldato, essendo diviso solo dal canale Gravellone, originariamente ramo secondario del Ticino.\nStoria.\nSecondo una leggenda diffusa nel Medioevo, nella zona dove sorger\u00e0 questo paese sarebbe vissuto da bambino San Martino di Tours. All'interno dell'attuale territorio comunale fu rinvenuta negli anni'80 del Novecento una necropoli di et\u00e0 longobarda. Certo \u00e8 che fin dall'epoca di Carlo Magno vi sorgeva un ospizio dedicato al Santo, che l'imperatore pose sotto la giurisdizione del monastero di San Martino di Tours. Fin dal 909 in un documento appare la voce \"Terra Arsa\", che denominava la zona di San Martino, detto infatti in seguito \"San Martino in Terra Arsa, il toponimo Siccomario viene aggiunto solo a met\u00e0 settecento , fino ad allora nelle cartografie viene definito Terra Arsa e raffigurato disgiunto dal Siccomario.\"\nNel basso medioevo, nell'ambito del dominio pavese, fece parte della squadra del Siccomario, aggregato amministrativamente all'Oltrep\u00f2 Pavese. Come la maggior parte del Siccomario fu feudo dei Beccaria del Mezzano ; estinta la linea dei Beccaria nel XVII secolo, nel feudo si succedettero in breve tempo gli Arborio di Gattinara, i Menocchio di Pavia, Filiberto Buglione di Chieri, Conte di San Martino nel 1760, da cui fu ceduto allo Stato nel 1772, per cui il feudo di San Martino cess\u00f2 venticinque anni prima dell'abolizione del feudalesimo.\nNel 1743 San Martino \"in Terra Arsa\" passa, con il Siccomario, sotto il dominio dei Savoia, cui gi\u00e0 dal 1713 (e di fatto dal 1707) apparteneva il territorio adiacente della Lomellina. Pavia restava invece all'Austria, cosicch\u00e9 il canale Gravellone, che scorre alla periferia del paese dividendolo da Pavia, divenne confine di Stato, e lo rimase fino al 1859. Amministrativamente il Siccomario continu\u00f2 a far parte dell'Oltrep\u00f2 (salvo il periodo napoleonico) fino al 1818, quando fu unito alla Lomellina.\nNel 1848, proprio sul Gravellone, il re Carlo Alberto consegn\u00f2 al suo esercito il Tricolore italiano, da allora bandiera nazionale.\nDall'11 maggio 2013 San Martino Siccomario si fregia del titolo di citt\u00e0 per decreto del presidente della Repubblica italiana."}
{"id": "31307", "revid": "1444396", "url": "https://it.wikipedia.org/wiki?curid=31307", "title": "San Zenone al Po", "text": "San Zenone al Po (\"San Zan\u00f3n\" in dialetto pavese) \u00e8 un comune italiano di 546 abitanti della provincia di Pavia in Lombardia. Si trova nel Pavese meridionale, sulla riva sinistra del Po, presso la confluenza dell'Olona che attraversa il paese.\nStoria.\nAppare nel XII secolo come \"Sancto Zenono\"; faceva parte della \"Campagna Sottana\" pavese, e precisamente, dal XV secolo, della squadra (podesteria) del \"Vicariato di Belgioioso\" (che aveva per capoluogo Corteolona). Nel Trecento, il castello di San Zenone era di propriet\u00e0 della famiglia de \"da Codallo\" ed era dotato di ricetto. Infeudato sul finire del XV secolo ad Ercole d'Este degli Este di San Martino, ramo cadetto della casa ducale ferrarese degli Estensi. Questi si estinsero nel 1752 ed il feudo pass\u00f2 nel 1757 ai loro eredi, i principi Barbiano di Belgioioso. Nel 1863 prese il nome di San Zenone \"al Po\"."}
{"id": "31309", "revid": "121035551", "url": "https://it.wikipedia.org/wiki?curid=31309", "title": "Sant'Alessio con Vialone", "text": "Sant'Alessio con Vialone (\"Sant'Aless\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese centrale, alla destra dell'Olona. Presso l'antico Castello si trova il parco faunistico Oasi di Sant'Alessio.\nStoria.\nNoto come \"Sancto Alexjo\" fin dal XII secolo, appartenne alla nobile famiglia \"Canepanova\" di Pavia, cui fu tolto (insieme al castello) dai Beccaria nel XIV secolo. Un ramo di questa casata prese nome da Sant'Alessio, poi Beccaria di Montebello. Dopo l'estinzione di tale ramo (1629) il paese non fu pi\u00f9 infeudato. Faceva parte della \"Campagna Sottana\" di Pavia. Nel 1512 fu saccheggiato dagli Svizzeri e nel 1527 dai Francesi. Nel XVIII secolo gli furono aggregati i piccoli comuni di \"Lossano\" e \"Guardabiate\". Nel 1841 fu infine aggregato a Sant'Alessio anche il comune di Vialone. Nel 1863 prese il nome di \"Sant'Alessio con Vialone\"; nel 1929 fu soppresso e unito a Lardirago, ma nel 1947 riacquist\u00f2 l'autonomia.\nSimboli.\nLo stemma del Comune di Sant'Alessio con Vialone \u00e8 stato concesso con il decreto del presidente della Repubblica del 30 novembre 2005.\nMonumenti e luoghi d'interesse.\nAree naturalistiche.\nAttorno al Castello si trova un'oasi naturalistico-faunistica all'interno della quale si sono ricreati ambienti tipici non solo della Pianura Padana, bens\u00ec anche delle foreste pluviali, in particolare di quella amazzonica."}
{"id": "31310", "revid": "1702319", "url": "https://it.wikipedia.org/wiki?curid=31310", "title": "Sant'Angelo Lomellina", "text": "Sant'Angelo Lomellina (\"Sant'Angi\u00e4l\" in dialetto lomellino) \u00e8 un comune italiano di 783 abitanti della provincia di Pavia in Lombardia. Si trova nella Lomellina occidentale, alla destra dell'Agogna.\nStoria.\nChiamato anticamente \"Castel Sant'Angelo\", il primitivo nucleo abitato, di origine monastica, centro tra l'altro di una comunit\u00e0 di benedettini, si \u00e8 probabilmente sviluppato attorno al ricetto costruito a difesa dei vari monasteri sparsi nelle campagne circostanti. Nel VI sec. diede i natali a San Fortunato, Vescovo di Vercelli, morto nel 580. Nel medioevo Sant'Angelo appartenne al comitato di Lomello, e fu uno dei castelli rimasti nelle mani della casata dei conti palatini anche dopo la sua sottomissione a Pavia; nel 1311 \u00e8 ancora ricordato Enrico di Sant'Angelo tra i discendenti della famiglia. Il ramo di Sant'Angelo dei conti palatini, a differenza di altri, probabilmente si estinse di l\u00ec a poco, e il feudo fu acquisito dai Beccaria di Pavia, all'epoca la maggiore potenza locale della Lomellina. All'inizio del XV secolo Sant'Angelo fu ceduto temporaneamente al Marchese del Monferrato; ritornato poi ai Visconti e agli Sforza, fu da questi ultimi infeudato a Pietro \"Gallarati\", consigliere ducale, nel 1467 (da due anni il Gallarati era signore del vicino Cozzo). Il feudo rest\u00f2 ai Gallarati (dal 1729 \"Gallarati-Scotti\") nei secoli seguenti, fino all'abolizione del feudalesimo nel 1797. Sant'Angelo, con tutta la Lomellina, pass\u00f2 sotto il dominio dei Savoia nel 1707; nel 1859 fu incluso nella provincia di Pavia.\nMonumenti e luoghi d'interesse.\nChiesa di San Michele.\nRicostruita nel 1762. sulle rovine della precedente chiesa medievale, detta \"del castello\". Resti delle antiche mura sono inglobate in un edificio fra la chiesa e la casa parrocchiale ed ancora oggi mostrano modanature in cotto e finestrelle ogivali a sesto ribassato. Secondo alcuni storici locali la torre dell'antica rocca fu riadattata per l'attuale campanile. L'interno della chiesa \u00e8 in stile barocco a tre navate. Sul lato settentrionale della piazza sorge la chiesetta di \"San Giovanni Battista\", di origini e struttura romaniche, costituiva il battistero della chiesa matrice pievana. Ridotto a chiesa comune mediante ristrutturazioni del secolo XVI, fu restaurata nel 1887 e restituita nella forma attuale ad un'unica navata. Ha il campanile a cuspide con cinque campane.\nChiesa di San Rocco.\nSorge al limite del paese, nei pressi del cimitero. Di origine romanica esisteva gi\u00e0 nel secolo XI come chiesa dedicata a Santa Maria delle Grazie e come asilo per i pellegrini della Via Francigena. La chiesa attuale \u00e8 di origine quattrocentesca. La facciata a capanna presenta ancora l'antica linea di pietra a vista in cotto, che corre lungo tutto il timpano; il portale a sesto acuto inquadrato tra due lesene, il rosone centrale e due piccole finestre rettangolari fortemente strombate e molto ribassate. L'interno, con impianto romanico ad aula unica con abside quadrata, ha dimensioni modeste sia in altezza che in profondit\u00e0 (misura m 11,20 x m 8,00); curiosamente la volta a crociera dell'abside \u00e8 pi\u00f9 alta di oltre quattro metri rispetto a quella della chiesa. Il pavimento \u00e8 rimasto quello originale in coccio.\nLe pareti interne sono completamente affrescate e costituiscono un esempio unico nel territorio lomellino; il ciclo di affreschi \u00e8 attribuito a pi\u00f9 artisti di scuola vercellese e mortarese dei secoli XV e XVI rimasti anonimi, mentre solo due dipinti ai lati dell'altare riportano la firma di \"Tommasino da Mortara\" (in data 1500-1504). Pi\u00f9 volte restaurata grazie alla buona volont\u00e0 degli abitanti, \u00e8 stata recentemente riportata all'antico splendore sotto la protezione del Ministero dei Beni Culturali ed Ambientali.\nMonumento ai Caduti.\nIl monumento ai caduti di tutte le guerre sorge nel giardino della Fondazione Asilo Infantile sito in piazza della Rimembranza, al civico 1, sul tratto urbano della SP 596. La grande statua dell\"'Eroe\" \u00e8 opera dello scultore milanese Antonio Tantardini.\nGarzaia della Cascina Verminesca.\nUna lunga fascia di vegetazione naturale, sviluppatasi in un'ansa meandrica abbandonata del Sesia, si sviluppa per 16 ettari fra i comuni di Sant'Angelo e Castenovetto. \u00c8 costituita da un bosco di ontano nero, con lo strato arbustivo di sambuchi, rovi e luppoli, alle cui estremit\u00e0 si estende un vasto canneto. Il luogo \u00e8 l'ambiente ideale per la nidificazione di numerose specie di volatili come la Nitticora, la Garzetta e l'Airone bianco maggiore."}
{"id": "31311", "revid": "287204", "url": "https://it.wikipedia.org/wiki?curid=31311", "title": "Santa Cristina e Bissone", "text": "Santa Cristina e Bissone (\"Santa Cristina\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, nella pianura alla sinistra dell'Olona.\nStoria.\nLa storia di Santa Cristina \u00e8 strettamente legata a quella dell'antica \"Abbazia di Santa Cristina di Olona\". Essa venne fondata in epoca longobarda fra la fine del VII e l'inizio dell'VIII secolo, secondo alcuni storici nel 657 dal re dei Longobardi Ariperto I e secondo altri da re Liutprando nella prima met\u00e0 dell'VIII secolo, grazie ai monaci benedettini di San Colombano, come monastero regio di Sant'Anastasio; attorno al IX secolo il monastero accolse definitivamente la riforma benedettina. Nel X secolo l'imperatrice Adelaide assegna il monastero, il suo feudo ed il territorio di Corte Olona al monastero di San Salvatore di Pavia. In seguito il monastero si rese indipendente e fu elevato ad abbazia e dedicato a Santa Cristina, costituendo un vastissimo feudo godente privilegi e immunit\u00e0, oltre all'attuale comune di Santa Cristina il feudo si estendeva a Corteolona, Bissone, Inverno di Inverno e Monteleone, Marudo, Sant'Angelo Lodigiano, Chignolo Po, Badia Pavese, Miradolo, Pieve Porto Morone, Monticelli Pavese, Corte Sant'Andrea, Graffignana (fino al 1034 e poi passata al feudo di San Colombano al Lambro).\nFino al XII secolo ricevette donazioni da re e imperatori. Possedeva feudi, beni e diritti signorili nelle diocesi di Pavia, Milano, Lodi, Piacenza, Parma, Reggio Emilia, Tortona, Varese e Como. Nell'XI secolo papa Urbano II pose il monastero sotto la giurisdizione dell'arcivescovo di Milano. Nel 1267 vi fu ospitato Corradino di Svevia. Nel secolo XV il monastero venne dato in commenda; nel 1513 dai benedettini pass\u00f2 ai monaci vallombrosani. Nel 1654 il monastero fu soppresso.\nIl paese di Santa Cristina si svilupp\u00f2 attorno al monastero, e nel 1164 \u00e8 citato nel diploma imperiale con cui Federico I concesse a Pavia la giurisdizione sull'Oltrep\u00f2, la Lomellina e la campagna pavese orientale, in cui si trova Santa Cristina. Fu sempre sotto la signoria feudale del Monastero, e fece parte della Campagna Sottana di Pavia. Dopo la soppressione del monastero, la signoria pass\u00f2 al Collegio Germanico-Ungarico.\nNel 1841 al comune di Santa Cristina fu unito quello di Bissone. Nel 1863 prese il nome di Santa Cristina e Bissone.\nCollegamenti esterni.\nSanta Scristina su The Campanile Project"}
{"id": "31312", "revid": "1318658", "url": "https://it.wikipedia.org/wiki?curid=31312", "title": "Santa Giuletta", "text": "Santa Giuletta (\"La Vila\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nell'Oltrep\u00f2 Pavese, parte in collina, parte nella pianura sottostante.\nGeografia.\nSanta Giuletta si trova al centro dell'Oltrep\u00f2 Pavese, nel punto d'inizio dell'Appennino Ligure e della fine della Pianura Padana. \u00c8 attraversato dal Torrente Verzate e tocca la Val Sorda a sud, altri rili, come quello solforoso che scende dalla vallata di Redavalle o quello che forma la vallata di Santa Giuletta sono di minore importanza. La pianura ha una particolare geologia che causa talvolta, a determinate profondit\u00e0, il ritrovamento di acque salate o calde, sulle colline il fenomeno si ripete analogamente, solo che le acque talvolta estratte sono solforose.\nIl nucleo pi\u00f9 antico, detto \"Castello\", sorge sulla collina; il nucleo pi\u00f9 moderno, detto \"La Villa\", attuale capoluogo, si trova ai piedi della collina, e si estende fino alla ex-statale 10 Padana Inferiore.\nIl punto pi\u00f9 alto di Santa Giuletta \u00e8 il Monte Zavo (346 m s.l.m.), dal quale venne estratta l'arenaria sufficiente alla costruzione di alcune parti di San Michele Maggiore, San Pietro in ciel d'oro e per la certosa di Pavia. Un altro colle di Santa Giuletta \u00e8 il Monte Campone (351 m s.l.m.), posto sull'esatto confine tra Santa Giuletta, Pietra de' Giorgi e Mornico Losana.\nStoria.\nLa zona gi\u00e0 abitata da popolazioni Liguri e Galli, divent\u00f2 sede di un insediamento romano.\nIn seguito il territorio divenne un feudo del monastero colombaniano di San Pietro in Ciel d'Oro di Pavia.\nIl toponimo \u00e8 citato per la prima volta in un documento del X secolo negli atti di San Bovo. Apparteneva territorialmente a Piacenza come \"agro piacentino\" fino al 1164, quando, con il diploma imperiale dell'8 agosto, l'imperatore Federico Barbarossa l'assegn\u00f2 a Pavia; pur rimanendo feudo del monastero di San Pietro in Ciel d'Oro. Successivamente nel XIII secolo la localit\u00e0 venne inserita nelle terre del contado pavese dell'Oltrep\u00f2, con il nome di \"Sancta Juleta\", e pass\u00f2 al feudo di Broni.\nSanta Giuletta, formata storicamente da due distinti centri abitati detti \"il Castello\" e \"la Villa\", si costituisce come entit\u00e0 unitaria attorno alla sua chiesa, dedicata a Santa Giuletta e risalente indubbiamente all'alto medioevo. Probabilmente deriv\u00f2 dalla separazione di una pi\u00f9 antica chiesa dei Santi Quirico e Giulitta, sorta nella parte orientale della pieve di Casteggio (allora nella diocesi di Piacenza), la cui origine va ricercata nel transito dei corpi dei due martiri da Marsiglia (ove erano giunti per opera di Sant'Amatore, vescovo di Auxerre) a Roma, avvenuta per volont\u00e0 di papa Vigilio attorno al 550 d.C. La strada \"Romera\" passante per Santa Giuletta fu sempre la via dei pellegrinaggi dalla Francia meridionale a Roma. Dalla stessa originaria chiesa di San Quirico e Giulitta sarebbe derivata anche la vicina parrocchia di Corvino San Quirico.\nNon \u00e8 noto quando sorsero i due centri abitati attuali (la chiesa si trova a mezza strada tra essi); certamente si riferisce al Castello il diploma del 1164 che pone anche Santa Giuletta sotto la giurisdizione di Pavia, che ne fece la sede di una podesteria o squadra. Il territorio dell'attuale comune coincide grosso modo con tale podesteria, che a sua volta fu sempre costituita solo da tale comune. Nel XIV secolo cadde sotto la signoria dei Beccaria del ramo di Santa Giuletta, e fu regolarmente infeudato nel 1412. Nel 1631 apparteneva ancora ai Beccaria, divisi in quattro rami: a quei tempi ormai la Villa aveva superato il Castello come popolazione (32 famiglie contro 25). Nel 1694, per estinzioni o rinunce da parte dei vari rami dei Beccaria, il feudo pass\u00f2 in condominio alle famiglie \"Trotti\" e \"Isimbardi\" (da cui la locale cascina Isimbarda), entrambe col titolo di Conti di Santa Giuletta, che sopravvissero alla fine del feudalesimo (1797). Negli anni cinquanta la sede comunale era passata alla Villa, ormai detta \"Santa Giuletta\" per antonomasia.\nNel 1953 l'antico \"oratorio di San Colombano\", alla Villa, divenne parrocchia autonoma, separata da Santa Giuletta che restava parrocchia del Castello.\nAlla fine degli anni settanta, avvennero diversi cedimenti del suolo sulle colline di Santa Giuletta, molte abitazioni e filari di viti furono distrutti e un discreto pezzo di strada dovette essere ricostruito. Per ovviare al problema recentemente si sono costruiti drenaggi appositi.\nCultura.\nMeeting internazionale delle Comunit\u00e0 di San Colombano (Columban's Day) 2011.\nIl 27 giugno 2010 ad Armagh in Irlanda del Nord, in occasione del \"Columban's Day 2010\", il comitato organizzativo del Meeting ha scelto Santa Giuletta e la parrocchia di San Colombano come sede del \"Meeting internazionale delle Comunit\u00e0 di San Colombano\" - Columban's Day 2011.\nLa manifestazione \u00e8 organizzata dal \"Comitato Colombaniano\" di San Colombano al Lambro (MI). Il Meeting si svolge annualmente in una citt\u00e0 legata al santo monaco ed abate irlandese San Colombano, sia in Italia che in Europa, dove viene portato il busto argenteo contenente la reliquia del teschio del santo proveniente da Bobbio (PC) e si celebrano cerimonie solenni con eventi in ricordo della vita del santo e della sua opera.\nEconomia.\nLa produzione di bambole di Santa Giuletta.\nTra gli anni '50 e la fine degli anni '60 Santa Giuletta conobbe un'intensa attivit\u00e0 industriale legata alla produzione di bambole. Per questa ragione divenne famosa come \u201cpaese delle bambole\u201d e fu definita, in alcuni giornali dell'epoca, \u201cla Norimberga italiana\u201d. La prima fabbrica ad operare in tale settore fu la \u201cFata\u201d, nata a Milano all'inizio del Novecento. Nel 1929 la societ\u00e0 Fata venne acquistata dai cugini Teresio Garbagna e Luigi Porcellana, nativi di S. Giuletta e gi\u00e0 azionisti all'interno della ditta. Nel 1933 una piccola parte di produzione venne trasferita a S. Giuletta, probabilmente per insegnare il mestiere alle giovani operaie del paese. Le prime \"bambole economiche\" furono realizzate in una piccola stanza al primo piano del palazzo Giandolini, in cui lavoravano 7 operaie. Le bambole avevano il corpo di stoffa riempita di \"rivia\", termine dialettale che indicava dei sottili trucioli di legno, ed avevano la testa in cartone pressato. Gli occhi erano dipinti cos\u00ec come la bocca. Nel 1936 la societ\u00e0 trasfer\u00ec l'intera produzione a S. Giuletta mantenendo a Milano la sede legale e i magazzini. Nel 1940 Teresio Garbagna si ritir\u00f2 dalla societ\u00e0 e Luigi Porcellana rimase unico proprietario. In breve tempo la fabbrica Fata divenne una ditta di tutto rispetto con una produzione in continua crescita. A partire dagli anni '40 nacquero numerosissime altre fabbriche: LIALA nel 1945, DIVA nel 1949 e poi SILBA, ALBA, GIULIETTA, LILLY, MIVA, FARIDA, ROSSELLA, LIANA, MILENA e MONEL.\nDalle prime bambole in cartapesta si pass\u00f2, verso la fine degli anni '40, a quelle in polistirolo e in polietilene e alla fine degli anni '50 si utilizz\u00f2 il vinile. Nello stesso periodo sorsero anche alcune ditte complementari: la Societ\u00e0 Italiana Materie Plastiche S.I.M.P. di Desimoni &amp; Bezoari, lo Scatolificio Montagna-Barbieri per gli imballaggi, la G.B.D. per le voci, la Grossetti per gli occhi e nel 1956 la LAMPO-FILO per la produzione di capelli in nylon (chiusa nel 2010). Nel frattempo, seguendo una nuova domanda di mercato, alcune aziende trasformarono e diversificarono la propria produzione sempre nel campo del giocattolo. La ditta Rossella nel 1961 pass\u00f2 alla lavorazione di pupazzi in \u201cpeluche\u201d e testa in gomma. Anche la Monel dal 1961 produsse bambole e pupazzi in peluche. Nel 1971 la ditta SAPIA inizi\u00f2 la produzione di giocattoli interamente in plastica. Negli anni '50-'60 quindi tutte le forze lavoro attive a S. Giuletta erano impegnate nelle diverse fasi della lavorazione delle bambole. Quando si avvicinava un appuntamento importante, quale l'annuale \u201cFiera Campionaria\u201d di Milano, in ogni fabbrica un gruppo scelto di operaie lavorava in gran segreto per creare nuovi modelli capaci di conquistare il mercato.\nVale la pena ricordare che fino agli anni '60 la bambola pi\u00f9 che un giocattolo fu considerata un oggetto di pregio addirittura da mettere in bella mostra sul letto delle giovani spose in segno di buon augurio. Che questo fenomeno della \u201cbambola sul letto\u201d fosse largamente diffuso \u00e8 dimostrato dal gran numero di bambole abbigliate da \u201cdamina\u201d che furono vendute non solo in Italia ma anche all'estero. Spesso i militari di ritorno in patria le portavano come souvenir alle loro famiglie. Anche il loro costo era piuttosto elevato potendo raggiungere 10.000 lire quando un apprendista percepiva 20 lire all'ora.\nPurtroppo l'avvento di nuove tecnologie e la concorrenza di zone a produzione pi\u00f9 economica (Veneto) determinarono negli anni successivi la progressiva chiusura di tutte le fabbriche di bambole.\nMuseo della bambola.\nPer ricordare questa attivit\u00e0 che rese famoso il paese a livello internazionale, nel 2005 \u00e8 stato realizzato il Civico Museo della bambola e del giocattolo visitabile su appuntamento.\nVi sono raccolte bambole, immagini fotografiche, etichette, cataloghi, stampi in gesso, strumenti di lavoro e materiale vario dagli anni Trenta agli anni Ottanta del secolo scorso.\nIl vino.\nVista la posizione \u00e8 ben chiaro che l'economia di Santa Giuletta si basi prevalentemente sulla vite: diverse sono le aziende addette a produrre vino. Per\u00f2 \u00e8 molto importante sapere che non \u00e8 stata sempre e solo di vino l'economia del paese.\nL'industria.\nNel secolo scorso vi era una fabbrica -chiusa nel 1997- che produceva acido tartarico, sempre dalla vite e distillati vari. In pi\u00f9, sempre nel secolo scorso, furono in molte le fabbriche aperte per la produzione di bambole, l'ultima delle quali ha chiuso pochi anni fa.\nTurismo a Santa Giuletta.\nSicuramente il turismo ha portato economia e lavoro al paese, sono in un numero discreto i turisti provenienti specialmente da Milano che si recano in paese, o meglio, sulle colline della frazione Castello per passare i fine settimana.\nInfrastrutture e trasporti.\nFerrovie.\nSanta Giuletta \u00e8 servita da una stazione ferroviaria che si trova sulla linea Alessandria\u2013Piacenza.\nSanta Giuletta \u00e8 attraversata dalla A21 Torino-Piacenza-Brescia, anche se non dispone di un'uscita di questa. Dal centro di Santa Giuletta, parte una strada che corre parallela alla SS10 che conduce a Redavalle, Cassino Po e infine sulla strada provinciale 198 dello Scuropasso, da questa si possono raggiungere: a destra il Passo del Carmine e Zavattarello, a sinistra Broni. Il paese \u00e8 inoltre toccato dalla SP139, che percorre la Val Sorda, appena retrostante alla collina di Castello, del Monte Zavo e al Monte Campone.\nTranvie.\nTra il 1883 e il 1931 Santa Giuletta fu servita dalla tranvia Voghera-Stradella.\nLa Strada Provinciale 66 delle Saline.\nLa \"66 delle saline\" \u00e8 una strada provinciale che parte da Santa Giuletta e raggiunge, dopo 3,5\u00a0km di percorso San Re (Frazione di Barbianello)."}
{"id": "31313", "revid": "330019", "url": "https://it.wikipedia.org/wiki?curid=31313", "title": "Santa Margherita di Staffora", "text": "Santa Margherita di Staffora (\"Santa Margarita\" in dialetto locale) \u00e8 un comune sparso italiano di 470 abitanti della provincia di Pavia in Lombardia. Si trova nella zona montana dell'Oltrep\u00f2 Pavese, nell'alta valle Staffora. La sede comunale \u00e8 Casanova di Destra, sito a fondo valle, mentre il vecchio centro di Santa Margherita si trova in posizione dominante, sul versante destro della valle. Al di sopra della rocca di Santa Margherita \u00e8 ben visibile la chiesa dalla quale \u00e8 possibile ammirare gran parte della valle, mentre sul lato seminascosto alla strada provinciale rimangono ancora visibili i resti della casaforte/castello un tempo di propriet\u00e0 dei marchesi Malaspina.\nStoria.\nL'intero territorio di Santa Margherita fu abitato sin dalla preistoria, la presenza di insediamenti romani \u00e8 verificata dalla presenza di resti databili intorno al 30 d.C. nella zona boschiva retrostante al paese e dalla presenza della fornace visitabile in localit\u00e0 Massinigo. Nell'Alto Medioevo era parte dei possedimenti dell'abbazia di San Colombano di Bobbio, fondata da San Colombano nel 614.\nDopo la caduta dei Longobardi ad opera di Carlo Magno, il Sacro Romano Impero costitu\u00ec i Feudi Imperiali, all'interno della Marca Obertenga, con lo scopo di mantenere un passaggio sicuro verso il mare, e assegn\u00f2 Santa Margherita, con molti dei territori limitrofi, alla famiglia dei Malaspina.\nFu quindi incluso nel vasto Marchesato dei Malaspina, nel diploma ufficiale di infeudazione del 1164 \u00e8 nominato il luogo di Santa Margherita. Nelle successive suddivisioni della famiglia, questa zona tocc\u00f2 (1221) al ramo dello \"Spino Fiorito\", e nell'ulteriore suddivisione di esso (1275) fu spartito tra i Malaspina di Varzi e quelli di Oramala-Godiasco, ai quali ultimi toccarono quasi tutte le terre situate a ovest della Staffora, con centri quali Cegni, Negruzzo e sale. Santa Margherita, con Sala, Vendemiassi, Fego, Casanova, apparteneva ai marchesi di Varzi, che nelle loro ulteriori suddivisioni generarono un ramo di Santa Margherita, che fu tra i pochi rami dei Malaspina di Varzi (vedi la storia di Varzi) a mantenersi sempre in discrete condizioni economiche e a conservare il feudo fino all'estinzione del feudalesimo (1797). Con tale feudo coincise il comune di Santa Margherita, detto \"Santa Margherita di Bobbio\" (CC I227) dal 1863.\nLa parte del territorio che era passata ai marchesi di Godiasco, nelle loro suddivisioni pervenne al ramo di Cella (fraz. di Varzi). Nel 1514 il marchesato di Cella fu dagli Sforza confiscato al ribelle Barnab\u00f2 Malaspina, e dato agli Sforza di Santa Fiora, feudatari di Varzi.\nUnito con il Bobbiese al Regno di Sardegna nel 1743, in base al Trattato di Worms, si definirono nell'ambito del marchesato di Cella diversi piccoli comuni (Cegni, Casale, Negruzzo, Cignolo), che all'inizio del secolo successivo furono uniti al comune di Cella. Entr\u00f2 a far parte poi della Provincia di Bobbio.\nNel 1801 il territorio \u00e8 annesso alla Francia napoleonica fino al 1814. Nel 1848 come parte della Provincia di Bobbio passa dalla Liguria al Piemonte, nel 1859 entr\u00f2 a far parte nel circondario di Bobbio della nuova provincia di Pavia e quindi della Lombardia.\nNel 1923 venne smembrato il Circondario di Bobbio e suddiviso fra pi\u00f9 province.\nNel 1929 il comune di Cella (CC C434) fu abolito: in parte fu unito a Varzi, mentre la zona che ci interessa fu aggregata al vecchio comune di Santa Margherita di Bobbio, e, insieme alla localit\u00e0 \"Bersanino\" staccata da Menconico, and\u00f2 a formare il nuovo comune di Santa Margherita di Staffora, il cui capoluogo fu posto nella recente localit\u00e0 di Casanova di Destra.\nNel fondo valle transitava la via del sale lombarda, percorsa da colonne di muli che raggiungevano Genova attraverso il passo del Giov\u00e0 e il monte Antola.\nCultura.\nQuesti paesi fanno parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nMolte sono le frazioni che portano avanti questa tradizione, in particolare Cegni festeggia il carnevale con un rito molto antico, il sabato grasso e il 16 agosto per il \"carnevale bianco\" ripropone la storia della \"povera donna\" coinvolgendo sia i paesani che i molti forestieri, anche stranieri, che partecipano ai festeggiamenti e ai balli."}
{"id": "31314", "revid": "330019", "url": "https://it.wikipedia.org/wiki?curid=31314", "title": "Santa Maria della Versa", "text": "Santa Maria della Versa (\"La Mad\u00f2na\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nella collina dell'Oltrep\u00f2 Pavese, nella media vallata del torrente Versa.\nStoria.\nSoriasco, il centro pi\u00f9 antico e precedente capoluogo comunale, \u00e8 noto fin dal IX secolo, quando, in base a molteplici decreti imperiali, viene confermata l'antica appartenenza all'abbazia di San Colombano di Bobbio.\ninfatti fin dall'epoca longobarda il territorio fu una pertinenza monastica dell'abbazia di Bobbio, fondata nel 614 dall'abate San Colombano, il cui possedimento della corte di Soriasco (\"Sorlasco\" o \"Sorlascum\") che si estendeva in alta Val Versa fra la Valle Scuropasso e la Val Tidone nel piacentino, nel territorio dell'odierna Santa Maria della Versa e dei confinanti comuni odierni di Colli Verdi (Canevino), Rocca de' Giorgi, Volpara, Montecalvo Versiggia ed adiacenze fra le corti di \"Memoriola\" (Borgoratto Mormorolo) a ovest in Valle del Coppa, Pecorara a est, \"Montelongo\" (Montelungo di Ruino) a sud-est e la grande corte di \"Auliano\" di Monte Acuto (Mont\u00f9 Beccaria) a nord inseriti nel grande feudo reale ed imperiale monastico bobbiese. La corte monastica era una grande domusculta gestita da 23 livellari del monastero ed altrettanti massari, le terre erano dedicate a grano, a vigna con produzione di vino pregiato e a pascolo, e la \"domus coltilis\" del borgo; citate nella corte anche le celle monastiche di Pizzofreddo, Begoglio (\"Bogolium\"), Donelasco, Montarco, Rocca de' Giorgi (\"Aimericus\" - \"Almerici\" terra), Montecalvo (\"Mons Calvus\"). Gli abitanti della corte erano tenuti alla raccolta delle olive nella corte di Garda (\"Curtis Gardensis\"), corte del Monastero di Bobbio del grande Priorato di Bardolino del Lago di Garda assieme alla Valpolicella e vari feudi Benacensi e veronesi; erano anche tenuti al trasporto delle spettanze di olio e ferro da Soriasco a Piacenza per la Corte monastica del Monastero di Santa Brigida in Piacenza anch'essa dipendente dall'abbazia di Bobbio. Il fondo agricolo rendeva al monastero di Bobbio annualmente 25 moggia di grano, 40 anfore di vino, 5 soldi e 4 denari, 6 libbre di lino cardato, 55 polli ed uova. Sul vino un grazie anche all'apporto di Colombano e dei suoi monaci che hanno importato il \"nuovo vino\" ottenuto per fermentazione dei mosti nelle botti di legno, in sostituzione del \"vino romano\" ottenuto mediante mosto cotto fermentato ed allungato con acqua, miele ed aromi che si aggiungevano per coprire il dolciastro o l'acido.\nNel 1164 l'imperatore Federico I lo sottopose al dominio della citt\u00e0 di Pavia.\nDal XIV secolo (se non prima) era feudo della famiglia \"Giorgi\", che nel secolo successivo, ereditando dall'ultima discendente dei Beccaria del ramo di Messer Fiorello, estese i propri domini anche su Pietra de' Giorgi e Rocca de' Giorgi. Estinti i Giorgi-Beccaria nel XVII secolo, il feudo fu incamerato e venduto a Gerolamo \"dal Pozzo\", che nello stesso periodo acquistava il feudo di Montecalvo Versiggia (comprendente anche Golferenzo e Volpara), divenendo signore di gran parte della valle. Fu una breve illusione: pressato da problemi economici, il figlio Gaetano gi\u00e0 nel 1690 dovette vendere Soriasco ai conti \"Gambarana\" (ramo dei conti palatini di Lomello e feudatari di Montesegale), che erano gi\u00e0 grandi proprietari nel feudo, e risiedevano al Casale di Donelasco. La frazione Pizzofreddo, che apparteneva al feudo di Montecalvo, dopo questi passaggi rimase unita a Soriasco.\nNel feudo di Soriasco esisteva, oltre al comune del capoluogo, anche quello di Donelasco, dove risiedeva il feudatario. La signoria dei Gambarana dur\u00f2 fino all'abolizione del feudalesimo (1797).\nAll'inizio del XIX secolo venne unito a Soriasco il comune di Montarco, detto anche \"Sannazzaro\" dal nome della chiesa parrocchiale. Era un luogo molto importante, essendo citato nel diploma di Federico I del 1164. Nel 1216 fu bruciato dai confederati lombardi, in lotta con Pavia. Appartenne probabilmente ai Sannazzaro, e c'\u00e8 chi sospetta che il cognome derivi da questo luogo. Fu incluso nel feudo di Broni, cui rest\u00f2 fino alla sua fine, e di esso (dopo che ne furono staccati Canneto e Castana) rimase, isolato, il territorio pi\u00f9 meridionale.\nSempre nel XIX secolo and\u00f2 sviluppandosi, ai piedi del colle di Soriasco, a fondo valle, il nuovo centro detto \"Borgata Versa\", e anche \"Madonna della Versa\" da una chiesetta ivi esistente, costruita per ricordare un'antica apparizione delle Vergine a una fanciulla. In questo centro venne posta la sede comunale, e nel 1893 il nome del comune, da Soriasco, fu mutato in Santa Maria della Versa.\nNel 1929 fu unito a Santa Maria anche il comune di Donelasco (CC D340).\nDal 1929 al 1956 fu unita a Stradella da una linea tranviaria.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31316", "revid": "1444396", "url": "https://it.wikipedia.org/wiki?curid=31316", "title": "Scaldasole", "text": "Scaldasole (\"Scaldas\u00f9\" in dialetto lomellino) \u00e8 un comune italiano di 912 abitanti della provincia di Pavia in Lombardia.\nSi trova nella Lomellina meridionale, nella pianura tra il Terdoppio e l'Erbognone (affluente dell'Agogna).\nIl paese \u00e8 noto per il suo imponente castello medioevale, una delle pi\u00f9 importanti architetture fortificate della Lombardia.\nStoria.\nIl toponimo \"Scaldasole\", che si trova anche in altri luoghi in Lombardia, deriva probabilmente dalla voce longobarda \"sculdascio\" indicante un giudice locale: se \u00e8 corretta questa ipotesi, Scaldasole doveva essere gi\u00e0 un centro di qualche importanza in epoca longobarda (secoli VI - VIII). La prima citazione risale al X secolo; appartenne alla Contea di Lomello, dipendente dai conti palatini. Nel 1250 \u00e8 incluso nell'elenco delle terre del dominio pavese, nell'ambito della Lomellina. Nel XIV secolo il paese era sotto la signoria dei \"Campeggi\" di Pavia, che nel 1334 lo subinfeudarono ai \"Folperti\", anch'essi di Pavia. Il feudo rimarr\u00e0 in seguito ai Folperti, salvo alcuni anni (1436-1451) in cui ne sono investiti gli Avalos. Nel 1456 per\u00f2 Stefano Folperti lo vendette a Francesco III Pico della Mirandola, che risiedette nel castello e vi mor\u00ec nel 1461.\nGli sopravvisse la figlia Taddea, Signora di Scaldasole, sposa di Giacomo I Malaspina di Fosdinovo, marchese sovrano di Fosdinovo e Signore di Massa. Ci\u00f2 diede l'occasione per il potente Malaspina di acquistare anche il vicino vasto feudo di Sannazzaro de' Burgondi, di cui avr\u00e0 in seguito la signoria una linea dei Malaspina che ne prender\u00e0 il nome. Invece Scaldasole, primo feudo malaspiniano in Lomellina, sar\u00e0 ceduto nel 1577 da Giulio Cesare Malaspina, discendente di Giacomo I, al conte Rinaldo Tettoni, che lo rivendette nel 1582 al cardinal Tolomeo Gallio, nella cui famiglia (Gallio duchi di Alvito, con titolo di Marchesi dal 1613) rimase fino all'abolizione dei feudi (1797).\nScaldasole, con tutta la Lomellina, nel 1713 fu incluso nei domini di casa Savoia, e nel 1859 entr\u00f2 a far parte della provincia di Pavia."}
{"id": "31317", "revid": "1444396", "url": "https://it.wikipedia.org/wiki?curid=31317", "title": "Semiana", "text": "Semiana (\"Semi\u00e4na\" in dialetto lomellino) \u00e8 un comune italiano di 206 abitanti della provincia di Pavia in Lombardia. Si trova nella Lomellina occidentale, nella pianura alla destra dell'Agogna.\nStoria.\nIl paese appare con il nome di \"Samignana\" in documenti del XII secolo e nell'elenco delle terre pavesi del 1250; manterr\u00e0 lo stesso nome fino al XVIII secolo. Fu signoria di un ramo della famiglia Sannazzaro, ma nel 1470 fu infeudata in parte ai \"Reyna\" di Pavia, famiglia di lontana origine spagnola. Sannazzaro e Reyna condividevano ancora il feudo nel 1707. In quell'anno Semiana, con tutta la Lomellina, pass\u00f2 sotto il dominio dei Savoia (ufficializzato nel 1713). Nel 1859 fu aggregata alla provincia di Pavia. All'inizio del XIX secolo era stato concentrato nel comune di Semiana il vecchio comune di Ferretto, ormai quasi disabitato gi\u00e0 nel secolo precedente (oggi \u00e8 una cascina).\nSociet\u00e0.\nLa Casa del Contadino.\nSi tratta di un museo ospitato dentro l'agriturismo del centro abitato dove \u00e8 esposto ogni tipo di oggetto appartenente alla vita contadina."}
{"id": "31318", "revid": "1987129", "url": "https://it.wikipedia.org/wiki?curid=31318", "title": "Silvano Pietra", "text": "Silvano Pietra (\"Silv\u00e4n\" in dialetto oltrepadano) \u00e8 un comune italiano di 663 abitanti della provincia di Pavia in Lombardia. Si trova nella pianura dell'Oltrep\u00f2 Pavese, a pochi chilometri dalla riva destra del Po, tra i torrenti Staffora e Curone.\nStoria.\nIl territorio di Silvano Pietra faceva parte della Corte regia di Corana, che l'imperatrice Adelaide don\u00f2 nel 969 al monastero di San Salvatore di Pavia. In quell'epoca non era ancora noto Silvano, bens\u00ec il castello dell'Armentaria, attuale cascina Armentera. Silvano \u00e8 citato dal XII secolo, allorch\u00e9 passa con i centri vicini sotto il dominio pavese. L'alta signoria del monastero del Salvatore, che si mantiene nei vicini centri di Corana e Bastida de' Dossi, viene di fatto a cessare a Silvano, che cade sotto il dominio dei Beccaria nel XIV secolo; seguono brevi infeudazioni dapprima agli \"Orsini di Lavello\" (1430-1468) e poi ai Bottigella di Pavia (1468), che furono grandi proprietari terrieri, per cui a lungo anche successivamente il paese fu detto \"Silvano Bottigella\".\nGi\u00e0 nel 1483 tuttavia il feudo venne loro sottratto, e dopo una breve infeudazione ai Sanseverino pass\u00f2 nel 1528 a Brunorio Pietra, ministro ducale, ai cui discendenti rimarr\u00e0 fino all'abolizione del feudalesimo nel 1797. Al nome di \"Silvano Bottigella\" si sostituir\u00e0 quindi il nome attuale.\nCastello dei Conti Pietra.\nNella piazza centrale di Silvano Pietra si trova il castello (datato 1329) denominato \u201cCastello con alta torre gi\u00e0 dei Beccaria\u201d. All\u2019inizio del 1300 Silvano apparteneva feudalmente ai Beccaria, casata rappresentata da Manfredo, conquistatore di Mortara e Novara e capostipite del ramo di San Gaudenzio, Mortara e Silvano (cit. M. Merlo, I Beccaria di Pavia, pag.33).\nProbabilmente la costruzione del forte castello munito di tre torri alte 35, 27 e 25 metri fu iniziata dai Beccaria e terminata entro il primo quarto del XIV secolo ed utilizzato nei primi anni come prigione. Questa ipotesi \u00e8 attestata da una scritta incisa sul muro originario trecentesco che recita \"Prijonie\".\nDel castello originario oggi sopravvive soltanto l\u2019ala sud con ancora visibili sulla facciata tracce del vecchio ponte levatoio, monofore ed archi a sesto acuto ed a tutto sesto.\nAl suo interno sono conservati pregiati affreschi che vanno dal 1400 al 1600 e le cui paternit\u00e0 sono ancora al vaglio di esperti del settore."}
{"id": "31321", "revid": "713714", "url": "https://it.wikipedia.org/wiki?curid=31321", "title": "Cappadocia (Italia)", "text": "Cappadocia (\"Cappadoza\" in dialetto marsicano) \u00e8 un comune italiano di abitanti della provincia dell'Aquila in Abruzzo.\nGeografia fisica.\nIl territorio comunale, situato nella valle di Nerfa, tra i versanti sud-orientale dei monti Carseolani (monti Padiglione e Aurunzo) e nord-orientale dei monti Simbruini, segna il confine dell'Abruzzo con il Lazio, nel cuore dell'Appennino centrale abruzzese.\nFanno parte del territorio comunale le frazioni di Petrella Liri e Verrecchie e la localit\u00e0 turistica di Camporotondo, situata sul monte Cesa e sede dell'omonima stazione sciistica.\nOrigini del nome.\nSull'origine del nome, incerta, ci sono diverse ipotesi:\nStoria.\nNell'antichit\u00e0 Equi e Marsi abitavano la valle di Nerfa prima dell'occupazione romana, ma sono scarse le testimonianze archeologiche, tra cui i ritrovamenti dentro Grotta Cola sopra Petrella Liri e i resti di mura di \"opus incertum\" lungo la parte iniziale del corso del fiume Liri.\nIl primo documento storico che cita Cappadocia \u00e8 la bolla del 1188 di Papa Clemente III, che elenca le chiese di San Biagio e Santa Margherita, che sorgevano nella localit\u00e0 di Vallefredda, in prossimit\u00e0 del Liri. Nell'Alto Medioevo Cappadocia era soggetta al monastero di Montecassino (i cui monaci costruirono il convento di San Tommaso, sopra le sorgenti del Liri in localit\u00e0 La Spogna, e quello di San Pietro a sud di Petrella), tanto che i parroci ottennero il titolo di abate. Successivamente fece parte della contea di Albe e del ducato di Tagliacozzo, feudi del Regno di Napoli posseduti prima dagli Orsini e poi dai Colonna, fino all'eversione della feudalit\u00e0 del 1806.\nNel periodo successivo alla proclamazione del Regno d'Italia del 1861, tutta la Marsica visse il fenomeno del brigantaggio postunitario, con rivolte e sommosse anche a Cappadocia e Petrella Liri, fino alla fucilazione il 18 o 20 agosto 1861 del brigante cappadociano Antonio Coletti e di Domenico Spacconi di Pietrasecca.\nI suoi abitanti erano principalmente dediti alla transumanza verso l'Agro Romano e alla raccolta della legna nei grandi boschi sopra il paese. Gravemente danneggiata dal terremoto della Marsica del 1915 e segnata dalla partenza di molti ragazzi come alpini nella prima guerra mondiale, Cappadocia sub\u00ec il fenomeno dello spopolamento con l'emigrazione verso Roma e altre citt\u00e0 del centro Italia nel secondo dopoguerra.\nSociet\u00e0.\nTradizioni e folclore.\nIl 3 febbraio di ogni anno si celebra la festa patronale di san Biagio compatrono insieme a santa Margherita del comune di Cappadocia.\nGeografia antropica.\nFrazioni.\nCamporotondo.\nLocalit\u00e0 di villeggiatura e soggiorno estivo ed invernale situata ad oltre sul versante orientale dei monti Simbruini, nell'alta valle di Nerfa, a ridosso della catena della Renga a sud, nei pressi del valico della Serra (1450 ), e del parco naturale regionale Monti Simbruini a nord-ovest. I monti Carseolani la separano a nord dalla piana del Cavaliere. La frazione si \u00e8 sviluppata a cominciare dalla fine degli anni settanta a seguito della realizzazione della stazione sciistica del monte Cesa che permette la pratica dello sci e dello sci di fondo.\nIl territorio montano, meta degli amanti dell'escursionismo leggero, si caratterizza per la presenza di numerosi sentieri e di rifugi montani immersi in una delle pi\u00f9 grandi faggete d'Europa. La piccola chiesa \u00e8 dedicata a Nostra Signora della Neve. Una strada sterrata prosegue a nord oltre la localit\u00e0 e raggiunge dopo circa 15 chilometri la localit\u00e0 sciistica di Marsia nel comune di Tagliacozzo sui monti Carseolani attraversando un vasto pianoro carsico in quota. Da Camporotondo \u00e8 possibile raggiungere il santuario della Santissima Trinit\u00e0 nel limitrofo territorio laziale di Vallepietra (RM) dopo aver attraversato le faggete vetuste dei monti Simbruini, il rifugio di Campo Catino e il pianoro carsico di Campo della Pietra, da cui \u00e8 possibile ridiscendere verso Pereto tramite percorsi sterrati.\nEconomia.\nTurismo.\nIl comune di Cappadocia fa parte dell'associazione nazionale \"Borghi autentici d'Italia\".\nAmministrazione.\nSul sito del Ministero dell'interno sono disponibili i dati di tutte le elezioni amministrative di Cappadocia dal 1985 ad oggi.\nAltre informazioni amministrative.\nIl comune fu istituito nel 1811, composto dalle frazioni di Petrella Liri, Verrecchie, Castellafiume e Pagliara dei Marsi facente parte dell'Abruzzo Ulteriore II, distretto di Avezzano, circondario di Tagliacozzo; nel 1830 Castellafiume si separ\u00f2 con Pagliara, mentre nel 1928 cedette a Tagliacozzo la frazione di Verrecchie che riacquist\u00f2 nel 1947."}
{"id": "31322", "revid": "889336", "url": "https://it.wikipedia.org/wiki?curid=31322", "title": "Siziano", "text": "Siziano (\"Sisi\u00e4n\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese nordorientale, al confine con la citt\u00e0 metropolitana di Milano, nella pianura alla destra del Lambro meridionale.\nStoria.\nSiziano, oggi uno dei maggiori centri del Pavese, ha origini romane: le attestazioni medievali del nome (\"Septezanum\", \"Seteciano\") permettono di risalire all'etimo *SEPTICIANUS, \"propriet\u00e0 fondiaria (-ANUS) di Septicio\": quest'ultimo nome \u00e8 un gentilizio romano testimoniato da un certo numero di iscrizioni funerarie rinvenute in area padana.\nNel corso del basso Medioevo Siziano, sottoposta al dominio milanese ma collocata sul confine tra le terre di Milano e quelle di Pavia, si trov\u00f2 al centro di sanguinose contese politico-militari. A scopi difensivi i milanesi vi eressero una fortezza della quale ancor oggi sono visibili, in parte, le imponenti mura nel centro del paese. Citato in documenti duecenteschi con l'appellativo di \"burgus\" (centro abitato di modeste dimensioni ma dotato di fortificazione), Siziano e il suo castello persero d'importanza nel momento in cui, con la conquista di Pavia da parte dei Visconti, venne meno la necessit\u00e0 di presidiare il confine tra Pavia e Milano. Donato in beneficio feudale dagli Sforza alla famiglia dei Biraghi (fine del XV secolo), il borgo di Siziano and\u00f2 incontro a una progressiva decadenza. Nel 1863 Siziano divenne capoluogo di comune, e nel 1871 venne aggregato a Siziano il comune di Campomorto, sede di un'antica abbazia, era feudo e patronato della famiglia \"Mantegazza\" di Milano. Qui fu combattuta, nel 1061, un'aspra battaglia tra Pavesi e Milanesi che provoc\u00f2 un gran numero di vittime. Tuttavia, non va dato credito alla diceria secondo la quale il nome \"Campomorto\" trarrebbe origine da questo importante fatto d'armi. Il comune di Campomorto fu soppresso nel 1871 e unito a Siziano.\nMonumenti e luoghi d'interesse.\nBiblioteca.\nLa biblioteca di Siziano si trova in un palazzo parzialmente di propriet\u00e0 del comune, situata in via della stazione, in centro, nei pressi del comune, sulla strada verso Villamaggiore di Lacchiarella.\nArchitetture religiose.\nChiesa sconsacrata di via Sant'Anna.\nTra le pi\u00f9 antiche chiese di Siziano, assieme a quella di San Bartolomeo e a quella di Campomorto, attualmente sconsacrata, divenuta poi un negozio, \u00e8 ora sede di un museo. \u00c8 possibile ammirare il campanile da via Cantalupo. L'antica chiesa \u00e8 soprannominata \"La Chiesetta\".\nChiesa di San Francesco.\nPer rispondere alle esigenze del paese che si era notevolmente sviluppato, per volere del parroco e dei fedeli fu eretta negli anni sessanta: corredata di ampi spazi per le attivit\u00e0 pastorali, \u00e8 facilmente individuabile da lontano per il suo originale campanile.\nChiesa di San Bartolomeo.\nRisulta elencata tra le dipendenze della pieve di Decimo fin dal XIII secolo (Liber notitiae). La \"capella\" di Siziano \u00e8 ancora citata nel 1398 tra quelle del plebato di Decimo (Notitia cleri 1398). Verso la fine del XVIII secolo, secondo la nota specifica delle esenzioni prediali a favore delle parrocchie dello stato di Milano, la parrocchia di San Bartolomeo di Siziano, che estendeva la propria giurisdizione anche su Cantalupo, possedeva fondi per 44.1 pertiche; inoltre la vice cura di Gnignano possedeva fondi per 0.19 pertiche; il numero delle anime, conteggiato tra la Pasqua del 1779 e quella del 1780, era di 1014.\nTra XIX e XX secolo la parrocchia di Siziano \u00e8 sempre stata compresa nella pieve di Lacchiarella e nel vicariato foraneo di Lacchiarella, fino alla revisione della struttura territoriale della diocesi, attuata tra il 1971 e il 1972 quando \u00e8 stata attribuita al decanato di Melegnano, nella zona pastorale VI di Melegnano.\nCampomorto sede di un'antica abbazia, era feudo e patronato della famiglia Mantegazza di Milano. Qui fu combattuta, nel 1061, un'aspra battaglia tra Pavesi e Milanesi che provoc\u00f2 un gran numero di vittime. Tuttavia, non va dato credito alla diceria secondo la quale il nome Campomorto trarrebbe origine da questo importante fatto d'armi. Il comune di Campomorto, fondato nel Rinascimento, fu soppresso nel 1871 e unito a Siziano. \u00c8 un classico esempio di piccolo centro della pianura della bassa padana, sviluppatosi attorno alla grande cascina; il tutto \u00e8 incorniciato da vaste distese verdi e specchi di risaie.\nChiesa di Santa Maria Assunta.\nLa chiesa si trova nella frazione di Campomorto e risale al XIV secolo \u00e8 annessa all'abazia.\nChiesetta di Casatico detta anche \"Gesiolo\".\nIn stile rinascimentale, si erge in aperta campagna e questo esalta il suo fascino. Composto di una sola navata, ha la copertura in legno di recente fattura e si ritiene che anticamente fosse a volta. Il presbiterio, pi\u00f9 antico, fu dovuto al priore Gerolamo Mantegazza a met\u00e0 del XVI secolo. Il corpo centrale della chiesa, \u00e8 del Settecento e si innesta con un arcone nell'antico presbiterio allargandosi poi a forma ellittica con due larghe cappelle laterali che si fronteggiano al centro. La facciata, anch'essa settecentesca, ha un portale in pietra che ornava la precedente costruzione, sormontato da una lunetta che ospita un pregevole bassorilievo di marmo di Carrara, raffigurante una Piet\u00e0.\nLa facciata presenta traccia di affreschi del Settecento ed a lato del portale si notano San Cristoforo a destra e San Giobbe a sinistra.\nL'interno \u00e8 spazioso e ben illuminato e di linee armoniose. I pilastri e le lesene che sorreggono il soffitto sono dipinte a fregi di volute e di fogliami, mentre la facciata interna i fregi si sviluppano in scene paesistiche di buon effetto.\nL'altare di destra, dedicato alla Vergine del latte, ha un affresco con la Madonna che allatta il bambino, il quale tiene nella manina una ciliegia. Questo affresco deve essere di origine antica; forse trasportato nell'altare nei rifacimenti del 1712.\nIl presbiterio reca una serie di pregevoli affreschi del XV secolo, di autore ignoto, ma riconducibile alla Scuola Lombarda del Luini.\nL'ultimo importante restauro risale al 1932, anno in cui la famiglia Castelli acquista la chiesa ed i terreni circostanti e provvide al risanamento generale del manufatto e delle adiacenze.\nArchitetture civili.\nBroletto.\nIl Palazzo del Comune venne ideato nel 1902 dal giovane Guglielmo Castelli, assessore comunale e futuro sindaco, nonch\u00e9 erede dei costruttori delle vecchie scuole nel 1885. Guglielmo, a 27 anni, entra nel consiglio comunale e nel 1902 viene nominato assessore. Voleva edificare un nuovo palazzo affacciato alla piazza centrale, ma la sua piccola impresa non aveva i requisiti e gli strumenti adatti all'opera ed allora si rivolse ad un'impresa pi\u00f9 grande di Locate Triulzi: la ditta Romanoni. Cos\u00ec, con nulla osta del 6 aprile 1907 l'architetto Pestalozzi consegn\u00f2 il progetto ed iniziano i lavori. L'anno successivo Guglielmo Castelli venne nominato Sindaco e nel 1910 l'edificio fu ultimato. Questa struttura venne pensata per ospitare al primo piano gli impiegati comunali ed al piano terra l'ambulatorio e la farmacia che fino ad allora non esisteva con tutti i disagi che si pu\u00f2 immaginare ne derivavano per la popolazione.\nNel frattempo, a fianco della farmacia, due locali ospitarono le scuole e nel 1918 venne istituita la IV seguita dalla V elementare nel 1926. Alla fine degli anni trenta parte dell'amministrazione era ancora nel vecchio palazzo (ora Acero-Croce Rossa)) che ospitava le prime tre classi elementari e gli uffici comunali, senza acqua potabile e con i servizi igienici fuori dal palazzo. Il comm. Castelli decise di riorganizzare i due edifici: trasform\u00f2 la vecchia sede municipale in scuola con cinque classi elementari, servizi igienici ed un ufficio per la direttrice didattica. La nuova sede ospitava invece gli uffici comunali, la sala consigliare, il laboratorio medico ristrutturato e la farmacia che si era allargata negli spazi prima occupati dalle classi IV e V elementare. La facciata del palazzo viene dotata di illuminazione e la piazza assume un aspetto cittadino. L'inaugurazione avviene nel 1936.\nNel 1953 la nuova amministrazione propone un allargamento del palazzo ampliando l'ala di settentrione sopra la sala consiliare, creando cos\u00ec nuovi spazi, dove oggi insiste l'ufficio tecnico. Bisogner\u00e0 aspettare ancora 31 anni per vedere tutti gli uffici unificati sotto un unico tetto e questa operazione si conclude grazie agli sforzi dell'amministrazione Pasi nel 1985, anno in cui si inaugura il nuovo palazzo municipale\nCultura.\nScuole.\nDopo che Siziano divenne Comune con Regio Decreto del 25 maggio 1863, il paese acquis\u00ec credibilit\u00e0 verso le banche per ottenere i finanziamenti necessari a realizzare opere pubbliche.\nNel 1870, ottenuti i finanziamenti, si decise di edificare la nuova scuola su quel lotto di terreno che costeggia la piazza principale e la strada che conduce alla stazione, dove oggi ha sede il centro diurno per anziani. A quel tempo quel terreno di 605 metri quadrati faceva parte di Villamaggiore ed era propriet\u00e0 del Barone Sabino Leonino e fu acquistato per 2 lire al metro quadrato. La gara d'appalto se la aggiudic\u00f2 la piccola impresa di Francesco Castelli, che inizi\u00f2 i lavori il 1\u00ba marzo 1882 terminando gli stessi nel maggio 1885. Al piano terra alloggiavano le tre classi elementari ed il primo piano fu occupato dagli uffici Municipali. I servizi igienici erano all'aperto sotto il \"such\u00e8\": un pergolato per le zucche in uso ancora oggi.\nMa gli scolari residenti fuori dall'abitato che dovevano raggiungere la scuola a piedi erano meno fortunati ed il disagio lo vivevano maggiormente in inverno e fu cos\u00ec che l'Amministrazione Comunale dovette provvedere anche a loro, soprattutto dopo la costruzione di Cascina Adelina nel 1898. Il Comune di Lacchiarella, dal quale dipendevano questi abitati, incentiv\u00f2 il Municipio di Siziano a fronteggiare la situazione e furono edificate delle aule a Villamaggiore che in quegli anni contava circa 350 abitanti mentre la cura delle anime dipendeva dalla parrocchia di San Bartolomeo. Cos\u00ec si conclude il secolo con l'allestimento di aule anche a Gnignano e Campomorto.\nIl nuovo secolo inizia con l'ingresso nell'Amministrazione Comunale di Guglielmo Castelli, personaggio di spicco che, prima da assessore, poi da sindaco, si distinse per l'apporto di benessere e cultura al paese.\nNel 1918 viene istituita la IV classe elementare a cui segue la V nel 1926. Tra il 1931 ed il 1934 l'originario edificio scolastico venne ristrutturato, dotandolo di servizi igienici con acqua corrente; si riunirono in un sol luogo tutte le classi.\nNel 1960 si costruirono nel giardino parrocchiale nuove aule per alloggiare le scuole medie.\nUna svolta decisiva fu data dall'Amministrazione Pasi che negli anni ottanta diede inizio all'edificazione delle nuove scuole in via Pavia, poi completate ed ampliate con la scuola secondaria dal suo successore Angelo Zucchi.\nGeografia antropica.\nGli insediamenti agricoli sul territorio iniziarono con la centuriazione romana; pi\u00f9 tardi, a seguito delle invasioni barbariche, le terre furono abbandonate e le coltivazioni lasciarono spazio a boschi e paludi.\nPi\u00f9 tardi con l'operosit\u00e0 dei monaci della Certosa di Chiaravalle e di Pavia inizi\u00f2 la grande bonifica che ridiede vita all'agricoltura locale. Fu allora che si insediarono le prime cascine, intorno alle quali si svilupparono i primi piccoli agglomerati abitativi.\nOggi restano alcune testimonianze di questi importanti fabbricati, mentre molti sono andati distrutti in parte dal tempo ed in parte per fare posto ai nuovi agglomerati urbani.\nCascine e frazioni.\nCampomorto.\nAntica frazione di Siziano posta a sud del centro abitato, verso Vidigulfo. Costitu\u00ec un comune autonomo fino al 1871.Campo Morto era un piccolo centro abitato del milanese di antica origine, sede di una parrocchia dell'Arcidiocesi di Milano. Al censimento del 1751 la localit\u00e0 fece registrare 112 residenti, saliti a 491 nel 1805.L'attuale collocazione in Provincia di Pavia \u00e8 il frutto delle riforme illuministe del governo austriaco. Il primo decreto in tal senso fu emanato dall'imperatore Giuseppe II nel 1786, ma venne revocato cinque anni dopo. La misura divenne invece definitiva dal 1815, in concomitanza con la proclamazione del Regno Lombardo-Veneto.L'abitato conobbe una discreta crescita per un villaggio agricolo, tanto da far registrare 740 anime nel 1853, e 771 nel 1859. Il municipio, la cui denominazione era stata nel frattempo rettificata in \"Campomorto\", fu definitivamente soppresso il 5 marzo 1871 su decreto di Vittorio Emanuele II, venendo annesso a Siziano.\nGnignano.\nAntica localit\u00e0 gi\u00e0 esistente prima dell'VIII secolo, durante il dominio dei \"Franchi\" le campagne di \"Noniano\" (l'attuale Gnignano), ospitarono Carlo Magno, che pose proprio qui il suo campo. I primi abitanti di questo sito si insediarono attorno al Lambro, pi\u00f9 tardi si formarono altri nuclei: sulla sponda a est, sotto Locate Triulzi e Quarpiano (oggi Carpiano) e a ovest nelle terre di Septezano. I primi proprietari furono i frati di Sant'Ambrogio di Milano. Con l'ingrandirsi della comunit\u00e0, nelle vicinanze di quella che oggi \u00e8 considerata la casa padronale, fu edificata una chiesa dedicata ai santi Nazaro e Celso, ed un cimitero ad essa attiguo. Nel XV secolo il possesso passa ai monaci cistercensi di Chiaravalle; si ha menzione di una visita pastorale del cardinale Carlo Borromeo nel 1573. Nel 1757 il governo austro-ungarico fece Gnignano capoluogo di Comune e Siziano risult\u00f2 essenne una frazione. Nel 1806 il cimitero and\u00f2 in disuso e da allora le sepolture vengono effettuate nel cimitero di Siziano con grande disagio della popolazione che doveva portare il caro estinto per quattro chilometri, spesso a spalle. Dopo l'unit\u00e0 d'Italia, nel 1863 fu Siziano a divenire Comune e Gnignano divent\u00f2 una sua frazione. Nel XIX secolo la propriet\u00e0 viene ceduta a privati: la famiglia Pavesi che annovera tra i suoi discendenti Gerolamo Pavesi, sindaco si Siziano dal 1867 al 1875. Suo figlio Emilio fu assessore e benefattore nell'edificazione del 1908 della nuova chiesa di San Bartolomeo. Nel 1946 la chiesa and\u00f2 distrutta a causa di una grande esondazione e fu ricostruita negli anni cinquanta a debita distanza dal corso d'acqua.\nNel 1990 il suo territorio consisteva di circa 3300 pertiche coltivate prevalentemente a cereali.\nCascina Cantalupo alla Bettola.\nDall'XI secolo questo fondo faceva parte dei possedimenti della chiesa di Santa Maria Assunta a Campomorto. Nel 1722, il Governo austriaco fece il censimento e la mappatura del luogo e nel 1759 lo stralci\u00f2 dal territorio di Campomorto per inserirlo in quello di Siziano. La costituzione del primo catasto organizzato come \u00e8 giunto a noi, fu introdotto dal governo di Maria Teresa al fine di poter controllare la consistenza delle propriet\u00e0 e di poter esigere i tributi per contrastare la forte evasione. A quell'epoca la propriet\u00e0 era di De Vecchi, nobile famiglia di Milano. A seguito di un matrimonio la famiglia si imparent\u00f2 con i Medici da Marignano. L'affittuario dimorava in un grazioso edificio del Seicento in Via S. Anna 5. La casa padronale, di evidente fattura settecentesca, fu edificata in quegli anni. La tradizione orale narra che in quell'epoca, nelle fredde notti d'inverno, si udisse l'ululare del lupo che si avvicinava all'abitato in cerca di cibo; da qui il nome di Cantalupo. Il degrado degli anni portarono alla sua demolizione lasciando spazio ad un nuovo complesso residenziale.\nFornasetta.\nA sud del paese, in direzione di Pavia, sorge questa cascina, ora in parte celata da un antistante ristorante. Dominata da una torre quadrata, che probabilmente fungeva da granaio fortificato, risale al XV secolo. Col tempo si \u00e8 corredata dei fabbricati circostanti che ospitavano quattro famiglie al tempo alle dipendenze della propriet\u00e0 dell'abbazia di Campomorto. Nonostante il nome che porta, non si ha menzione che qui vi sia mai stata una fornace.\nCascina Soldati.\nProseguendo per Pavia, un po' all'interno, si intravede questa vecchia cascina sorta nei primi anni del XVIII secolo. Allora il governo austriaco incalzava i grandi proprietari terrieri con onerosi tributi e per poter far fronte a queste gabelle la famiglia Mantegazza che deteneva le terre di Campomorto, cedette quel podere ad un nobile milanese, tale Giovanni Soldato; ecco il motivo dell'attuale nome della cascina. Una sera del 1944 vi fu un'incursione di sbandati che fece irruzione nella casa padronale uccidendo Felice Sacchi, conduttore del terreno che fu commissario prefettizio negli anni trenta; l'indomani fu allestita la camera ardente nella sala consigliare del Comune per attribuirgli gli onori degni di tale rispettabile persona.\nL'estensione del terreno \u00e8 di circa 600 pertiche coltivate a cereali e fino a poco tempo fa, lungo le rive del cavo Marocco, vi si piantava l'anguriera.\nCascina Granzetta.\nSulla strada che conduce a Melegnano si nota questa struttura testimonianza dei tempi in cui l'agricoltura produceva ricchezza. Nasce dopo la bonifica del XII-XII secolo per opera dei monaci cistercensi di Chiaravalle e nel corso dei secoli subisce diversi passaggi di propriet\u00e0: viene ceduta ai monaci della Certosa di Pavia, poi all'Ospedale Maggiore di Milano, al . La comunit\u00e0 residente volle edificare una piccola chiesa che fu demolita nel 1886 poich\u00e9 il proprietario dell'epoca, la lasci\u00f2 degradare in quanto di religione ebraica. All'inizio del secolo scorso contava circa 120 anime ed il suo conduttore, sig. Lecchi, diede alla struttura le forme che ora vediamo. Nel 1990 aveva una consistenza di pertiche coltivate a cereali, oltre ad avere una stalla con numerose vacche da latte. Oggi, pur conservando le sue caratteristiche, \u00e8 adibita al reinserimento di persone svantaggiate.\nCascina C\u00e0 Matta.\nOriginariamente era un avamposto del Castello di Siziano: probabilmente il suo attuale nome deriva da \"casamatta\" luogo isolato dove si conservava la polvere da sparo onde non compromettere la sicurezza del castello in caso di esplosione. In seguito fu trasformata in cascina facente parte dei possedimenti dell'abbazia di Campomorto; rest\u00f2 un fabbricato isolato fino alla fine del XVIII secolo, epoca nella quale sorse un'altra costruzione dirimpetto dall'altro lato della strada. Questo nuovo fabbricato ospitava un'osteria ed una piccola filanda con annesso allevamento di bachi da seta che venivano nutriti con le foglie di gelso che ornavano i nostri fossi. Nel 1860 il proprietario, sig. Grassi, concede al comune di Campomorto un locale, che verr\u00e0 anche usato come sede elettorale, fino al 1871 anno in cui il comune sar\u00e0 assorbito da quello di Siziano. Nel 1880 nasce un'altra osteria, condotta dalla famiglia Bonizzoni, qui vi era anche la stalla per ricoverare i cavalli delle carrozze che vi transitavano. Agli inizi del XX secolo si aggiungono altre costruzioni. L'originaria C\u00e0 Matta, ospit\u00f2 Defendente Sacchi, ricordato da una lapide col\u00e0 affissa. Per devozione dei fedeli vi fu anche affrescata un'effigie della Madonna, ma alla fine del secolo scorso, fu abbattuta. Rimangono tracce del muro di cinta che oggi ospita un parcheggio.\nCascina Giuditta.\nVisibile e raggiungibile sia dalla \"binasca\" e che dalla circonvallazione, questa cascina fu costruita nel 1921 dai Castelli, proprietari dei terreni. Fu condotta dalla famiglia Garlaschi fino al 1990. Originariamente ospitava quattro famiglie. Il nome che ora porta le fu dato in quanto i Castelli gradivano attribuire nomi di famiglia alle loro propriet\u00e0.\nCascina Cicogno detta dei canali.\n\u00c8 collocata sulla strada che collega la Cascina Giuditta con Gnignano. Questo nome le fu attribuito in quanto, precedentemente, nella zona di Cantalupo a Cicogno, insisteva una cascina del XIV secolo rilevabile nella mappa catastale del censimento del Governo Austriaco del 1772. Consisteva di \u201ccinque fuochi e 27 anime\u201c. Nel XIX secolo fu abbandonata e lasciata andare in rovina.\nL'attuale \"Cicogno\" non nacque come vera e propria cascina, ma era la dimora del \"regolatore\" o \"guardiano\" delle acque; infatti in quel punto si incrociano le acque del Canale Ticinello con quelle della Speziana e vi sono le porte per regolare il flusso delle acque per l'irrigazione delle campagne.\nCascina Cassinetta.\nNata nella terra di San Vitale, si trova leggermente all'interno sul lato destro della strada che conduce a Casatico. Era di piccole dimensioni ed oltre all'affittuario ospitava tre famiglie. Ora, soffocata da altre costruzioni di recente edificazione, ha perso la sua caratteristica rurale e vi si svolgono altre attivit\u00e0.\nCascina Bonate.\nDi questo nucleo si ha notizia ai primi del Cinquecento quando, con un atto di compravendita, i Mantegazza cedono la propriet\u00e0 alla famiglia milanese dei Bonati, da cui deriva l'attuale nome; nel 1860 vi furono diverse contese riguardo all'eredit\u00e0 di questo fondo che oggi si estende su circa cinquemila pertiche\nCascina Pierina.\nAffacciata sull'attuale Via Carducci fu costruita nel 1940 dalla famiglia Castelli proprietaria del fondo: gli fu dato questo nome in ricordo e omaggio di una congiunta. Nel 1941 fu affrescata una meridiana dal pittore Villa di Pavia poi restaurata da Rino Cecchetto nel 1995.\nCascina in via Roma.\nEntrando in paese dalla \"binasca\" al numero civico 108 si nota sulla sinistra una bella costruzione in mattoni. Birago, preso possesso del feudo nel 1484, erige subito questa costruzione che fungeva da stazione di dazio per le merci in transito per Milano e Pavia. Nel XVIII secolo viene acquistata dai De Vecchi che la trasformano in casa rurale dotandola di stalla per le vacche ed il cavallo e di un piccolo appezzamento di terreno che forniva foraggio. Nel 1930 il paese si espande a nord e la bella cascinetta non \u00e8 pi\u00f9 isolata. Dopo l'armistizio dell'8 settembre 1943 la famiglia Maroni, che conduceva questo fondo, incurante del rischio che correva, diede rifugio nel fienile ad alcuni militari fuggiaschi.\nCascina Il Torchio.\nNel 1575 il beneficio parrocchiale di San Bartolomeo viene in possesso di un appezzamento di circa 10 pertiche (circa 6140 metri quadrati) condotto da tal Pietro Triulzio. Vent'anni dopo il parroco decise di edificarvi una piccola abitazione ed un mulino per macinare il grano. La ruota che azionava la macina era azionata dall'acqua di una sorgiva proveniente da nord dell'abitato e compiuto il suo lavoro, andava a immettersi nel Ticinello. Vi era inoltre una macina per produrre olio di semi che veniva impiegato per alimentare i lumi della chiesa. Nel 1865 La propriet\u00e0 viene ceduta a Giuseppe De Vecchi che edific\u00f2 a ridosso del fabbricato esistente una abitazione per due famiglie ed una stalla per vacche da latte dando cos\u00ec vita alla cascina. Nel 1998 fu demolita.\nLe piccole cascinette.\nOltre a quella di via Roma, in paese erano presenti altre piccole cascinette costituite dalla casa dell'agricoltore, una piccola stalla per le vacche da latte ed il cavallo\nIn vicolo Torretta, tuttora esistente, era dotata di una piccola stalla per due vacche ed un cavallo ed il terreno per il foraggio. Ora \u00e8 stata trasformata e inglobata in un nuovo contesto residenziale.\nIl Curton, dove esiste tuttora la torretta: anche questa accessoriata di stalla e fienile, oggi ristrutturata e trasformata.\nLa corte del Ceroni: gruppo di cascinette che davano sulla stessa corte, tutte dotate di stalla ed annessi fienile e ricovero per carri ed attrezzi\nCorte del bar castello: anch'essa ristrutturata, non presenta pi\u00f9 traccia della vita di un tempo.\nEconomia.\nStazione radio.\nVicino a Siziano sotto il comune di Lacchiarella, \u00e8 presente un grande trasmettitore radio in onde medie, che trasmette il segnale di Rai Radio 1 sui con una potenza di . \u00c8 uno dei trasmettitori pi\u00f9 potenti in Italia e pu\u00f2 essere ricevuto di notte in gran parte dell'Europa.\nQuesto impianto, per pochi anni e a partire dal 7 aprile 2006, ha trasmesso anche il segnale di Rai Radio 2 nel formato digitale DRM sulla frequenza in forma sperimentale..\nQuesto trasmettitore \u00e8 la principale e storica frequenza di emissione del giornale radio della Lombardia \"Il gazzettino padano\".\nInfrastrutture e trasporti.\nSiziano si avvale di alcune linee di autobus extraurbani operate da autoguidovie e della stazione di Villamaggiore posta sulla Ferrovia Milano-Pavia-Genova, la stazione \u00e8 ubicata nell'omonima localit\u00e0. Dalla stazione meneghina della Bovisa fino alla Stazione di Pavia la rete \u00e8 operata da Trenord ed \u00e8 classificata come Linea Ferroviaria Suburbana.\nSport.\nCalcio.\nLa realt\u00e0 calcistica iscritta al campionato della F.I.G.C. \u00e8 l' A.S.D. Siziano Lanterna, militante in Prima Categoria. Dal 2013 fino al 2019 anche l' A.S.D. Sizianese Calcio, anch'essa ha militato in Prima Categoria. La squadra A.S.D. Oratorio San Francesco Siziano partecipa invece al campionato CSI di Calcio a 7 \"CSI Open Pavia\"."}
{"id": "31323", "revid": "174925", "url": "https://it.wikipedia.org/wiki?curid=31323", "title": "Sommo", "text": "Sommo (\"Sum\" in dialetto lomellino) \u00e8 un comune italiano di abitanti della provincia di Pavia in Lombardia. Si trova all'estremit\u00e0 orientale della Lomellina, su una specie di stretta penisola formata dal terrazzo della pianura diluviale della Lomellina, che domina la sottostante pianura alluvionale (valle o letto di piena del Po).\nStoria.\nSommo appartenne al Vescovo di Pavia, il cui nome era Niccol\u00f2 Brunori, fin dall'849 (donazione da parte dell'imperatore Lotario I). Il nome di questo Comune prende origine dal Vescovo che lo possedeva, esso trascrisse tutte le sue conoscenze in degli antichi manufatti e le leggende narrano che ci vollero 2 castelli interi per raccogliere tutti questi libri antichi, ed \u00e8 per questo che inizi\u00f2 a prendere vita un villaggio che la gente chiam\u00f2 Sommo. La mensa vescovile di Pavia possedeva anche Pancarana sull'altra sponda del Po, controllando in tal modo uno dei principali punti di passaggio del fiume (di qui passava infatti la principale strada tra Pavia e Voghera - e quindi Genova). Nell'ambito del dominio del comune di Pavia, costituitosi nel XII secolo con l'acquisizione della Lomellina e dell'Oltrep\u00f2 Pavese, Sommo fu sede di un'importante podesteria o squadra, comprendente molti dei centri circostanti. Probabilmente il vescovo di Pavia mantenne sempre l'alta signoria di Sommo (fino all'abolizione dei feudi nel 1797). Tuttavia la squadra di Sommo fu infeudata nel 1470 ai fratelli \"Eustachi\" di Pavia, che cedettero verso la fine del XVI secolo il feudo di Sommo ai Cornazzano (tenendo comunque gli altri luoghi della squadra), da cui ritorn\u00f2 poco dopo sotto il diretto dominio della Mensa vescovile. Nel 1673 il feudo fu acquistato da Pio \"Ghislieri\", che divenne Marchese di Sommo; alla morte dell'omonimo nipote nel 1771 il feudo fu definitivamente incamerato. Amministrativamente Sommo apparteneva alla Lomellina, e con essa fu assegnato ai Savoia nel 1713, restando quindi un luogo di confine fino al 1743, quando i Savoia ottennero anche le terre vicine dell'Oltrep\u00f2 e del Siccomario. Nell'ambito del dominio sabaudo, continu\u00f2 a far parte della Lomellina, e con essa nel 1859 fu incluso nella nuova provincia di Pavia. Nel 1818 era stato unito a Sommo il soppresso comune di \"San Fedele e Travedo\"."}
{"id": "31324", "revid": "1652635", "url": "https://it.wikipedia.org/wiki?curid=31324", "title": "Spessa", "text": "Spessa (\"Sp\u00e8sa\" in dialetto pavese) \u00e8 un comune italiano di 555 abitanti della provincia di Pavia in Lombardia. Si trova nel Pavese meridionale, presso la sponda sinistra del Po appena a monte della confluenza dell'Olona.\nStoria.\nNel XII secolo era noto come \"Spexa\" e nel secolo successivo risultava divisa in \"Spixia Suprana\" e \"Spixia Subtana\" (l'attuale Spessa \u00e8 probabilmente quella \"subtana\", essendo quella Soprana l'attuale frazione Sostegno). Fece parte della \"Campagna Sottana\" pavese; fu feudo dei \"Fiamberti\" di Pavia, e dal 1475 fu incluso nel feudo di Belgioioso, appartenente ai Barbiano. Nel XIX secolo gli fu aggregato il comune di Spessetta Balbiani."}
{"id": "31325", "revid": "322321", "url": "https://it.wikipedia.org/wiki?curid=31325", "title": "Stradella", "text": "Stradella (\"Strad\u00e9la\" in dialetto oltrepadano) \u00e8 un comune italiano di abitanti della provincia di Pavia in Lombardia. \nGeografia.\nSi trova nell'Oltrep\u00f2 Pavese, parte sulle ultime propaggini collinari, parte in pianura. In questo punto gli Appennini toccano l'estremo limite settentrionale e si avvicinano moltissimo al Po, cosicch\u00e9 la pianura Padana a sud del fiume si restringe in un corridoio detto \"stretta di Stradella\". Stradella si trova allo sbocco della Val Versa ed \u00e8 attraversata dall'omonimo torrente.\nStoria.\nLa storia di Stradella si confonde, nel medioevo, con quella dell'antica localit\u00e0 di Montalino, situata su una modesta altura alla periferia meridionale della citt\u00e0 attuale, dove ancor oggi si trova l'oratorio di \"San Marcello in Montalino\". Sia Montalino sia Stradella appartenevano alla signoria temporale del Vescovo di Pavia, anche se non \u00e8 chiaro da quando. Infatti gi\u00e0 nel 943 i Re d'Italia Ugo e Lotario avevano donato al vescovo Litifredo II diverse localit\u00e0 nell'Oltrep\u00f2: Cecima, Pancarana e la vicina Portalbera, cui forse era aggregato Montalino. Tuttavia qualche tempo dopo il marchese obertengo \"Ugo\", che aveva acquistato numerose localit\u00e0 nella zona (in gran parte poi passate ai nipoti, da cui discesero i Malaspina e gli Estensi), leg\u00f2 in eredit\u00e0 Montalino al vescovo di Pavia. In ogni caso, dalla met\u00e0 dell'XI secolo Montalino con Stradella (citata come \"Stratella\" nel 1029) appartenevano alla mensa vescovile di Pavia, costituendo anzi il centro pi\u00f9 importante della signoria. Nel 1164 pass\u00f2 con l'Oltrep\u00f2 sotto la giurisdizione pavese, continuando comunque, sotto di essa, la signoria vescovile; il relativo diploma imperiale nomina ancora Montalino e non Stradella. Comunque nei secoli successivi il rapporto di importanza tra i due centri si inverte: attorno al 1300 Stradella \u00e8 cinta di mura, e Montalino come localit\u00e0 abitata decade, mentre mantiene ancora grande importanza strategica la munitissima Rocca di Montalino, o Rocca del Vescovo, che sorge sull'alto colle dominante l'abitato. Montalino e Stradella devono spesso sostenere l'urto dei comuni, in particolare Piacenza, in lotta con Pavia: particolarmente gravi le distruzioni nel 1214 e 1216, e poi nel 1373 ad opera di Giovanni Acuto.\nLa signoria vescovile fu particolarmente benefica per la prosperit\u00e0 di Stradella: fin dal 1220 veniva concesso il mercato settimanale del marted\u00ec, e nel 1419 il vescovo Pietro Grassi diede a Stradella gli statuti comunali. La signoria del vescovo, Conte di Stradella, cess\u00f2 nel 1797 con l'abolizione del feudalesimo. La mensa vescovile di Pavia era proprietaria di gran parte di Portalbera, secondo centro della signoria, ma a Stradella la propriet\u00e0 terriera era molto pi\u00f9 frazionata, essendovi molti proprietari anche borghesi, segno della prosperit\u00e0 del borgo. Esso and\u00f2 crescendo anche nei secoli successivi la fine del medioevo, e nel XIX secolo era divenuto il secondo comune dell'Oltrep\u00f2 per popolazione, meritando nel 1865 il titolo di citt\u00e0.\nVi nacque il pittore Giuseppe Baldrighi. Legato alla citt\u00e0 anche il nome di Agostino Depretis, che aveva qui il collegio elettorale, e vi mor\u00ec nel 1887. Diede i natali a Luisa Battistotti Sassi, eroina delle Cinque giornate di Milano.\nSociet\u00e0.\nEtnie e minoranze straniere.\nSecondo dati ISTAT i cittadini stranieri a Stradella al 31 dicembre 2019 sono risultati (16,24% tra tutti i residenti).\nLe prime dieci comunit\u00e0 sono risultate quelle provenienti da:\nGeografia antropica.\nFrazioni.\nBoccazza, Casa Agati, Casa Berni, Casamassimini, Cassinello, Colombetta-Piane, Montebruciato, Orzoni, Plessa, Santa Croce, Santa Maria, Sant'Antonio, Solinga, Torre Sacchetti, Valle Muto.\nEconomia.\nLa produzione di fisarmoniche.\nStradella \u00e8 stata per molti decenni uno dei principali centri di produzione della fisarmonica al mondo. Una delle prime fisarmoniche fu prodotta nel 1876 da Mariano Dallap\u00e8 trasferitosi a Stradella pochi anni prima dalla natia Cavedine (Trentino). Il successo di questo primo prototipo indusse il Dallap\u00e8 ad aprire una bottega per la produzione di fisarmoniche. Il suo esempio fu seguito negli anni successivi da vari altri artigiani che aprirono prima bottega e poi vere e proprie fabbriche, come quelle di Ercole Maga, Enrico Massoni, Paolo Rogledi e Carlo Pasquin.\nNel periodo di massimo sviluppo, tra le due guerre mondiali, lo stabilimento di Dallap\u00e8 contava circa 300 operai, 60 quello di Maga, 50 quello di Rogledi. In quegli anni, su 10\u00a0000 persone che abitavano a Stradella, 1.200 erano occupate nella produzione di fisarmoniche.\nNel secondo dopoguerra il cambiamento dei gusti musicali e l'incapacit\u00e0 delle aziende di adattarsi alle nuove condizioni di mercato ha determinato un progressivo declino della produzione di fisarmoniche e la chiusura della maggior parte delle fabbriche stradelline.\nLa storia della fisarmonica a Stradella \u00e8 ampiamente documentata nel \"Museo della fisarmonica\", ospitato all'interno di Palazzo Garibaldi, in via Montebello, che custodisce anche il primo prototipo di Dallap\u00e8.\nIl cantautore Paolo Conte ha scritto e interpretato una canzone intitolata \"La fisarmonica di Stradella\" contenuta nel suo primo album del 1974, pubblicata nello stesso anno su 45 giri e poi reinterpretata nel 1977 anche da Nada.\nLa produzione di impolveratori usati per la distribuzione di polveri in agricoltura.\nDagli anni sessanta Stradella \u00e8 citt\u00e0 che accoglie anche l'insediamento di una fabbrica manifatturiera di impolveratori usati per la distribuzione di polveri in agricoltura, in particolare dello zolfo. La produzione \u00e8 tuttora vitale e ha da parecchi anni reso omaggio alla citt\u00e0 natale offrendo macchine con i colori dello stemma stradellino: il bianco e l'azzurro intenso.\nInfrastrutture e trasporti.\nTranvie.\nStradella \u00e8 stata il capolinea di due linee tranviarie:\nFerrovie.\nStradella \u00e8 servita da una stazione ferroviaria che si trova sulle linee Alessandria\u2013Piacenza e Pavia\u2013Stradella.\nSport.\nL'unica squadra che rappresenta la citt\u00e0 \u00e8 l'Oratorio Stradella che al termine della stagione 2014/2015 ha conquistato la promozione in Prima Categoria. Il giocatore pi\u00f9 famoso dell'Oratorio Stradella \u00e8 stato Gabriele Bongiorni che in questa societ\u00e0 ha mosso i suoi primi passi, fino a raggiungere la serie A nelle file dell' del presidente Costantino Rozzi. \nEra nativo stradellino il calciatore Gianpiero Mangiarotti.\nIl 6 giugno 1994 la 16\u00aa tappa del Giro d'Italia si \u00e8 conclusa a Stradella con la vittoria di Maximilian Sciandri; il 28 maggio 2021 la 18\u00aa tappa del Giro d'Italia si \u00e8 conclusa a Stradella con la vittoria di Alberto Bettiol.\nNella Pallacanestro la \"Pallacanestro Stradella\" \u00e8 iscritta al Campionato di Promozione, dopo aver militato per due anni in serie D."}
{"id": "31326", "revid": "125365629", "url": "https://it.wikipedia.org/wiki?curid=31326", "title": "Suardi (Italia)", "text": "Suardi (\"Al Burg\" in dialetto lomellino) \u00e8 un comune italiano di 612 abitanti della provincia di Pavia in Lombardia. Si trova nella Lomellina meridionale, nella pianura alluvionale presso la riva sinistra del Po.\nStoria.\nFino al 1863 (R.D. 15 marzo 1863, n.1211) il comune di Suardi si chiamava Borgofranco; ancora nel XVIII secolo era un grosso centro, costruito nel medioevo in base a un piano prestabilito: un grande rettangolo, con strade ortogonali, cinto da un fossato, di dimensioni quasi cittadine. Borgofranco sorse su iniziativa del comune di Pavia come Borgo Franco (da cui il toponimo) tra il 1192 ed il 1205. Con la fondazione del nuovo borgo, il comune di Pavia intendeva cos\u00ec controllare uno strategico guado del Po e contrastare la giurisdizione del vescovo di Pavia sull'importante centro di Bassignana. Tuttavia Borgofranco fu pi\u00f9 volte minacciato e devastato dalle acque del Po, tanto che fu pi\u00f9 volte ricostruito. Borgofranco fu definitivamente abbandonato nel 1808. Il paese fu quindi ricostruito, con pianta non ordinata, attorno all'antico monastero di Santa Maria delle Grazie, non lontano dalla frazione Santa Maria di \"Suardi\" (dal nome di una famiglia bergamasca proprietaria nel luogo), da cui il comune trasse il nuovo nome.\nIl Toponimo \"Suardi\" peraltro deriva dal nome di un'antica popolazione \"guerriera\": gli Swardesi, cio\u00e8 \"i portatori di spada\", la \"w\", pronunciata come \"vu\" divenne in seguito trasformata in \"u\" per assonanza da cui il nome della Famiglia prima e attualmente del comune e dei suoi abitanti: \"suardesi\".\nBorgofranco sorse come avamposto di Bassignana a nord del Po: era detto infatti anche \"Borgo di Bassignana\"; quest'ultima infatti, pur posta a sud del Po, apparteneva politicamente alla Lomellina (fino al 1713). Di Bassignana segu\u00ec prevalentemente le sorti.\nNel 1436 fu infeudato a Inigo D'Avalos, ma nel 1456 fu concesso ad Andreotto Del Maino, di Pavia, restando ai suoi discendenti fino alla fine del feudalesimo (1797). Nel 1806 a Borgofranco furono temporaneamente uniti i soppressi comuni di San Martino La Mandria e Abbazia di Acqualunga, che poi furono invece aggregati rispettivamente a Gambarana e a Frascarolo.\nSport.\nLa squadra di calcio milita per il primo anno in Eccellenza Lombardia, apice della sua storia."}
{"id": "31328", "revid": "1318658", "url": "https://it.wikipedia.org/wiki?curid=31328", "title": "Cappadocia", "text": "La Cappadocia (: ; dal persiano antico \"Katpatuka\"; ; in armeno \u053f\u0561\u057a\u0561\u0564\u0578\u057e\u056f\u056b\u0561, \"Kapadovkia\") \u00e8 una regione storico-geografica dell'Asia minore. Situata nel cuore della penisola anatolica, si estende a nord dei monti dell'Antitauro, fra le antiche regioni del Ponto, della Galazia e della Cilicia, mentre ad oriente \u00e8 delimitata dall'alto corso del fiume Eufrate, ed \u00e8 attraversata da est a nord-ovest dal fiume K\u0131z\u0131l\u0131rmak (\"Halys\" nelle fonti greche). La posizione geografica, a cavallo fra l'Asia minore e la Mesopotamia, ha fatto per secoli della Cappadocia un crocevia di rotte commerciali, oltre che l'oggetto di ripetute invasioni di popoli stranieri.\nEtimologia.\nIl toponimo greco antico (\"Kappadok\u00eda\"), che compare per la prima volta nelle \"Storie\" di Erodoto, viene generalmente ricondotto all'antico persiano (\"Katpatuka\"), la cui origine \u00e8 per\u00f2 incerta.\nUna delle pi\u00f9 antiche menzioni di tale toponimo persiano si trova nelle iscrizioni di Bisotun, dove la Cappadocia viene annoverata fra le satrapie dell'impero achemenide sotto il regno di Dario I.\nAlcuni studiosi hanno ipotizzato una derivazione dall'ittita \"katta padda\", con il significato di \u00abterra bassa\u00bb. Il termine sarebbe poi passato nella lingua persiana con l'aggiunta del suffisso \"-uk\", che indica relazione: \"Katpatuka\" significherebbe quindi \u00ab[regione] della terra bassa\u00bb, forse in riferimento al corso del fiume Halys, che in Cappadocia comincia a discendere verso il mar Nero. Un'altra ipotesi si rif\u00e0 a una persianizzazione del toponimo ittita \"Kizzuwatna\", che in antico indicava una zona dell'Anatolia sudorientale ai piedi dei monti del Tauro, vagamente localizzabile fra la Cilicia e la Cappadocia.\nSecondo un'altra ricostruzione, filologicamente poco attendibile, il termine deriverebbe dal persiano \"Huw-aspa-dahyu\", \u00abterra dei buoni cavalli\u00bb. In effetti, fin dall'antichit\u00e0 la Cappadocia era rinomata come terra di cavalli di particolare pregio, portati talvolta in dono ai sovrani assiri e poi persiani.\nGeografia fisica.\n\u00c8 piuttosto complicato tracciare gli esatti confini della Cappadocia, poich\u00e9 non si tratta di un territorio amministrativamente diviso n\u00e9 ben delimitato dal punto di vista storico e geografico. La regione storicamente identificata con la Cappadocia, pur nella mutabilit\u00e0 dei suoi confini, comprende porzioni delle moderne province turche di Nev\u015fehir, Kayseri, K\u0131r\u015fehir, Aksaray, Ni\u011fde. Le citt\u00e0 principali sono Kayseri (anticamente Cesarea in Cappadocia), Sivas e K\u0131r\u015fehir.\nPu\u00f2 essere approssimativamente considerata come un quadrato di 70 chilometri di lato, che comprende, tra le altre, le citt\u00e0 di Aksaray e Nev\u015fehir e grandi abitati. Gli abitanti dell'area non raggiungono la soglia del milione di abitanti, ma gli insediamenti sono cos\u00ec vicini gli uni agli altri, che danno l'impressione di essere una sola citt\u00e0 estesa su una regione molto vasta.\nSi distingue per i suoi paesaggi ricchi di cavit\u00e0 e grotte, caratterizzati da piramidi di terra di origine vulcanica, chiamate \u00abcamini delle fate\u00bb. La sua conformazione geologica \u00e8 unica al mondo, cos\u00ec come il suo patrimonio storico e culturale: il parco nazionale di G\u00f6reme e i siti rupestri della Cappadocia sono stati inseriti fra i patrimoni dell'umanit\u00e0 dell'UNESCO nel 1985.\nGeologia.\nIl paesaggio unico della Cappadocia \u00e8 il risultato del dispiegarsi di forze naturali nel corso di millenni.\nCirca 60 milioni di anni fa, si form\u00f2 la catena montagnosa del Tauro nell'Anatolia meridionale, nella stessa epoca in cui si formava in Europa la catena alpina.\nLa formazione delle cordigliera del Tauro cre\u00f2 numerosi burroni e depressioni in Anatolia centrale. Dieci milioni di anni fa, queste depressioni sono state riempite da magma vulcanico e altre materiali provenienti dai numerosi vulcani in eruzione in Anatolia centrale, in particolare i vulcani Erciyes, Keciboyduran, Develi, G\u00f6ll\u00fc Dagi e Melendiz.\nGradualmente, le depressioni andarono scomparendo, trasformando la regione in un altopiano. Tuttavia, il minerale che colm\u00f2 la depressione non \u00e8 molto resistente all'azione erosiva del vento, della pioggia, dei fiumi, e alle escursioni termiche, di modo che l'erosione \u00e8 stata in grado di \"scolpire\" le numerose valli delle quali la Cappadocia va famosa.\nTra i pi\u00f9 importanti abitati vi sono Aksaray, Nev\u015fehir, Kayseri, \u00dcrg\u00fcp, U\u00e7hisar, Ni\u011fde, G\u00fcl\u015fehir, G\u00fcla\u011fa\u00e7. Alcuni luoghi notevoli sono il museo a cielo aperto di G\u00f6reme, le citt\u00e0 sotterranee di Kaymakl\u0131 e Derinkuyu, la valle di Zelve, Gomeda, Peribacalar Vadisi (Valle dei camini delle fate), So\u011fanl\u0131 vadisi, le citt\u00e0 sotterranee di \u00d6zkonak, Tatlarin, Mazi e Ac\u0131g\u00f6l; le chiese come quelle di El Nazar e Aynal\u0131.\nStoria.\nPer millenni la regione \u00e8 stata ricca di insediamenti umani. Vi fiorirono alcune antiche civilt\u00e0, ciascuna delle quali ha lasciato in Cappadocia la propria impronta culturale. Abitata fin dall'et\u00e0 della pietra, la Cappadocia sub\u00ec inizialmente l'influenza politica e culturale degli Assiri, che vi fondarono numerose colonie. Nel II millennio a.C. fu la culla della civilt\u00e0 ittita, al crollo della quale fu assoggettata dall'impero persiano. Nel IV secolo a.C., dopo la conquista dell'oriente da parte di Alessandro Magno, la Cappadocia divenne un regno ellenistico governato dalla dinastia degli ariaratidi e mantenne l'indipendenza fino all'anno 17, quando fu annessa come provincia dall'impero romano. Fra il II e il III secolo fu un terreno fertile per la diffusione del cristianesimo, che influenz\u00f2 profondamente la cultura della Cappadocia per tutto il periodo romano e poi bizantino.\n\u00c7atal H\u00fcy\u00fck e Ma\u00e0\u00eclan.\n\u00c7atalh\u00f6y\u00fck \u00e8 un sito che risale all'epoca neolitica, circa 60\u00a0km a sud-est di Konya quindi fuori dai confini della Cappadocia indicati in precedenza, nel quale \u00e8 stato trovato quello che si considera come l'inizio della storia dell'Anatolia.\nSi tratta di un affresco murale dell'anno 6200 a.C., che mostra, in primo piano, le case della localit\u00e0, con sullo sfondo un vulcano fumante in eruzione, che si ritiene essere Hasanda\u011f.\nL'affresco, esposto al Museo delle civilt\u00e0 anatoliche di Ankara, \u00e8 forse la pittura paesaggistica pi\u00f9 antica del mondo.\nTra il 5000 e il 4000 a.C., la Cappadocia ospitava diversi principati indipendenti.\nLa citt\u00e0 pi\u00f9 importante di tale periodo fu Puruskanda.\nDiciassette di questi principati si coalizzarono nel XXIII secolo a.C., per lottare contro il re sumero Naram Sin, andando a costituire la prima di una serie di alleanze nella storia dell'Anatolia.\nEpoca delle colonie commerciali assire.\nAll'inizio del II millennio a.C., l'Anatolia attravers\u00f2 un'epoca di splendore durante la quale attrasse molti abitanti.\nGli Assiri, celebri per la loro abilit\u00e0 di commercianti, si stabilirono nella regione, attratti dalle sue ricchezze, e vi organizzarono degli empori chiamati \"Karuma\".\nIl K\u00e2rum pi\u00f9 importante fu quello della cittadella di Kanesh (oggi K\u00fcltepe).\nGli Assiri portavano in Anatolia stagno, tessuti e profumi, e vi acquistavano oro, argento e rame.\nQuesta forma di commercio dur\u00f2 centocinquanta anni, fino a quando non fu disperso dalle guerre tra i regni della regione.\nNel 1925, un'\u00e9quipe di archeologi scopr\u00ec a K\u00fcltepe le \"tavole di Cappadocia\", che descrivono la colonia mercantile ai tempi degli Assiri, e costituiscono il pi\u00f9 antico documento scritto sulla storia della Cappadocia.\nPeriodo ittita.\nSebbene vi sia poca certezza circa l'origine della civilt\u00e0 ittita, si sa con sicurezza che essa fior\u00ec in Anatolia centrale nel II millennio a.C., avendo \u1e2aattu\u0161a (oggi Bogazk\u00f6i) quale centro di potere nella regione, che essi chiamavano Tabal.\nGli Ittiti fondarono diverse citt\u00e0, insieme agli abitanti della regione, e diedero forma a un impero che si estendeva fino a Babilonia.\nL'impero dur\u00f2 da sei a sette secoli e mise fine al dominio della dinastia semitica di Hammurabi.\nUna particolare importanza rivestono, nella storia ittita, i secoli XV e XVI a.C., che segnarono il culmine dello sviluppo della civilt\u00e0.\nAlla fine del millennio, le guerre con l'Egitto (culminate nel trattato di pace di Kades, del 1286 a.C.) destabilizzarono l'impero hittita, che cedette infine agli invasori provenienti dai paesi dell'Europa orientale.\nCon il crollo del regno ittita, la Cappadocia si avvi\u00f2 verso il periodo pi\u00f9 buio della sua esistenza, tra il X e il VII secolo a.C.\nPeriodo persiano.\nLa Cappadocia cadde in mano persiana nel VI secolo a.C., uno status mantenuto fino alla conquista di Alessandro Magno due secoli pi\u00f9 tardi.\nI Persiani divisero l'Anatolia in province (satrapie), assegnando a ciascuna un governatore (satrapo).\nI principati erano collegati al porto di Efeso (presso la citt\u00e0 turca di Ku\u015fadas\u0131) tramite la \"Via Reale di Persia\", che iniziava proprio in quella citt\u00e0 e, passando attraverso le citt\u00e0 di Sardi e Mazaka (ora Kayseri), raggiungeva la Mesopotamia e Susa, capitale della Persia.\nI satrapi rimettevano alla Persia le imposte da loro riscosse, sotto forma di oro, pecore, asini o dei famosi cavalli della Cappadocia.\nPeriodo ellenistico.\nNel IV secolo a.C., Alessandro Magno intraprese la conquista dell'Asia Minore, dopo il famoso episodio del nodo gordiano, prendendo la Cappadocia dalle mani dei Persiani.\nLasci\u00f2 sul posto il suo luogotenente Sabictas (o \"Abistamenes\"), perch\u00e9 tenesse il controllo della regione, che rimase sotto dominazione macedone fino alla morte di Alessandro, nel 323 a.C. L'anno successivo la Cappadocia riacquist\u00f2 indipendenza e sovranit\u00e0 sotto la guida di Ariarate I. Fu in questo periodo che Cappadocia ha acquistato un forte carattere culturale ellenistico che rimarr\u00e0 vivo fino all'epoca bizantina.\nPeriodo romano.\nLa Cappadocia inizi\u00f2 la lunga storia dei suoi rapporti con Roma sotto il regno di Ariarate IV, dapprima come nemica, sostenendo la causa di Antioco III il Grande nella Guerra siriaca, quindi come alleata, nella lotta contro Perseo di Macedonia durante la Terza guerra macedonica.\nDa quel momento, la Cappadocia fu sempre alleata con la Repubblica romana.\nNel 130 a.C., Ariarate V marci\u00f2 a fianco del console romano Publio Licinio Crasso Dive Muciano contro Eumene III (Aristonico), che accampava pretese regali sul Regno di Pergamo.\nMa la sua sconfitta, e la liquidazione del suo esercito, port\u00f2 dietro di s\u00e9 uno strascico di lotte intestine che decretarono la fine della sua dinastia.\nLa Cappadocia scelse allora un leader locale di nome Ariobarzane I, sostenuto da Roma nel 93 a.C. Ariobarzane, tuttavia, non pot\u00e9 iniziare effettivamente il suo regno se non trent'anni pi\u00f9 tardi, quando Roma, con Lucio Cornelio Silla come generale, gli spian\u00f2 la strada mettendo ai margini il re armeno Tigrane II.\nDurante la guerra civile tra Cesare e Pompeo, che precedette l'ascesa al potere di Giulio Cesare, la posizione della Cappadocia oscill\u00f2 tra i due contendenti, dapprima in favore di Pompeo per poi volgersi in favore di Cesare.\nProvincia romana.\nIn seguito la dinastia di Ariobarzane ebbe fine, e la regione manterr\u00e0 la sua indipendenza tributaria fino all'anno 17 d.C., quando l'imperatore Tiberio, ridusse la regione al suo dominio elevandola a provincia romana.\nDue legioni romane garantirono un presidio permanente sotto l'imperatore Vespasiano, che cercava di proteggere la sua provincia da Levante.\nLe guarnigioni militari si accrebbero e si convertirono in fortezze sotto Traiano, che costru\u00ec anche strade militari nella regione.\nNel III secolo le relazioni commerciali tra la Cappadocia e le regioni di Smirne ed Efeso si fecero cos\u00ec intensi che furono battute monete con i nomi delle tre citt\u00e0.\nPeriodo bizantino.\nA partire dal IV secolo, la Cappadocia inizi\u00f2 una trasformazione, questa volta influenzata dai monasteri greco-ortodossi di Palestina ed Egitto, i cui modelli furono seguiti nell'introduzione della religione cristiana, sotto il patrocinio dell'Impero bizantino.\nNei secoli VI e VII, apparvero le prime chiese dipinte.\nQueste chiese, come la maggior parte delle case nella regione, non erano costruite in forma di edifici, ma venivano - piuttosto - \"intagliate\" nella roccia. Le grotte artificiali cos\u00ec ottenute venivano poi decorate e sistemate secondo necessit\u00e0. Esistono nella regione pi\u00f9 di seicento chiese con queste caratteristiche.\nAnche le chiese della Cappadocia subirono gli sfregi del periodo iconoclasta della storia bizantina (725-843), e molte pitture parietali soffrirono danneggiamenti a causa del divieto di riprodurre qualsiasi figura sacra.\nPeriodo selgiuchide.\nI Selgiuchidi, turchi oghuz come gli Ottomani che abbatterono l'Impero bizantino nel 1453, cominciarono a penetrare in Cappadocia a partire dall'XI secolo, dopo la Battaglia di Manzicerta del 1071, in cui sconfissero l'esercito bizantino, dando inizio alla progressiva conquista del territorio spingendo le popolazioni greco-bizantine cristiane verso la costa ionica con il passare dei secoli.\nDopo la presa di Cesarea nel 1082, i Selgiuchidi diedero inizio a una grande espansione urbanistica nella regione, costruendo moschee a Cesarea, Aksaray, Ni\u011fde e in altre citt\u00e0, a cui si aggiunse un'Accademia di Medicina nel 1206.\nInoltre, edificarono numerosi caravanserragli (\"kervansaray\", letteralmente alberghi per carovane), che fornivano alloggio e rifugio alle carovane che percorrevano la Via della Seta, permettendo un sicuro pernottamento luogo il tragitto; alcuni offrivano servizi aggiuntivi a quelli di ospitalit\u00e0, come infermerie, scuderie e moschee.\nI caravanserragli erano diffusi in tutta l'Anatolia, distanziati di circa 30\u00a0km l'uno dall'altro, potendo altres\u00ec servire come postazioni difensive del territorio in tempo di guerra.\nTra queste costruzioni, spicca il caravanserraglio di Agzikarahan, costruito nel XIII secolo.\nNei secoli che seguirono, l'Anatolia fu teatro di conflitti tra i Selgiuchidi, Bizantini e Crociati.\nQuesti ultimi, nel 1097, durante la Prima crociata, presero Nicea (\u0130znik), capitale selgiuchide, e obbligarono gli avversari a emigrare fino a Iconio (\"Konya\"), in Anatolia centrale.\nI Selgiuchidi posero le radici di quello che, dal XV secolo, sarebbe sorto come Impero ottomano, le cui origini provenivano da uno dei sultanati - nucleo originario del futuro impero - staccatosi dallo Stato selgiuchide sotto il comando di un capo di nome \u02bfOthm\u0101n I Gh\u0101z\u012b (Osman I), che diede il suo nome alla dinastia ottomana, in turco detta degli Osmanli.\nXX e XXI secolo.\nLa Cappadocia \u00e8 da sempre una zona di importanti attrattive turistiche, con afflusso di visitatori provenienti dalla regione e da paesi vicini.\nLa regione attir\u00f2 l'attenzione dell'Europa e del resto del mondo negli anni trenta e quaranta del XX secolo, con la diffusione dell'opera del sacerdote francese Guillaume de Jerphanion, che pubblic\u00f2 i suoi studi sulle chiese in Cappadocia.\nQuesti fatti hanno portato a una grande crescita della domanda turistica nella seconda met\u00e0 del XX secolo.\nDurante i due decenni degli anni ottanta e novanta, la regione si trov\u00f2 di fronte a un'esplosione del movimento turistici che non poteva essere soddisfatto con la ventina di alberghi presenti nella regione.\nGli abitanti dei villaggi iniziarono ad affittare camere e a trasformare le loro propriet\u00e0 per poter dare ospitalit\u00e0 ai visitatori, mentre nuove strutture di accoglienza venivano costruiti, nel rispetto del paesaggio e della natura, e senza cancellare il folklore locale.\nSecondo cifre ufficiali, nel 2005 la regione \u00e8 stata visitata da 850\u00a0000 turisti stranieri e da un milione di turisti nazionali.\nQuesta domanda ha rivitalizzato l'attivit\u00e0 economica della regione, poich\u00e9 non ne beneficiano solo l'industria del turismo e della gastronomia, ma anche i produttori locali del settore della ceramica e del tessile, i cui artigiani incontrano di un mercato ampio e ricettivo.\nCristianesimo nella regione.\nLa Cappadocia ha avuto un ruolo speciale nella tradizione cristiana, per diversi motivi.\nMolti dei primi cristiani vissero in Cappadocia nel corso del II e III secolo, mentre quattro santi vi sono nati nel IV secolo: San Mamete, san Basilio Magno (nato a Cesarea), san Gregorio Nazianzeno il Vecchio e san Gregorio Nazianzeno il Giovane.\nFu la seconda destinazione dell'esilio a cui fu condannato Eusebio di Vercelli per aver difeso la fede nicena in contrasto con l'Imperatore Costanzo II.\nNel Medioevo, prese forma la leggenda di San Giorgio e il drago e il santo divenne patrono molti stati e corone dell'Europa, compresi, tra l'altro, la Corona d'Aragona, e i regni del Portogallo e d'Inghilterra.\nLa croce di San Giorgio si incontra ancora nelle bandiere di Genova, Georgia e Inghilterra oltre che nello scudo di Barcellona e in quello d'Aragona."}
{"id": "31329", "revid": "263988", "url": "https://it.wikipedia.org/wiki?curid=31329", "title": "Torrazza Coste", "text": "Torrazza Coste (\"Turas\u00e2\" in dialetto oltrepadano) \u00e8 un comune italiano di abitanti della provincia di Pavia in Lombardia.\nGeografia fisica.\nTorrazza Coste si trova a sud-est di Voghera, delimitata a nord dalla S.S. n.10 \"Padana Inferiore\", e ad ovest dalla S.P. \"Bressana \u2013 Salice Terme\". Il suo territorio si estende per 16.11\u00a0km\u00b2 partendo dalla pianura a lato della S.S. n.10 \"Padana Inferiore\" (al confine con il Centro Commerciale Iper Montebello \u2013 92 m s.l.m.), a salire fino alle alture collinari maggiori, rappresentate dalle frazioni di Barisonzo (280 m s.l.m.), Nebbiolo (380 m s.l.m.) e Sant'Antonino (450 m s.l.m.), fino a giungere alla punta pi\u00f9 alta a Monte Terso, 550 m s.l.m.\nIl profilo collinare di Torrazza offre immagini di spontanea e rigogliosa vegetazione, di caratteristici nuclei abitativi e di ordinate esposizioni al sole di pregiati vigneti, nel carattere consono a tutto l'Oltrep\u00f2 Pavese. \nL'economia locale \u00e8 prevalentemente vitivinicola, ma oggi vi si aggiungono anche le attivit\u00e0 di nuovi imprenditori artigiani, commercianti ed industriali. Inoltre, sono emergenti nuove risorse in campo agro-turistico ed eno-gastronomico, attivit\u00e0 per le quali il territorio e la locale cultura rurale sono particolarmente vocati.\nIl vasto territorio comunale comprende:\nStoria.\nDopo la distruzione, nel V secolo d.C., dell'antico villaggio romano di Dianum, dal tempio dedicato a Diana che sorgeva sull'altopiano del Maresco, non si ebbero pi\u00f9 notizie dei suoi abitanti, fino a quando un diploma del XII secolo di Federico I parl\u00f2 del territorio di \u201cTurris Centum Costarum\u201d come feudo appartenente al Vescovo di Tortona da annettere al Principato di Pavia. Una Torre con fortilizio eretta nel paese un secolo prima dava nome e vita a Torrazza Coste. \nDopo essere stata annessa al Principato di Pavia per volere di Federico I, il territorio divenne feudo dei Beccaria, famiglia nell'influenza dei Visconti.\nLe prime localit\u00e0 note del comune di Torrazza Coste sono state quelle sui colli che dominano l'attuale capoluogo. \"Nebbiolo\" \u00e8 citato fin dal 1164, quando entr\u00f2 a far parte del territorio pavese. Successivamente prevalse \"Sant'Antonino\", che fu il nome con cui fu noto il comune fino all'inizio del XIX secolo, bench\u00e9 gi\u00e0 da tempo il capoluogo fosse divenuto Torrazza Coste. Nell'ambito del dominio pavese, vi ebbe signoria la famiglia Cristiani; il territorio era incluso nella podesteria o squadra di Mondondone (oggi fraz. di Codevilla), che nel XV secolo fu infeudata ai Beccaria del ramo di Pieve del Cairo. Dopo la loro estinzione nel 1591, fu infeudata ai conti Rovida di Pavia, cui rest\u00f2 fino alla fine del feudalesimo (le notizie che si trovano nella storia locale su una successiva infeudazione di Torrazza Coste ai Paleari sono inesatte, derivando dalla confusione con l'attuale Torrazzetta di Borgo Priolo, allora detta anch'essa \"Torrazza\"). Nel 1800 il comune di Sant'Antonino comincia a essere chiamato \"Torrazza Coste\". Nel 1818 viene aggregato a Torrazza Coste il piccolo comune di Barisonzo, che in passato aveva fatto parte del marchesato di Montebello.\nDopo aver subito la dominazione spagnola prima e quella austriaca poi, Torrazza fu annessa nel 1743 al Regno Sabaudo e, dieci anni dopo, Carlo Emanuele III, decretando la fine del feudalesimo, la consider\u00f2 Libero Stato, dopo aver eretto Voghera al rango di citt\u00e0. Fino al 1815 la sede comunale era Sant'Antonino e solo dopo quell'anno fu trasferita a Torrazza Coste. \nSi racconta che l'imperatore francese Napoleone Bonaparte soggiorn\u00f2 per qualche tempo a Torrazza, nel Palazzo Galotti, ancora oggi in perfette condizioni.\nTerra di religiosit\u00e0 silenziosa, intensamente vissuta, come dimostrano le chiese di San Carlo Borromeo (patrono del paese) e di San Rocco, e le cui vicende (al di l\u00e0 della storia ufficiale) vanno lette negli usi e costumi del posto. Costumi che trovano la migliore espressione nei momenti di aggregazione sociale, appuntamenti ricercati nel calendario dell'attivit\u00e0 vitivinicola (quale la Vendemmia), nelle tradizionali feste locali e nelle molto sentite ricorrenze pubbliche e religiose.\nSociet\u00e0.\nIstituzioni, associazioni e enti.\nAssociazione Nazionale Citt\u00e0 del Vino.\nTorrazza Coste fa parte dell'Associazione Nazionale Citt\u00e0 del Vino, insieme ad altri 37 comuni lombardi. L'Associazione opera per la promozione e la valorizzazione delle risorse ambientali, paesaggistiche, artistiche, storiche e turistiche dei territori del vino compresi nei Comuni che aderiscono, coadiuvandoli nel favorire il loro sviluppo economico e sociale.\nCultura.\nIstruzione.\nUniversit\u00e0.\nNel settore della viticoltura il ruolo della ricerca \u00e8 diventato centrale. Il modello \u00e8 quello del polo di Riccagioia a Torrazza Coste. Si tratta di un centro di sperimentazione e selezione clonale, che presto diverr\u00e0 il fiore all'occhiello del governo regionale, un importante strumento operativo per sostenere le aziende vitivinicole lombarde, capace di servizi d'assistenza tecnica e formazione professionale.\nUna sinergia fra mondo produttivo e ricerca che ha convinto la Direzione Agricoltura della Regione Lombardia a puntare sul potenziamento delle attivit\u00e0 esistenti con una previsione di investimenti nei prossimi anni pari a circa 9 milioni di euro.\nL'Ersaf, Ente regionale per i servizi all'Agricoltura e Foreste si prender\u00e0 cura infatti della trasformazione e della riqualificazione di Riccagioia, che disporr\u00e0, a lavori ultimati, anche di un vero \u201ccampus\u201d universitario.\nL'Universit\u00e0 degli Studi di Milano ha gi\u00e0 fatto sapere di voler trasferire, nell'Oltrep\u00f2 pavese, l'intero corso di laurea in Vitivinicoltura ed Enologia. Una nuova cantina sperimentale, laboratori attrezzati e la possibilit\u00e0 di effettuare \u201cprove sul campo\u201d saranno la miglior garanzia per la qualit\u00e0 di formazione dei futuri tecnici enologi. Oltre alle attivit\u00e0 didattiche e sperimentali, continuer\u00e0, con pi\u00f9 mezzi a disposizione, il lavoro di catalogazione e studio del patrimonio genetico della vite.\nEventi.\nFebbraio/marzo.\nCarnevale, festa in Torrazza Coste, con partenza di coloratissimi carri dal Piazzale Fabiani, attraverso la Via Roma, fino a giungere alla Piazza Vittorio Emanuele.\nMaggio.\n1: Festa dei Lavoratori e premiazioni dei Cittadini giunti al loro 70\u00ba anno di et\u00e0, presso il cortile delle Scuole Elementari o nel Piazzale Fabiani.\nS. Vittore, festa in frazione Barisonzo. \nLuglio.\n16: Madonna del Carmine, festa in Torrazza Coste.\nAgosto.\n15: Assunzione S.Vergine, festa in frazione Trebbio.\n16: festa di San Rocco, localit\u00e0 Cad\u00e9, con giochi per intrattenere i bambini e lotteria.\nSettembre.\n8: Nativit\u00e0 S.Vergine, festa in localit\u00e0 Pontazzo (frazione di Codevilla).\nFesta in frazione Castellaro.\nNovembre.\n4: Festa Patronale di San Carlo Borromeo in Torrazza Coste\nFesta del Vino Novello, presso la Cantina Sociale \"Torrevilla\" in localit\u00e0 Cad\u00e9\nAmministrazione.\nComunit\u00e0 montana.\nFino al 2007 Torrazza Coste faceva parte della fascia bassa della Comunit\u00e0 Montana Oltrep\u00f2 Pavese.\nIn seguito a modifiche e revisioni, a partire dal 1\u00ba gennaio 2008 il territorio non gode pi\u00f9 dei benefici della Comunit\u00e0 Montana.\nInfrastrutture e trasporti.\nLa fermata di Torrazza Coste sorgeva lungo la ferrovia Voghera-Varzi, attiva fra il 1931 e il 1966.\nBibliografia.\nAlcuni dei libri che raccontano gli usi, i costumi e la storia di Torrazza Coste e dintorni sono:"}
{"id": "31330", "revid": "1444396", "url": "https://it.wikipedia.org/wiki?curid=31330", "title": "Torre Beretti e Castellaro", "text": "Torre Beretti e Castellaro \u00e8 un comune italiano di 544 abitanti della provincia di Pavia in Lombardia.\nGeografia fisica.\nSi trova nella Lomellina sudoccidentale, non lontano dalla riva sinistra del Po. \"Torre Beretti\" (\"La Tur\" in dialetto lomellino), sede comunale, si trova nella pianura alluvionale (\"alluvium\" antico), mentre \"Castellaro de' Giorgi\" (\"Al Castla\" in dialetto lomellino) \u00e8 in posizione pi\u00f9 elevata, sul bordo del terrazzo della pianura diluviale.\nStoria.\nIl comune di Torre Beretti e Castellaro fu creato nel 1928, unendo i due vecchi comuni di \"Torre Beretti\" e Castellaro de' Giorgi. Il nome \u00e8 stato dato grazie a una torre del paese."}
{"id": "31331", "revid": "1543377", "url": "https://it.wikipedia.org/wiki?curid=31331", "title": "Torre d'Arese", "text": "Torre d'Arese (\"Tur d'Ar\u00e9s\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, alla destra del Lambro meridionale, al confine con la provincia di Lodi.\nStoria.\nGi\u00e0 nell'812 si parla di un \"Torre\" proprio dove oggi \u00e8 ubicato Torre d'Arese.\nNel XV secolo \u00e8 detto \"Torre degli eredi di Giovanni Arese\"; era stato feudo dei Beccaria di Pavia, passando nel XV secolo all'antica famiglia milanese \"Arese\", conti del vicino Castel Lambro (fraz. di Marzano), e nel 1676, per estinzione della linea maschile degli Arese, pass\u00f2 ai \"Visconti Borromeo Arese\", da cui per eredit\u00e0 nel 1751 ai \"Litta Borromeo Arese\". Faceva parte della \"Campagna Sottana\" pavese.\nTra il 1937 e il 1947 il comune fu soppresso e unito a Magherno.\nTra il 2004 e il 2009 \u00e8 avvenuto un arricchimento di servizi fra cui l'apertura di una nuova scuola materna, un asilo nido, una farmacia, la riqualificazione e la messa in sicurezza della viabilit\u00e0 urbana, del verde pubblico e degli edifici comunali."}
{"id": "31332", "revid": "124396861", "url": "https://it.wikipedia.org/wiki?curid=31332", "title": "Torre d'Isola", "text": "Torre d'Isola (\"Tur d'Isula\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese occidentale, e si estende lungo la riva del Ticino; i centri pi\u00f9 importanti sono Casottole e Massaua, che hanno avuto un notevole sviluppo residenziale grazie alla vicinanza del capoluogo.\nOrigini del nome.\nIl toponimo appare forse nel XII secolo come \"Ynsula\", nel XV come \"Turris Insulae\" e, in un atto del 1456, \u00e8 menzionata una torre inserita in un'azienda agricola di propriet\u00e0 del monastero di San Lanfranco, forse proprio la torre cui fa riferimento il nome del paese. Per quanto riguarda il termine \"isola\", esso fa riferimento a un'isola fluviale o a un appezzamento di terra compreso tra due corsi d'acqua (il fiume Ticino \u00e8 assai vicino).\nStoria.\nIl paese faceva parte della \"Campagna Soprana\" pavese, e apparteneva alla squadra (podesteria) della Divisa (fraz. di Marcignago). Dal sec. XV appartenne alla famiglia Botta, poi Botta Adorno, che vi realizz\u00f2 importanti opere irrigue. Nel 1841 venne unito a Torre d'Isola il comune di \"Santa Sofia\"; nel 1871-1872 vennero poi aggregati i soppressi comuni di San Varese e \"Cassine Tolentine\".\nChiesa di Santa Maria della Neve.\nAll'ingresso del paese, nelle vicinanze del Municipio, sorge la chiesa di Santa Maria della Neve, piccolo edificio sacro posto lateralmente alla settecentesca Villa Botta Adorno. La chiesetta era gi\u00e0 presente nel 1630 quando il parroco della vicina Trivolzio testimoniava della presenza sotto la sua giurisdizione di questa chiesetta.\nL'attuale edificio fu ricostruito e ampliato a partire dal 1703 dal marchese Botta Adorno e consacrato il 31 ottobre 1706.\nVilla Botta Adorno.\nLa Villa con l'annesso cascinale, fu per lungo tempo l'unico edificio abitato di Torre d'Isola.\nFu costruita nel secolo XVIII dai marchesi Botta Adorno e in seguito ne furono proprietari i loro successori: Cusani Visconti, Litta Modignani, sino ai Morelli di Popolo. Il corpo principale della costruzione si apre verso la piazza del paese in un maestoso ed elegante cortile d'onore e si affaccia verso sud su uno splendido parco, digradante verso il fiume. Verso ovest, dalla \"manica\" del cortile, si passa alla grande corte agricola.\nCappella di Santa Sofia.\nAl luogo di Santa Sofia \u00e8 legato il mito di fondazione della citt\u00e0 di Pavia. Qui gli antichi abitanti tentavano di fondare la citt\u00e0, ma tutto ci\u00f2 che riuscivano a costruire in un giorno, il giorno successivo lo trovavano distrutto. In seguito, sotto l'alto terrazzo fluviale, qui fu installato il porto militare a difesa di Pavia. Il terrazzo domina le acque del fiume Ticino da un'altezza di 20 metri. A Santa Sofia si accamp\u00f2 Carlo Magno negli anni 773-774, quando assediava Pavia. Fu in tale occasione che la cappella fu eretta, narra la tradizione, dalle stesse mani dal re franco e dei suoi paladini. La cappella, ricostruita alla fine del sec. XVI, sorge in una posizione elevata che domina un'ampia curva del Ticino e sub\u00ec diverse vicissitudini: alla fine degli anni Cinquanta rischi\u00f2 di rovinare nelle acque del fiume a causa dell'erosione delle fondazioni. Dopo un lungo periodo d'abbandono, \u00e8 stata restaurata negli anni Novanta ed ora \u00e8 destinata a manifestazioni, mostre d'arte e matrimoni.\nGeografia antropica.\nFrazioni.\nIl territorio di Torre d'Isola \u00e8 composto da numerose frazioni:\nSan Varese, Sette Filagni, Casottole, Massaua, Carpana, Campagna, C\u00e0 de Vecchi, Boschetto, Villaggio dei Pioppi, Brughiere, Mulino della Valle, Cascina Grande, Santa Sofia e Frutteto\nMassaua.\nPiccola frazione a ridosso della \"strada della Sora\", che collega Torre d'Isola con la citt\u00e0 di Pavia, si \u00e8 sviluppata nei primi anni del XX secolo. \u00c8 stata battezzata come l'omonima citt\u00e0 eritrea di Massaua, allora colonia italiana, a causa dell'entusiasmo generalmente suscitato dalle espansioni coloniali in quegli anni."}
{"id": "31333", "revid": "1444396", "url": "https://it.wikipedia.org/wiki?curid=31333", "title": "Torre de' Negri", "text": "Torre de' Negri (\"T\u00f9r di N\u00e9gar\" in dialetto pavese) \u00e8 un comune italiano di 315 abitanti della provincia di Pavia in Lombardia. Si trova nel Pavese meridionale, a breve distanza dal Po, ai margini del terrazzo che domina la valle alluvionale del fiume.\nStoria.\nAppartenne dapprima agli \"Scanati\", ed era detta, negli estimi del comune di Pavia del 1250 prima \"Domus Scanatorum\" e poi \"Torre degli Scanati\". Fu propriet\u00e0, almeno dal 1361, dei \"Negri\" di Pavia, che dalla localit\u00e0 trassero il nome di \"Negri della Torre.\" Nel 1394 Ubertino Negri ottenne dal vescovo di Pavia il permesso di realizzare una cappella dedicata a Sant'Antonio e nell'atto la localit\u00e0 \u00e8 ancora indicata come \"Turris illorum de Schanatis\", ma, almeno nel 1452, la localit\u00e0 cominci\u00f2 ad essere chiamata Torre de' Negri. Fece parte della \"Campagna Sottana\" pavese, e nel suo ambito, dal XV secolo, della squadra (podesteria) del Vicariato di Belgioioso, feudo degli Estensi. Nel 1697 i Negri della Torre ne ottennero il feudo e nel 1706 il titolo di Conti.\nNel 1929 il comune fu soppresso e unito a Belgioioso; nel 1947 il comune di Torre de' Negri fu ricostituito."}
{"id": "31334", "revid": "1444396", "url": "https://it.wikipedia.org/wiki?curid=31334", "title": "Torrevecchia Pia", "text": "Torrevecchia Pia (\"Turv\u00e9gia\" in dialetto pavese, e semplicemente Torre Vecchia fino al 1863) \u00e8 un comune italiano di abitanti della provincia di Pavia in Lombardia. Si trova nel Pavese nordorientale, nella pianura alla sinistra del Lambro meridionale.\nStoria.\nTorre Vecchia, nota fin dall'XI secolo, fece parte inizialmente del feudo di Bascap\u00e8, appartenente alla casata omonima, passando poi nel XVI secolo al feudo di Landriano, appartenente ai \"Taverna\". Nel XVIII secolo non era pi\u00f9 infeudato. Fin dal XIII secolo, se non prima, apparteneva al territorio milanese, e precisamente alla pieve civile di San Giuliano. Nel 1786 fu incluso nella provincia di Pavia. Nel 1863 prese il nome di Torrevecchia Pia. Nel 1872 furono aggregati a Torrevecchia Pia i comuni di Vigonzone e Zibido al Lambro."}
{"id": "31335", "revid": "263988", "url": "https://it.wikipedia.org/wiki?curid=31335", "title": "Torricella Verzate", "text": "Torricella Verzate (\"Tur Sela\" in dialetto oltrepadano) \u00e8 un comune italiano di 823 abitanti della provincia di Pavia in Lombardia. Si trova nell'Oltrep\u00f2 Pavese, nella valle del torrente Verzate al suo sbocco in pianura; il capoluogo si trova su un monticello calcareo in mezzo alla vallata, la frazione Verzate in pianura, ai bordi della ex statale Padana Inferiore.\nStoria.\nNon \u00e8 certo se Torricella corrisponda a una localit\u00e0 \"Isella\" (= isoletta, in latino) nota dal medioevo (il nome sarebbe da interpretarsi come \"Turris Isella\"), ipotesi non trascurabile anche per via della forma della collina su cui sorge il paese, che sembra appunto un'isoletta in mezzo a una valle. Certamente il toponimo appare come \"Turricella\" nel XIII secolo.\nNella frazione Verzate sorgeva una casa dei Templari (\"Santa Maria del Verzario\"), che con gli altri beni del Tempio, dopo la soppressione dell'Ordine, fu assegnata agli Ospitalieri di san Giovanni, cui rimase fino all'epoca napoleonica. Vi \u00e8 chi ipotizza che i Templari stessi abbiano avuto un ruolo nello sviluppo di Torricella.\nTorricella e Verzate, dominio pavese dal 1164, appartennero alla podesteria o squadra di Montalto, infeudata ai \"Belcredi\", e di questo feudo fecero parte fino al XVIII secolo. Bisogna notare per\u00f2 che nel 1470 la frazione Bosco Madio fu infeudata con Corvino San Quirico agli Arcimboldi, e i successivi feudatari di Corvino, i \"Mezzabarba\" di Pavia, continuarono a intitolarsi conti di Corvino e Torricella; non \u00e8 chiaro se il territorio dell'attuale comune fosse diviso tra i due feudi (lungo il torrente Verzate) o fosse in condominio: forse le due condizioni si succedettero nel tempo.\nIl comune di Torricella fu soppresso e unito a Corvino San Quirico tra il 1928 e il 1946."}
{"id": "31336", "revid": "1444396", "url": "https://it.wikipedia.org/wiki?curid=31336", "title": "Trivolzio", "text": "Trivolzio (\"Triv\u00f3ls\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese nordoccidentale, a breve distanza dalla riva sinistra del Ticino.\nStoria.\nSede di un'antica pieve della diocesi di Pavia da cui dipendevano i centri vicini (come Marcignago, Bereguardo ecc.), \u00e8 noto dal XII secolo come \"Trivulcium\". Apparteneva alla \"Campagna Soprana\" pavese, ed era compreso nella squadra (podesteria) di Marcignago. Ebbe signori locali, i Trivulzio che divennero una delle maggiori casate milanesi (cfr. Gian Giacomo Trivulzio). Il feudo di Trivolzio (comprendente anche Trovo, Molino Vecchio di Marcignago e Torrino di Battuda), appartenne ai Grugni passando per matrimonio nel XVIII secolo ai conti Rusca o Rusconi."}
{"id": "31338", "revid": "1444396", "url": "https://it.wikipedia.org/wiki?curid=31338", "title": "Trovo", "text": "Trovo (\"Treouv\" o \"Troeuvi\" in dialetto locale, : o ) \u00e8 un comune italiano di abitanti della provincia di Pavia in Lombardia. Si trova nel Pavese nordoccidentale, non lontano dalla riva sinistra del Ticino.\nStoria.\nNoto come \"Trodum\" nel XII secolo, faceva parte della \"Campagna Soprana\" pavese, nell'ambito della squadra (podesteria) di Marcignago. Successivamente appartenne al feudo di Trivolzio, che nel XVIII secolo apparteneva ai Grugni Rusca. Nel 1872 a Trovo fu unito il soppresso comune di Papiago."}
{"id": "31339", "revid": "330019", "url": "https://it.wikipedia.org/wiki?curid=31339", "title": "Val di Nizza", "text": "Val di Nizza (\"Val Nisa\" in dialetto oltrepadano) \u00e8 un comune italiano di 606 abitanti della provincia di Pavia in Lombardia. Si trova nell'alta collina dell'Oltrep\u00f2 Pavese, nella valle del torrente Nizza, affluente della Staffora.\nStoria.\nLa storia del territorio di Val di Nizza si incentra sull'antica \"Corte di Sant'Albano\" e la pieve monastica di San Paolo di Nizza dell'abbazia di San Colombano di Bobbio, e sull'antico castello di Oramala, una delle pi\u00f9 importanti fortezze dei Malaspina. \nFin dall'epoca longobarda il territorio fu una pertinenza monastica dell'abbazia di Bobbio, fondata nel 614 dall'abate San Colombano, con il possedimento della \"Corte di Sant'Albano in Candubrio\" (\"Sancti Albani de Candubrium\") citata tra i possedimenti bobbiesi nella \"Carta di Wala\", abate di Bobbio nell'833, in Valle Staffora, inseriti nel grande feudo reale ed imperiale monastico bobbiese. \nLa corte monastica di Candubrio era gestita da 6 livellari del monastero e 2 \"absentes\" e 8 massari, le terre erano dedicate a grano, a vigna e a pascolo, la \"domus coltilis\" del borgo con i beni della cella della chiesa di Sant'Albano; autonoma vi erano accluse le \"domus coltilis\" della pieve monastica di San Paolo di Nizza (\"Niza\") e di Cassano (\"Cassianum\" o \"Cassiano\") gestita da 4 \"absentes\" e alcuni massari; citate nella corte anche le celle monastiche di \"Casalasci\" (presso Sant'Albano), Casarasco con il castello (\"Casale Arso\"), Monte (\"Mons\"), il castello di Monfalcone (\"castrum Montis Falconis\" oggi scomparso), Oramala (\"Oramola\", \"curte de Oremale\", \"Rocha de Oremala\" o \"curtis e rocae de Oramala\") (con il graduale infeudamento dei Malaspina, prima come livellari del monastero e poi con contratto di enfiteusi e affrancazione, rimase al monastero met\u00e0 della corte e del castello con i diritti e le decime spettanti), mentre il territorio dell'antica chiesa di Sant'Ilario verso Montacuto dipendeva dalla corte di Verde (Valverde). Il fondo agricolo rendeva al monastero di Bobbio annualmente 32 moggia di grano, 12 anfore di vino, 6 soldi e 8 denari, 18 polli ed uova, e per Cassano 14 moggia di grano, la met\u00e0 del vino, 14 denari, 4 polli ed uova.\nNel 1014, con la creazione della Diocesi di Bobbio, divenne quindi feudo del vescovo di Bobbio, che a loro volta lo infeudarono a rami del casato dei Malaspina. La localit\u00e0, al confine tra le sfere di influenza dei vescovati di Tortona e Bobbio, fu acquistata nel 1029 dal marchese Ugo, della stirpe degli Obertenghi, e da lui giunse in eredit\u00e0 al nipote Alberto da cui discesero i Malaspina. Nelle successive suddivisioni ereditarie della famiglia si defin\u00ec un ramo di Oramala, detto poi di Godiasco, che a sua volta si suddivise in cinque rami: uno ebbe il dominio su Oramala, un altro quello su Valverde, cui faceva capo Sant'Albano. Mentre Valdinizza rimase nel bobbiese fin dalla donazione da parte di Carlo Magno nel 794.\nNel XVII secolo tutto l'attuale comune, con altre terre adiacenti, era compreso nel Marchesato di Godiasco, che era una delle principali giurisdizioni separate, dotate di larga autonomia, aggregate all'Oltrep\u00f2 Pavese. Era gestito in regime consortile dalle innumerevoli ramificazioni della casata malaspiniana. Nel territorio attuale di Val di Nizza si distinguevano tre comuni: Valdinizza, Oramala e Sant'Albano, che sopravvissero all'abolizione del feudalesimo nel 1797.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1817 il comune di Oramala, un tempo il centro principale della zona ma ormai decaduto dopo la fine della signoria malaspiniana, fu aggregato a Val di Nizza. Nel 1859 entr\u00f2 a far parte nel Circondario di Bobbio della nuova provincia di Pavia e quindi della Lombardia.\nNel 1923 venne smembrato il Circondario di Bobbio e suddiviso fra pi\u00f9 province. Sant'Albano, che dopo l'unit\u00e0 d'Italia aveva preso il nome di Sant'Albano di Bobbio (CC I211), fu soppresso e unito a Val di Nizza nel 1929.\nMonumenti e luoghi d'interesse.\nArchitetture religiose.\nDalla chiesa parrocchiale di S. Albano dipendono anche gli oratori:\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nLa frazione di Oramala ha fatto parte del club i borghi pi\u00f9 belli d'Italia.\nAmministrazione.\nComunit\u00e0 montane.\nFa parte della fascia montana della Comunit\u00e0 Montana Oltrep\u00f2 Pavese."}
{"id": "31340", "revid": "123057477", "url": "https://it.wikipedia.org/wiki?curid=31340", "title": "Valeggio", "text": "Valeggio (\"Val\u00e8gg\" in dialetto lomellino) \u00e8 un comune italiano di 215 abitanti della provincia di Pavia in Lombardia. Si trova nella Lomellina centrale, nella pianura tra l'Agogna e il Terdoppio.\nStoria.\nValeggio, come altri luoghi vicini (in particolare Garlasco), appartenne dal X secolo al monastero di San Salvatore di Pavia. Nel 1250 appare come \"Valegium\" nell'elenco delle terre soggette al dominio di Pavia. Successivamente appartenne ai conti \"Albonese\" di Pavia, originari di Albonese in Lomellina (e forse discendenti dai conti palatini di Lomello). Nel 1487 il conte Gualtiero Albonese permut\u00f2 il feudo di Valeggio con Luigi Arcimboldi di Milano (in cambio di Sabbione, frazione di Zerbol\u00f2). Alla morte senza eredi, nel 1675, di Antonio Arcimboldi, conte de Candia (che era anche conte di Candia Lomellina), la signoria di Valeggio fu incamerata. La localit\u00e0 fu nuovamente infeudata nel 1708 a Pietro Quintana di Milano (il cui nome \u00e8 ricordato dalla locale cascina Quintana) e dal 1733 ai De Cardenas, fino alla fine del feudalesimo (1797).\nNel 1713 Valeggio, con tutta la Lomellina, fu incluso nei domini di Casa Savoia, e nel 1859 entr\u00f2 a far parte della provincia di Pavia.\nAll'inizio del XX secolo, le famiglie Borra, de Candia e Serra sono emigrate in Argentina da Valeggio Lomellina.\nSimboli.\nLo stemma del Comune di Valeggio \u00e8 stato concesso con regio decreto del 21 dicembre 1936."}
{"id": "31342", "revid": "76069", "url": "https://it.wikipedia.org/wiki?curid=31342", "title": "Valle Salimbene", "text": "Valle Salimbene (\"La V\u00e0l\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese meridionale, non lontano dalla riva destra del Ticino presso la confluenza nel Po.\nStoria.\nLa zona di Valle Salimbene fu caratterizzata dalla presenza, a partire dal medioevo, pi\u00f9 che di veri paesi, di cascine spesso dotate di ville padronali, che (secondo l'uso locale) gi\u00e0 nel XVI-XVII secolo avevano autonomia comunale nonostante le limitate dimensioni. Nel medioevo, il monastero di San Pietro in Verzolo, era proprietario di vasti beni, per lo pi\u00f9 fondi agricoli, nella zona. Ci\u00f2 caratterizza invero un po' tutta la zona nelle immediate vicinanze di Pavia.\nValle Salimbene, nata probabilmente come semplice cascina della famiglia Bottigella, passata poi ai \"Salimbene\", appare nel XVII secolo come comune col nome di \"Cassina della Valle\"; faceva parte della \"Campagna Sottana\" di Pavia e non era infeudata. Nel 1871 furono aggregati a Valle Salimbene i comuni di Belvedere al Po e Motta San Damiano.\nPresentava uno stabilimento di solfuro di carbonio lavorazione molto tossica del gruppo Ch\u00e2tillon.\nGeografia antropica.\nFrazioni.\nSan Leonardo.\nSan Leonardo \u00e8 una frazione condivisa con il comune di Linarolo. Il paese \u00e8 attraversato dalla \"Via Regina\" (una parte della Via Francigena) e si estende in un territorio chiamato, in epoca medievale, \"Toxicaria\". Nel XVIII secolo il piccolo comune di San Leonardo fu aggregato a quello di Vaccarizza e nel 1872 ai comuni di Linarolo e Valle Salimbene. Cuore del caseggiato \u00e8 la bellissima chiesa parrocchiale di San Leonardo di Limoges"}
{"id": "31343", "revid": "1987129", "url": "https://it.wikipedia.org/wiki?curid=31343", "title": "Valverde (Colli Verdi)", "text": "Valverde (\"Valv\u00e9rd\" in dialetto oltrepadano) \u00e8 una frazione geografica di 315 abitanti del comune di Colli Verdi in provincia di Pavia in Lombardia.\nSi trova nell'Oltrep\u00f2 Pavese, nella zona di transizione tra la collina e la montagna, a cavallo tra le valli del Tidone e del Nizza (affluente della Staffora).\nStoria.\nValverde, antico possesso dell'abbazia di San Colombano di Bobbio, compare come \"Corte di Verde\" (\"Virdi\") nei possedimenti bobbiesi nella \"Carta di Wala\", abate di Bobbio nell'833 assieme alla curia ed ai territori di S. Albano e Val di Nizza. Nel 1014, con la creazione della Diocesi di Bobbio, passa alle dipendenze del vescovo di Bobbio rimanendovi anche dopo l'occupazione di Piacenza con l'amministrazione prima piacentina e poi del conti Landi (1155-1351).\nConcesso in enfiteusi ai Malaspina, gi\u00e0 \"livellari\" del monastero e poi del vescovo di Bobbio, venne di fatto in seguito aggregato al loro marchesato, e nelle successive suddivisioni ereditarie della famiglia (a partire dal XIII secolo) rimase alla linea dello \"Spino Fiorito\", e precisamente ai Malaspina di Oramala e Godiasco. Nella successiva suddivisione di questi in cinque linee, Valverde appartenne in prevalenza ai Malaspina di Monfalcone, che prendevano nome da un castello ormai scomparso che sorgeva tra Valverde e Sant'Albano (oggi frazione di Val di Nizza), detti poi anche Malaspina di Valverde. Il loro dominio si estendeva appunto su Valverde e Sant'Albano; ed erano, insieme agli altri rami, condomini della giurisdizione del Marchesato di Godiasco, cui Valverde apparteneva.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1848 come parte della provincia di Bobbio pass\u00f2 dalla Liguria al Piemonte, nel 1859 entr\u00f2 a far parte nel Circondario di Bobbio della nuova provincia di Pavia e quindi della Lombardia, nel 1923, dopo lo smembramento del circondario di Bobbio, rimase assegnato alla Provincia di Pavia, a differenza del confinante Comune di Zavattarello, che pass\u00f2 alla provincia di Piacenza per ritornare alla provincia di Pavia nel 1926.\nNel 1929 il comune di Valverde venne unito a Zavattarello, che prese il nome di Zavattarello Valverde; fu quindi ricostituito nel 1956.\nNel 2018 \u00e8 stata decisa tramite referendum la fusione, a decorrere dal primo gennaio 2019, con i comuni di Canevino e Ruino per dare vita al nuovo comune di Colli Verdi.\nDal 1\u00ba gennaio 2019 Valverde, insieme con Canevino e Ruino, conflu\u00ec nel nuovo comune di Colli Verdi, nato dalla fusione dei comuni.\nLa nuova sede municipale \u00e8 situata nella localit\u00e0 di Pometo, gi\u00e0 capoluogo dell'estinto comune di Ruino.\nSociet\u00e0.\nLe frazioni principali del comune erano casa Mombelli e casa Balestrieri; qui, oltre al comune, si trovavano due importanti alberghi (ora chiusi), la chiesa, la piazza principale (dove durante l'estate vengono trasmessi film ed eseguiti spettacoli) e due campi di calcio: uno in erba dove, oltre ai tornei estivi e alla consueta partita di ferragosto tra scapoli e ammogliati, si esegue ogni anno una diversa opera teatrale che richiama tutti gli appassionati dell'Oltrep\u00f2; uno di calcetto, presente da ormai pi\u00f9 di dieci anni, comprensivo di spogliatoi.\nPresso la chiesa \u00e8 presente anche un'ampia casa che d'estate ospita, oltre agli Scout, alcuni bambini africani profughi, di et\u00e0 compresa tra i 6 e i 12 anni.\nAmministrazione.\nLa sede comunale era situata nella localit\u00e0 Mombelli.\nComunit\u00e0 montane.\nFa parte della fascia montana della Comunit\u00e0 montana Oltrep\u00f2 Pavese."}
{"id": "31344", "revid": "2227821", "url": "https://it.wikipedia.org/wiki?curid=31344", "title": "Varzi", "text": "Varzi (\"V\u00f6rs\" in dialetto varzese) \u00e8 un comune italiano di abitanti della provincia di Pavia in Lombardia.\nSi trova nell'Oltrep\u00f2 Pavese, in una conca al centro della valle Staffora, alla destra del torrente omonimo, sulla ex Strada statale 461 del Passo del Penice.\nGeografia fisica.\nIl comune di Varzi sorge in una conca della Valle Staffora, nel sud della provincia, nel cosiddetto Oltrep\u00f2 pavese (l'unica area lombarda, insieme all'Oltrep\u00f2 mantovano, che si estende a sud del fiume Po).\n\u00c8 percorso dal torrente Staffora, che d\u00e0 il nome alla vallata che attraversa.\nDista circa 55\u00a0km da Pavia, capoluogo provinciale, mentre Voghera \u00e8 a circa 29\u00a0km a nord-ovest.\nConfina a sud-ovest con il Piemonte, pi\u00f9 precisamente con la provincia di Alessandria.\nStoria.\nDi probabile origine ligure (il nome contiene la radice \"var\" che -cfr. i fiumi Var e Vara - dovrebbe significare \"fiume\"), Varzi \u00e8 noto dal 993, quando era possesso dell'abbazia di San Colombano di Bobbio; in quell'epoca non era che una dipendenza della \"curtis\" di Ranzi, attualmente una piccola localit\u00e0 nel territorio comunale. Presso Varzi sorgeva l'antica pieve di San Germano, della diocesi di Tortona, da cui dipendevano molti paesi della valle. Come il resto della vallata, cadde sotto il potere dei Malaspina, che ne ebbero regolare investitura nel 1164. Il diploma imperiale non cita ancora Varzi, ma i castelli circostanti. Probabilmente il paese cominciava a svilupparsi grazie ai traffici dei mercanti che, percorrendo la via del sale, dalla pianura risalivano la valle per raggiungere la costa ligure attraverso i passi del P\u00e9nice, Brallo e Giov\u00e0.\nLa fortuna di Varzi inizi\u00f2 nel XIII secolo: le successive divisioni ereditarie tra i Malaspina determinarono nel 1221 la separazione tra i Malaspina dello \"Spino Secco\" (in Val Trebbia) e dello \"Spino Fiorito\" (in Valle Staffora); questi ultimi si divisero nel 1275 tra altre tre linee; il marchese Azzolino, capostipite della linea di Varzi, vi prese dimora, vi fece costruire il castello e fortific\u00f2 il borgo, facendone il capoluogo di una vasta signoria. Essa comprendeva, oltre che gran parte del comune di Varzi attuale (tranne le frazioni Cella, Nivione e Sagliano che appartenevano al marchesato di Godiasco), il comune di Menconico e parte di quelli di Santa Margherita di Staffora e di Fabbrica Curone. Nel 1320 i Malaspina diedero a Varzi gli Statuti, compilati dal giurisperito cremonese Alberto dal Pozzo.\nI Malaspina, seguendo il diritto longobardo che prevedeva la divisione ereditaria tra tutti i discendenti maschi, si suddivisero in molteplici linee, ognuna delle quali aveva poteri sempre pi\u00f9 limitati: o su frazioni del territorio (Menconico, Santa Margherita di Staffora, Fabbrica Curone, Pietragavina, Monteforte ecc.) o su quote del capoluogo, che fin\u00ec per essere amministrato in condominio da una pluralit\u00e0 di marchesi Malaspina, non di rado rissosi e turbolenti. Ne deriv\u00f2 inevitabilmente la rovina del marchesato: non solo dovette riconoscere la supremazia del Duca di Milano, che prese a disporne a proprio piacimento malgrado i diplomi imperiali, ma fin\u00ec per cadere sotto il dominio di altre casate, dapprima Filippo Maria Visconti infeuda il conte \"Peterlino Dal Verme\" il 26 giugno 1430 di un terzo del feudo di Varzi con anche il \"terziere di Menconico\" dopo che si era estinta la locale linea dei Malaspina. Alla sua morte il controllo ritorn\u00f2 alla camera ducale, per essere poi nuovamente riassegnato nel 1466 dal duca Galeazzo Maria Sforza assegn\u00f2 la porzione del feudo di Varzi e di Menconico a suo zio Bosio I Sforza, conte di Santa Fiora assieme alla signoria di Castell'Arquato. Gli Sforza di Santa Fiora, fatta la loro prima comparsa in valle Staffora nel 1466, a poco a poco acquistarono la maggior parte delle quote feudali finendo per essere riconosciuti unici feudatari di Varzi. Ai Malaspina rimaneva solo il titolo di Marchesi, la propriet\u00e0 del castello e una serie di redditi dispersi e sempre pi\u00f9 esigui.\nLa progressiva rovina dei Malaspina comunque non diminu\u00ec la prosperit\u00e0 di Varzi, che rimase il centro dei commerci della valle e uno dei maggiori centri dell'Oltrep\u00f2. Il marchesato di Varzi era una delle principali \"giurisdizioni\" dell'Oltrep\u00f2, cio\u00e8 uno dei grandi feudi dotati di larga autonomia giudiziaria e fiscale (vedi Oltrep\u00f2 Pavese (storia) ). Nel XVIII secolo, passato ai Savoia nel 1743, fu sede di uno dei tre cantoni giudiziari in cui era divisa la provincia dell'Oltrep\u00f2. Il regime feudale ebbe termine nel 1797. In quest'epoca il territorio comunale era molto pi\u00f9 piccolo di oggi. All'inizio del secolo successivo furono uniti i soppressi comuni di Bosmenso e Monteforte, che avevano costituito una signoria, nell'ambito della giurisdizione di Varzi, rimasta sempre ai Malaspina.\nUnito con il Bobbiese al Regno di Sardegna nel 1743, in base al Trattato di Worms, entr\u00f2 a far parte poi della Provincia di Bobbio. Nel 1801 il territorio \u00e8 annesso alla Francia napoleonica fino al 1814. Nel 1859 entr\u00f2 a far parte nel Circondario di Bobbio della nuova provincia di Pavia e quindi della Lombardia.\nNel 1872 fu unito a Varzi il comune di Pietra Gavina. Nel 1923 venne smembrato il Circondario di Bobbio e suddiviso fra pi\u00f9 province. Nel 1929 vi furono uniti i comuni di Sagliano Crenna, Cella di Bobbio (in parte, il resto del territorio aggregato a Santa Margherita di Staffora) e Bagnaria (che riacquist\u00f2 l'autonomia nel 1946).\nDopo l'8 settembre del 1943, come in tutto l'Oltrep\u00f2 Pavese, si formarono le prime bande partigiane e Varzi divenne, sul finire del settembre del 1944, il centro di una zona libera (le cosiddette 'repubbliche partigiane'), comprendente 17 comuni circostanti. Rimase territorio libero fino al 29 novembre 1944. In riconoscimento della partecipazione alla Guerra di Liberazione, nel 2018 il Comune di Varzi venne decorato con la Medaglia d'oro al valor militare. Al referendum istituzionale del 1946 il 58% degli elettori di Varzi sceglie la Repubblica.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nAmministrazione.\nComunit\u00e0 montane.\nFa parte della fascia montana della Comunit\u00e0 Montana Oltrep\u00f2 Pavese.\nInfrastrutture e trasporti.\nLa Stazione di Varzi era il capolinea meridionale della ferrovia Voghera-Varzi, attiva fra il 1931 e il 1966.\n\u00c8 attraversato dalla ex Strada statale 461 del Passo del Penice, che collega Voghera a Bobbio, nel piacentino.\nSport.\nIl 3 giugno 1977 la 13\u00aa tappa del Giro d'Italia 1977 si \u00e8 conclusa a Varzi con la vittoria di Giancarlo Tartoni.\nLa principale squadra di calcio della citt\u00e0 \u00e8 l\"'A.S. Varzi 1960\" che milita nel girone A lombardo di Eccellenza. \u00c8 nata nel 1960. I colori sociali sono: granata e bianco, gioca le sue partite nello stadio Carlo Chiappano."}
{"id": "31347", "revid": "767487", "url": "https://it.wikipedia.org/wiki?curid=31347", "title": "Vellezzo Bellini", "text": "Vellezzo Bellini (\"Vles\" in dialetto pavese) \u00e8 un comune italiano di abitanti della provincia di Pavia in Lombardia. Si trova nella parte nordoccidentale del Pavese, presso la ex SS 35 dei Giovi e il Naviglio Pavese; dista circa 10\u00a0km da Pavia e 25\u00a0km da Milano.\nStoria.\nIl primo cenno storico su Vellezzo Bellini risale al 1116 quando il Papa di allora, Pasquale II, accett\u00f2 sotto la protezione della Sede Apostolica i Canonici della chiesa pavese di S. Michele Maggiore, confermando fra i loro possedimenti i territori di \"Vileggio\" e \"Auriglosso\" (ovvero gli antichi nomi di Vellezzo e Origioso).\nBisogna attendere il 1190 per avere le prime notizie di \"Iovenzano\" (ovvero l'antico nome di Giovenzano), che curiosamente ha una storia medioevale molto diversa da quella di Vellezzo. Mentre quest'ultimo, infatti, \u00e8 per la maggior parte oggetto di possedimenti ecclesiastici, Giovenzano \u00e8 sottoposto al controllo di grandi famiglie nobili milanesi e pavesi, sino ad arrivare, intorno alla fine del Cinquecento ad un controllo quasi totale (l'80% dei territori) da parte dei Marchesi \"Pallavicino di Scipione\", Signori di Giovenzano che elessero la loro residenza nel Palazzo Pallavicino (detto anche Castello di Giovenzano, o anche Giardinone, oggi propriet\u00e0 privata), ben conservato e visibile dalla strada che conduce a Osteriette. Nel 1742, il Marchese \"Giovanni Battista Bellini\" prende possesso del territorio di Vellezzo; per ossequio al feudatario, il comune, col regio decreto n. 1998 del 1864 , assumer\u00e0 la denominazione odierna di Vellezzo Bellini.\nBisogna attendere, tuttavia, il gennaio 1873 perch\u00e9 Vellezzo Bellini, Giovenzano (CC E046), Origioso (CC G104) e anche Robecchino (che era una localit\u00e0 autonoma aggregata a Vellezzo nel XVIII secolo) siano riuniti in un unico Comune (a seguito del R.D. 01/11/1872) e cominci la storia \"moderna\" del Comune di Vellezzo Bellini.\nAmministrazione.\nL'amministrazione \u00e8 retta dal sindaco Graziano Boriotti, eletto a seguito delle elezioni amministrative del 31 maggio 2015.\nFino al 1872 l'attuale comune di Vellezzo Bellini era formato dai tre comuni distinti di Vellezzo Bellini, Giovenzano e Origioso.\nCome indicato nel libro \"Vellezzo Bellini e le sue terre\", di Guido Zanaboni, edizione a cura del comune di Vellezzo Bellini, 1990, di seguito si riporta l'elenco di coloro che hanno retto l'amministrazione comunale, con la data di inizio mandato:\nDal 01/01/1873, i tre comuni vennero fusi nell'unico comune di Vellezzo Bellini, con regio decreto 01/11/1872, che soppresse i comuni di Giovenzano e Origioso.\nDi seguito, si riporta l'elenco di coloro che hanno retto l'amministrazione comunale, con la data di inizio mandato:\nStemma e gonfalone.\nLo stemma e il gonfalone sono stati assegnati con D.P.R. del 17.05.1986."}
{"id": "31348", "revid": "1444396", "url": "https://it.wikipedia.org/wiki?curid=31348", "title": "Verretto", "text": "Verretto (\"Vr\u00ebt\" in dialetto oltrepadano) \u00e8 un comune italiano di 369 abitanti della provincia di Pavia in Lombardia. Si trova nella pianura dell'Oltrep\u00f2 Pavese, alla sinistra del torrente Coppa.\nStoria.\nVerretto \u00e8 noto dal XIV secolo, quando apparteneva a Fiorello Beccaria, i cui discendenti furono detti anche \"Beccaria di Verretto\". Faceva parte della squadra o feudo di Montebello, di cui segu\u00ec sempre le sorti nei successivi passaggi dai Beccaria (del ramo di Montebello) agli Orozco, Machado e infine Spinola."}
{"id": "31349", "revid": "1444396", "url": "https://it.wikipedia.org/wiki?curid=31349", "title": "Verrua Po", "text": "Verrua Po (\"Vr\u01dca\" in dialetto oltrepadano) \u00e8 un comune italiano di abitanti della provincia di Pavia in Lombardia. Si trova nell'Oltrep\u00f2 Pavese, sulla riva destra del Po presso la confluenza del torrente Scuropasso.\nOrigini del nome.\nIl nome Verrua Po, deriva probabilmente da quello latino \"Verruca Viqueriensium\" ossia, \"Verruca dei Vogheresi\"; in latino, il termine \"Verruca\" vuol dire \"escrescenza, porro\" ma in questo caso, significa \"dosso o poggio\", cio\u00e8 piccola altura.\nL'ipotesi pi\u00f9 attendibile, sostiene che il nome del paese, fu dato proprio in riferimento a un'altura emersa, anticamente, sulla riva sinistra del fiume Po. Col passare dei secoli, a causa delle frequenti inondazioni periodiche del grande fiume, l'altura e il piccolo borgo sorto su di essa, scomparvero travolti dalle acque; fu cos\u00ec che gli abitanti di allora, furono costretti a trasferire il loro paese altrove, molto probabilmente nel luogo in cui si trova oggi.\nStoria.\nFino al XVII secolo il Po scorreva attorno all'attuale territorio di Verrua, lungo il tortuoso confine con gli altri comuni dell'Oltrep\u00f2 (Rea, Pinarolo Po, Casanova Lonati ecc.). Verrua si trovava infatti a nord del fiume, su una sorta di penisola facente parte della regione del Siccomario. Se ne hanno notizie solo dal XVI secolo, quando era nel comune di Valbona (attuale frazione di Travac\u00f2 Siccomario). Attorno al 1700 il Po mut\u00f2 il suo corso, e la penisola di Verrua fu divisa dal Siccomario e lentamente and\u00f2 saldandosi all'Oltrep\u00f2, quando la lanca che rimaneva del vecchio corso del fiume si and\u00f2 prosciugando (cosa che avvenne prima della met\u00e0 del XVIII secolo). Verrua divenne allora un comune e, essendo ora la sua campagna non pi\u00f9 cos\u00ec pericolosamente esposta alla violenza del fiume, cominci\u00f2 a prosperare; nel 1723 ebbe una propria parrocchia, separata da quella di Mezzano Siccomario. Fino al 1800 per\u00f2 continu\u00f2 a far parte amministrativamente del Siccomario (che peraltro era unito all'Oltrep\u00f2), e si chiam\u00f2 Verrua Siccomario fino al 1929.\nAllora, essendo stato soppresso e unito a Verrua il comune di Rea, prese il nome attuale (Rea peraltro fu separata da Verrua nel 1954).\nEconomia.\nAl Censimento 2001 gli occupati sul totale della popolazione residente nel Comune di Verrua Po (1.177) sono 519, pari al 45%; 37 persone sono in cerca di occupazione, 57 studenti, 152 casalinghe, 301 ritirati dal lavoro e 111 in altra condizione. Sui 519 occupati 46 sono impegnati nell'agricoltura, 164 nell'industria e 309 in altre attivit\u00e0.\nL'agricoltura \u00e8 l'attivit\u00e0 economica prevalente. Alle tradizionali coltivazioni cerealicole e foraggere si \u00e8 aggiunta, alla met\u00e0 del Novecento, una coltura specializzata: quella del crisantemo. Dal 1968 Verrua Po organizza una Mostra del crisantemo che si tiene ogni anno nella seconda met\u00e0 di ottobre.\nSul territorio comunale sono presenti anche attivit\u00e0 artigianali, industriali (produzione di abrasivi resinati, carpenteria metallica, trasportatori industriali) e terziarie (vendita di prodotti zootecnici e veterinari)."}
{"id": "31350", "revid": "123196885", "url": "https://it.wikipedia.org/wiki?curid=31350", "title": "Vidigulfo", "text": "Vidigulfo (\"Vidig\u00fclf\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese nordorientale, nella pianura tra l'Olona e il Lambro meridionale.\nStoria.\nNoto fin dall'VIII secolo, appare come \"Vicus Lodulfi\" (poi \"Vigudulfum\"), probabilmente da un antico proprietario longobardo di nome Lodulfo. Fu sede di un'antica pieve della Diocesi di Pavia. Vidigulfo era in parte signoria di Bernardo, conte di Pavia, che ne fece dono alla chiesa della Ss. Trinit\u00e0 di Pavia; la restante parte pervenne ai \"Mantegazza\" che l'assoggettarono all'abbazia di Campomorto e ai Landriani (signori di Landriano), che furono investiti del feudo di Vidigulfo nel 1329 dall'Imperatore Ludovico il Bavaro per i servigi resi e la fedelt\u00e0 verso l'Imperatore. I Landriani mantennero il feudo fino all'abolizione del feudalesimo. Nel 1396 Gian Galeazzo Visconti concesse alla Certosa di Pavia molti fondi agricoli a Vidigulfo.\nVidigulfo apparteneva al Vicariato di Binasco, territorio milanese, che nel 1786 fu aggregato alla provincia di Pavia (cui rimase anche quando, nel 1859, Binasco torn\u00f2 a Milano). Nel 1842 al comune di Vidigulfo fu unito il soppresso comune di Pontelungo, e nel 1872 vennero aggregati anche i comuni di Cavagnera, Mandrino e Vairano Pavese.\nSociet\u00e0.\nEvoluzione demografica.\nIl comune che fin'oltre gli anni '70 dello scorso secolo aveva avuto un forte decremento demografico, per buona parte dovuto a emigrazioni, nell'ultimo ventennio \u00e8 andato ripopolandosi quasi raddoppiando i suoi abitanti, passando dai del 1990 ai attuali.\nComune di Vidigulfo precedente l'ampliamento del 1872 "}
{"id": "31351", "revid": "322321", "url": "https://it.wikipedia.org/wiki?curid=31351", "title": "Vigevano", "text": "Vigevano (IPA: o , \"Avgevan\" in dialetto vigevanese) \u00e8 un comune italiano di abitanti della provincia di Pavia in Lombardia.\nCentro industriale di rilievo nazionale, Vigevano \u00e8 nota per essere stata a lungo uno dei principali centri di produzione di scarpe nel mondo. Ivi sorse, nel 1866, il primo calzaturificio a modello industriale, aprendo una stagione che nel secolo successivo avrebbe portato il capoluogo lomellino a produrre decine di milioni di scarpe esportate in tutto il mondo, guadagnandosi l'appellativo di \"capitale della scarpa\". Ancora oggi il Museo internazionale della calzatura, ospitato nei locali del Castello Sforzesco, conserva le testimonianze di un periodo cruciale della storia industriale italiana. Il comune \u00e8 il secondo della provincia per numero di abitanti dopo il capoluogo e primo per superficie, compreso interamente nel parco naturale lombardo della Valle del Ticino.\nHa a lungo goduto di diverse autonomie nel corso della sua storia, gi\u00e0 libero comune federato nella seconda Lega Lombarda e capoluogo del Vigevanasco, oltre che sede vescovile. \u00c8 stata inoltre la prima citt\u00e0 lombarda ad aver ottenuto in epoca moderna il titolo di citt\u00e0.\nGeografia fisica.\nTerritorio.\nVigevano si trova nella Lomellina nord-orientale, sulla sponda destra del fiume Ticino, che lo separa dalla citt\u00e0 metropolitana di Milano. Dista circa 38\u00a0km da Pavia, 36\u00a0km dal centro di Milano, 27\u00a0km da Novara, 14\u00a0km da Mortara, 12\u00a0km da Abbiategrasso. Il paesaggio, trovandosi Vigevano all'interno della Pianura Padana, \u00e8 pianeggiante.\nClima.\nIl clima \u00e8 temperato subcontinentale, con inverni umidi e molto freddi (media 3,1\u00a0\u00b0C), ed estati assai calde e parimenti umide (media 21,7\u00a0\u00b0C). Le precipitazioni raggiungono il picco massimo nel mese di ottobre (122\u00a0mm) e il picco minimo nel mese di luglio (58\u00a0mm), totalizzando un dato annuo di 1003\u00a0mm.\nStoria.\nLe origini.\nIl territorio del comune di Vigevano fu popolato fin dall'et\u00e0 preromana, come testimoniano i numerosi rinvenimenti archeologici scoperti in varie aree del territorio comunale, ed in particolar modo presso la Sforzesca. Per quanto nel Novecento fu rinvenuto un breve tratto (purtroppo non ben indagato) di strada, forse di et\u00e0 romana, nel centro storico cittadino, non esistono prove che documentino l'esistenza di un insediamento in et\u00e0 romana. Il primo documento che prova con certezza l'esistenza di un castrum (insediamento fortificato) a Vigevano risale al 963, si trattava di un recinto fortificato posto nel punto pi\u00f9 elevato, all'interno del quale potevano, nei momenti di pericolo, rifugiarsi gli abitanti dei dintorni.\nNel XII secolo le fortificazioni precarie furono sostituite da strutture pi\u00f9 solide e l'insediamento crebbe, all'interno dell'area fortificata, ora difesa anche da un fossato; sorsero cos\u00ec numerose case e magazzini. Tuttavia, l'insediamento fu a lungo conteso tra Pavia e Milano e, soprattutto nel Duecento, fu pi\u00f9 volte saccheggiato, distrutto e ricostruito. Vigevano fu concessa a Pavia dal Barbarossa nel 1154, conquistata dai milanesi nel 1157, per poi tornare sotto il controllo di Pavia. Nel 1197 Vigevano fu elevata al rango di borgo della citt\u00e0 di Pavia e, in quell'occasione, fu costruita nel castello un'alta torre.\nFu assediata e conquistata dai milanesi nel 1201 e nel 1212, tuttavia rimase parte del distretto pavese fino agli anni '50 del Duecento, quando divenne stabile possesso milanese.\n\u00c8 in questo periodo, nel 1227, che come libero comune aderisce alla seconda Lega Lombarda.\nIn seguito, con l'avvento delle signorie, le condizioni migliorarono; tra il XIV ed il XV secolo il borgo divenne feudo dapprima dei Della Torre, poi dei Visconti e infine, tra il 1450 e 1535, degli Sforza.\nI Visconti e gli Sforza.\nDurante il periodo sforzesco Vigevano raggiunse il suo periodo di massimo splendore, divenendo una delle residenze ducali e centro manifatturiero di notevole importanza per la lavorazione dei panni di lana e di lino.\nNel XIV secolo il borgo miglior\u00f2 le sue condizioni, soprattutto in virt\u00f9 degli importanti mutamenti urbanistici introdotti dai Visconti che culminarono nella costruzione dei \"terraggi\" (per agevolare il lavoro all'esterno), della rocca (per proteggere il borgo) e nel potenziamento del castello (con l'erezione delle mura). Durante il governo di Luchino Visconti venne costruita la possente Strada Coperta (1347) che collegava il Castello alla Rocca scavalcando le case del borgo.\nGli interventi viscontei non si limitarono alle fortificazioni, un grande ponte in legno fu gettato sul Ticino dai Visconti nei primi anni del XIV secolo, ma esso fu incendiato dalla flotta pavese nel 1315. Un nuovo ponte fu fatto realizzare da Luchino Visconti, ma fu nuovamente distrutto dai pavesi nel 1356 e mai pi\u00f9 ricostruito.\nL'ultimo dei Visconti, Filippo Maria, mor\u00ec nel 1447 senza lasciare eredi: a Milano si proclam\u00f2 cos\u00ec l'Aurea Repubblica Ambrosiana, a cui Vigevano ader\u00ec. Quando Francesco Sforza tent\u00f2 di impossessarsi del potere, Vigevano si ribell\u00f2 e nell'aprile del 1449 espulse il podest\u00e0 ed il comandante del presidio proclamandosi libero comune, alleandosi con Milano. Le truppe sforzesche posero l'assedio alla citt\u00e0 per circa venti giorni, portando numerosi assalti contro i lomellini asserragliati tra le mura del castello. L'impegno del popolo vigevanese, guidato dall'eroina Camilla Rodolfi, non fu per\u00f2 sufficiente: il 6 giugno la citt\u00e0 si arrese, riuscendo comunque a ottenere una serie di privilegi commerciali e amministrativi. Conquistato il potere, Francesco Sforza pens\u00f2 di realizzare a Vigevano una grande azienda agricola, tuttavia le condizioni delle finanze ducali, ancora prostrate dalle spesi militari, non consentirono al primo Sforza di mettere in atto il suo progetto.\nDopo la morte di Galeazzo Maria Sforza, ricordato a Vigevano per aver realizzato alcune scuderie nel castello e allevamenti di cani da caccia, gli succedette il giovane figlio Gian Galeazzo Maria. Fu allora che Ludovico il Moro, fratello di Galeazzo, tent\u00f2 di impadronirsi del potere assumendo la reggenza nel 1480 e divenendo poi duca di Milano nel 1494.\nLa presenza degli Sforza a Vigevano fu sporadica e occasionale fino al 1485. Nonostante la grande attrattiva del luogo la citt\u00e0 non offriva strutture adeguate alla vita di corte. Il castello trecentesco, nonostante i primi interventi edilizi sforzeschi, era ancora piccolo, privo di locali adatti alla magnificenza cortigiana e poco confortevole. Gli ospiti forestieri venivano spesso portati a Vigevano, ma non sempre c\u2019era il modo di alloggiarli decorosamente. Ancora nel 1490 la sede vigevanese non era ritenuta adeguata a ricevere ospiti importanti. Non a caso, i ricevimenti degli ambasciatori veneziani, solo per citare un caso, che esigevano un protocollo molto ricercato e pomposo, avvenivano a Pavia dove molti nobili avevano palazzi magnificenti e adatti ad alloggiare i seguiti degli ospiti, mentre a Vigevano le case dei nobili non erano abbastanza lussuose e l\u2019unica soluzione praticabile era di sfrattare temporaneamente dai loro appartamenti i cortigiani e i membri di casa Sforza per far posto ai nuovi venuti.\nNegli anni\u201990 del Quattrocento le cose cambiarono e i soggiorni a Vigevano del duca Giangaleazzo e di Ludovico il Moro (e in seguito delle rispettive consorti Isabella d\u2019Aragona e Beatrice d\u2019Este) si fecero pi\u00f9 frequenti, mentre diminu\u00ec la presenza dei signori a Milano e a Pavia se non per le solennit\u00e0 ufficiali e per le convocazioni dei consigli e le udienze generali.\nIl Moro si occup\u00f2 di abbellire Vigevano avviando dapprima la bonifica del territorio, migliorando il sistema di irrigazione a beneficio dell'agricoltura e costruendo la grande fattoria modello denominata Sforzesca, a sud della citt\u00e0. In seguito fece ampliare il castello costruendo nuove scuderie e nuovi edifici quali la Loggia delle Dame, la Falconiera e la Torre, ad opera di Donato Bramante; contemporaneamente avvi\u00f2 la costruzione della grandiosa piazza Ducale, terminata nel 1494.\nDopo il 1500.\nNel 1500, con la sconfitta del Moro, catturato dai francesi a Novara, per Vigevano si chiuse il breve periodo aureo del rinnovamento urbanistico. Seguirono anni di difficolt\u00e0 con guerre ed occupazioni straniere, controbilanciate solo in parte da una rinnovata e consolidata autodeterminazione amministrativa. Nel marzo 1530 Francesco II Sforza, ultimo Duca di Milano, ottenne infatti da Papa Clemente VII l'erezione di Vigevano al rango di citt\u00e0 e sede vescovile, e nel 1532 a capoluogo del Vigevanasco, entit\u00e0 amministrativa autonoma che per due secoli avrebbe riunito un'importante fetta di territorio nella Lomellina settentrionale, con alcuni dei suoi centri pi\u00f9 importanti come Gambol\u00f2 e Robbio, oltre naturalmente al capoluogo Vigevano. Alla sua morte la citt\u00e0 cadde per\u00f2 sotto un lungo e difficile dominio spagnolo, attraversando un XVII secolo segnato da carestie, epidemie di peste e assedi. Nel 1645 Vigevano fu occupata dall'esercito di Tommaso di Savoia e nel 1658 fu conquistata dai francesi. Nel 1696 a Vigevano i delegati di Austria, Francia, Inghilterra e del Duca di Savoia stabilirono un accordo che poneva fine alla guerra della Grande Alleanza e fissava le premesse per la successiva pace di Rijswijk.\nDopo una breve dominazione austriaca, nel 1745 la citt\u00e0 entr\u00f2 a far parte del Regno di Sardegna; sotto il dominio sabaudo l'industria e il commercio rifiorirono e il 6 marzo 1750 la citt\u00e0 diviene a tutti gli effetti capoluogo della Provincia di Vigevano, con la nomina del primo Intendente, la massima carica all'interno delle province sabaude. Dopo la parentesi della dominazione napoleonica nel 1814 la citt\u00e0 torna ai Savoia.\nIl 9 agosto 1848, nel corso della Prima guerra di indipendenza italiana, presso l'attuale vescovado venne firmato l'armistizio di Salasco che prevedeva una tregua di sei settimane, tra Austria e Piemonte; in seguito, il 21 marzo 1849 venne combattuta la battaglia della Sforzesca in cui i piemontesi ebbero la meglio sugli austriaci.\nCon il decreto Rattazzi del 1859 Vigevano e la Lomellina diventano definitivamente territorio della Provincia di Pavia, concludendo una plurisecolare autonomia solo in parte mantenuta fino al 1926 attraverso il Circondario della Lomellina, il cui capoluogo era per\u00f2 Mortara, a dispetto del primato storico, economico e religioso di Vigevano. Da allora, nonostante la volont\u00e0 di alcuni singoli esponenti politici, la necessit\u00e0 di una nuova autodeterminazione della citt\u00e0 e del territorio scompaiono dal dibattito pubblico locale. Unica eccezione, in ottica per\u00f2 di riorganizzazione amministrativa e non di autonomia, la parentesi negli anni 2010 per il passaggio del solo comune di Vigevano alla Citt\u00e0 metropolitana di Milano, congelata in ultima istanza dalla Regione e dalla stessa Citt\u00e0 metropolitana.\nL'industrializzazione.\nNel 1846 nasce a Vigevano il primo birrificio Peroni a opera del suo fondatore, Francesco.\nNel 1854 viene inaugurata la linea ferroviaria Vigevano-Mortara e nel 1870 il prolungamento fino a Milano.\nNel 1866 sorse a Vigevano, citt\u00e0 da sempre vocata alla manifattura, il primo calzaturificio italiano (Luigi Bocca); in circa 40 anni i laboratori diventarono 36 e quasi 10.000 le persone occupate nel settore (molte delle quali lavoranti a domicilio); nel 1937 si contavano 873 aziende con 13.000 dipendenti fino ad arrivare a 900 aziende con quasi 20.009 addetti nel 1965. Parallelamente all'industria calzaturiera si diffuse anche l'industria tessile per la lavorazione della seta e del cotone.\nNel secondo dopoguerra il settore tessile si ridimension\u00f2 fortemente mentre quello calzaturiero, dopo il boom degli anni cinquanta e sessanta, inizi\u00f2 un drastico declino, compensato solo in parte dallo sviluppo dell'industria metalmeccanica finalizzata a produrre macchinari per la lavorazione delle calzature, che resiste nonostante la forte concorrenza dei paesi emergenti. Il settore calzaturiero \u00e8 ancora presente e Vigevano rimane uno dei luoghi dedicati alle calzature nel Nord Italia, tuttavia in una forma molto minore rispetto al passato.\nMonumenti e luoghi d'interesse.\nArchitetture militari.\nIl castello \u00e8 in realt\u00e0 un complesso di edifici il cui perimetro si estende su un'area di oltre due ettari, nel punto pi\u00f9 alto della citt\u00e0. Gli edifici sono tutti legati tra di loro ed appaiono come una struttura unica con molte articolazioni.\nIl nucleo iniziale risale al X secolo, ma inizia ad assumere l'aspetto attuale nel 1341, con la cosiddetta \"rocca vecchia\". Dal 1466 si succedono vari interventi che trasformano il castello nella residenza dei duchi Sforza. Altre consistenti modifiche si hanno a partire dalla prima met\u00e0 dell'Ottocento, per adeguare il castello ad esigenze militari.\nL'uso militare venne abbandonato sul finire degli anni '60 del Novecento; nel 1980, dopo un decennio di abbandono, iniziano i lavori di restauro e recupero del grande complesso di edifici.\nAttualmente \u00e8 sede museale.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti a Vigevano con regolare permesso di soggiorno erano , pari a circa il 14,8% della popolazione. Le nazionalit\u00e0 pi\u00f9 rappresentate erano::\nCultura.\nStampa.\nA Vigevano hanno sede L\u2019Informatore Vigevanese, L'Araldo Lomellino e L'Aurora della Lomellina.\nRadio.\nRadio Vigevano Ducale City\nTeatro.\nDa segnalare anche il Teatro Cagnoni inaugurato nel 1873, sede ogni anno di una stagione teatrale ricca di eventi e manifestazioni.\nCucina.\nTra le svariate proposte di piatti e delizie gastronomiche che impreziosiscono Vigevano e la Lomellina, spiccano insaccati, formaggi e i piatti a base di riso, questi ultimi presenti in tutti i tipi di portate, dagli antipasti ai dolci.\nSi dice che il Dolceriso sia stato sfornato per la prima volta nelle cucine del Castello Sforzesco di Vigevano. Era la primavera del 1491, Beatrice d'Este, la raffinata, giovane moglie di Ludovico Maria Sforza, detto il Moro, voleva un dolce speciale da offrire al \"signor suo consorte\" e agli ospiti che qui trascorrevano \"tutto il die et persino a mezza nocte passata in zoghi e feste\". E il dolce \u00e8 vera espressione rinascimentale. Legato al territorio, perch\u00e9 ripieno di quel riso la cui coltivazione si andava affermando nelle terre del Vigevanasco, e ricercato, perch\u00e9 profumato dall'acqua di rose e ricco di cedri canditi dei confettieri genovesi. Lo stampo inciso con l'impresa araldica dello \"scovino\", caro al Moro, ne impreziosisce la forma.\n\"Ingredienti\":\nPasta frolla: Farina di grano, burro, zucchero, uova, aromi.\nRipieno: riso e latte, pinoli, mandorle, cedro candito, farina di mandorle, acqua di rose.\nMusei.\nAll'interno del Castello Sforzesco sono presenti il Museo internazionale della calzatura, la Pinacoteca Civica e, da maggio 2016, la \"Leonardiana\", un museo dedicato all'opera di Leonardo da Vinci.\nPresso le sale dell'ex-orfanotrofio \"Merula\", in Via Merula, 40, si trova il Museo dell'Imprenditoria vigevanese.\nL'intero nucleo dei Musei Civici \u00e8 stato dedicato a Luigi Barni (1\u00ba ottobre 1877\u00a0\u2013 28 maggio 1952), uomo di grande lungimiranza e fervente passione che contribu\u00ec significativamente alla nascita e alla crescita delle collezioni d'Arte esposte.\nPinacoteca \"Casimiro Ottone\".\nLa stagione della grande pittura italiana ed europea del XIX secolo costituisce il cuore pulsante della Pinacoteca Civica. Una stagione che a Vigevano si apre con la figura di Giovanni Battista Garberini, (1819-1896) maestro riconosciuto della pittura vigevanese moderna ed autore di una imponente galleria di ritratti di esponenti della borghesia cittadina. \nL'impetuoso sviluppo industriale di Vigevano seguito all'unit\u00e0 nazionale porta alla ribalta una nuova classe imprenditoriale che manifesta uno spiccato gusto per l'arte pittorica: appartengono a quell'epoca gli acquisiti della \u201cMarina\u201d di Pompeo Mariani e della monumentale composizione storica \u201cLa morte di Carlo Emanuele II\u201d di Francesco Valaperta.\nGli anni settanta dell'Ottocento segnano un rinnovamento formale per la pittura lombarda e quindi, di riflesso, per la pittura vigevanese. Gli esponenti di punta della nuova stagione sono Ambrogio Raffaele (1845-1928) e Casimiro Ottone (1856-1942) che suscitarono l'interesse e la menzione di Federico Zeri in occasione di una mostra organizzata nel 1997.\nSe Raffaele si dedica quasi esclusivamente al paesaggio privilegiando le vedute di localit\u00e0 alpestri (specialmente della Valle d'Aosta), Ottone si rivolge alla figura come dimostra la folta sequenza di intensi volti femminili che richiamano stilemi tardo scapigliati.\nLa generazione di pittori a cavallo dei due secoli \u00e8 bene rappresentata da Luigi Bocca (1872-1930), Luigi Barni (1877-1952) e dai fratelli Cesare e Ferdinando Villa. Luigi Bocca \u00e8 il personaggio di maggior spessore, come testimonia la sua produzione incentrata sul ritratto e sulla composizione con figure umane bene esemplificata nel delicato \u201cPer tua dote\u201d.\nLa stagione del Novecento pittorico ha invece in Mario Ornati (1887-1955) e Carlo Zanoletti (1898-1981) i protagonisti. In particolare Zanoletti si distingue per la sua particolare lettura dei paesaggi del fiume Ticino e dei suoi frequentatori (barcaioli, ma anche gente comune).\nTra i rappresentanti della scultura di Otto e Novecento a Vigevano, che trovano spazio nel percorso di visita, in un dialogo perfetto tra pittura e scultura, troviamo Pasquale Miglioretti, Alfredo Berengario Ubezio, Giovan Battista Ricci e Cesare Villa.\nCinema.\n\u00c8 la cittadina protagonista del film Il maestro di Vigevano, diretto da Elio Petri nel 1963 con Alberto Sordi.\nGeografia antropica.\nUrbanistica.\nIl centro storico della citt\u00e0 ha una pianta a semicerchio con via Rocca Vecchia a fare da diametro e il sistema di Corso Garibaldi-Cavour da arco, quest'ultimo costruito lungo il confine delle antiche mura. Le due principali piazze del centro, Ducale e Sant'Ambrogio, sono collegate dalla breve via Roma, sede di negozi e bar. Dal centro storico i principali assi viari che si dipanano sono quello di corso Novara verso nord, di corso Pavia verso sud-est e di corso Milano verso nord-est, in corrispondenza delle antiche porte. Le altre due principali arterie cittadine rivolte rispettivamente a sud-ovest e sud, corso Torino e corso Genova, hanno inizio da Piazza Volta, uno dei principali snodi viari di Vigevano situato di fronte a Palazzo Sanseverino. Ne risulta quindi una citt\u00e0 costruita a raggiera, in maniera non dissimile da Milano e altre importanti citt\u00e0 del nord. L'intero capoluogo lomellino \u00e8 cinto da un anello di circonvallazione concluso nel 2012 con l'apertura del tratto da corso Milano a corso La Malfa, a nord.\nLa struttura del centro storico \u00e8 fortemente medievale, ricca di viottoli e piazzette. Tra queste spicca Piazza Martiri della Liberazione, sulla quale si affaccia l'auditorium San Dionigi. Tra le vie pi\u00f9 frequentate in virt\u00f9 delle attivit\u00e0 commerciali presenti risaltano Corso Vittorio Emanuele II, Via XX Settembre, Corso della Repubblica e Via del Popolo, quest'ultima ricca di palazzi risalenti al XVIII e XIX secolo, in buono stato di conservazione. La forte presenza di una comunit\u00e0 straniera, soprattutto di origine araba, ha permesso di creare uno dei quartieri vigevanesi pi\u00f9 peculiari, spartito tra le vie Mulini, Costa e Riberia, nel settore meridionale del centro storico. Ricca di negozi tipici quali macellerie e kebabberie, oltre a sartorie e panetterie, l'ampia zona permette alla citt\u00e0 ducale di offrire un panorama antropico unico nella Provincia di Pavia.\nLe contrade e il Palio.\nIn occasione del \"Palio\" \"delle\" \"Contrade\", organizzato ogni anno dall'Associazione \"Sforzinda\", presso il Castello si sfidano con quattro giochi popolari dodici contrade (di cui tre di recente istituzione) che riprendono le originarie contrade quattrocentesche:\nEconomia.\nVigevano \u00e8 da secoli uno dei poli di riferimento per quanto riguarda la manifattura lombarda e italiana: fu Ludovico il Moro a introdurre nel capoluogo lomellino l'industria della seta, che accanto alla gi\u00e0 consolidata tradizione laniera contribuir\u00e0 ad assegnare una fisionomia ben definita a uno dei principali centri industriali dell'Italia settentrionale.\nIl settore pi\u00f9 importante dell'economia vigevanese \u00e8 quello calzaturiero con produzione di scarpe, accessori, materiali e macchine per calzature. Gi\u00e0 attiva all'inizio del XX secolo, la manifattura calzaturiera cominci\u00f2 ad affermarsi durante la prima guerra mondiale, per raggiungere l'apice durante gli anni cinquanta, in contemporanea all'esportazione di decine di milioni di scarpe in Italia e all'estero che permisero a Vigevano di guadagnarsi il titolo di \"capitale della calzatura\".\nNei decenni successivi, in particolare a partire dagli anni '70, con il progressivo spostamento della produzione verso i paesi in via di sviluppo e una forte concorrenza interna ebbe inizio una crisi sempre pi\u00f9 profonda del settore. Nonostante ci\u00f2 la citt\u00e0 e i comuni limitrofi costituiscono ancora oggi uno dei riferimenti per l'industria calzaturiera italiana, grazie anche a una specializzazione nel meccano-calzaturiero che ha portato Vigevano ad essere leader mondiale nella produzione di macchinari per calzature.\nL'agricoltura \u00e8 principalmente incentrata sulla produzione del riso, vista l'ampia diffusione delle risaie in Lomellina. \u00c8 inoltre da segnalare che la vicina Cassolnovo \u00e8 indicata come probabile sede della prima risaia italiana.\nDal 1961 al 1984 ha operato a Vigevano la fabbrica di televisori M\u00e4kel\u00e4.\nInfrastrutture e trasporti.\nStrade.\nIl comune vigevanese \u00e8 attraversato dalla strada statale 494 Vigevanese che, passando per Vigevano, collega Milano ad Alessandria.\nFerrovie e tranvie.\nLa stazione di Vigevano, posta lungo la ferrovia Milano-Mortara, \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nNel centro cittadino sorgeva, fra il 1884 e il 1934, un analogo impianto a servizio della tranvia Novara-Vigevano-Ottobiano.\nMobilit\u00e0 urbana.\nIl trasporto pubblico cittadino \u00e8 svolto mediante autolinee urbane e interurbane esercite rispettivamente dalle societ\u00e0 LINE S.p.A. e Autoguidovie S.p.A.\nSport.\nCalcio.\nLa maggiore realt\u00e0 calcistica cittadina \u00e8 al momento la \"S.S.D. Citt\u00e0 di Vigevano s.r.l.\", militante in Promozione (con un fiorente settore giovanile, con il quale partecipa ai campionati regionali con Juniores, Allievi e Giovanissimi; \u00e8 inoltre un Centro Pilota FIGC e una \"Scuola di Calcio Specializzata\"). La seconda squadra, il Vigevano Calcio 1921, militante in Prima Categoria, \u00e8 in realt\u00e0 erede diretto dello storico Vigevano Calcio, fallito nel 2015.\nNonostante siano passati oltre quarant'anni dall'ultima volta in cui il Vigevano abbia giocato in campionati professionistici, la squadra locale rimane ancora oggi quella con la migliore tradizione sportiva in Provincia di Pavia, con ben 11 partecipazioni al campionato di Serie B, a fronte delle 4 ottenute dal Pavia.\nLe altre realt\u00e0 calcistiche ducali sono:\nBasket.\nVigevano \u00e8 citt\u00e0 dalla grande tradizione cestistica. Nella seconda met\u00e0 degli anni settanta la societ\u00e0 Pallacanestro Vigevano, sponsorizzata Mecap, strapp\u00f2 una storica promozione in Serie A1, annoverando negli anni campioni di grande prestigio come Albanese, Malagoli, Solman, Mayes, Iellini, Polesello, Franzin, Crippa, Delle Vedove, Thomas, Urga, Zanatta, Boni, Dellavalle, Premier e molti altri. Negli anni pi\u00f9 recenti la principale realt\u00e0 cestistica cittadina \u00e8 stata la Nuova Pallacanestro Vigevano, che nella stagione 2008/2009 \u00e8 tornata nel basket professionistico (Lega2) dopo 25 anni, passati per la maggior parte in A dilettanti (ex-B1). Nel 2010, a causa di problemi fiscali, la squadra \u00e8 stata retrocessa dalla Lega Nazionale in Prima Divisione e successivamente non si \u00e8 iscritta al campionato. Da segnalare tuttavia, nell'estate del 2013, la nascita del progetto Nuova Pallacanestro Vigevano 1955, la cui prima squadra milita al 2016 nel campionato di serie C Gold. Nella stagione 2017-2018, i giallobl\u00f9 dopo un'autentica marcia trionfale di sole vittorie nella regular-season, vincono il campionato di serie C Gold e vengono promossi in Serie B. Esistono numerose altre realt\u00e0, quali la Pro Vigevano Parona, che partecipa al Campionato di Serie D, la Junior Basket, in Promozione, la C.A.T. (Congregatio Altae Turris), che dopo aver disputato diversi campionati in serie C e D ha un ricco settore giovanile e milita con la prima squadra nel campionato di Prima Divisione, stessa categoria in cui milita il Nuovo Basket Vigevano, accanto ad altre squadre militanti in nei campionati U.I.S.P. e giovanili.\nTriathlon.\nA Vigevano ha sede l'Associazione Sportiva Dilettantistica Junior Club Triathlon Vigevano, fondata nel 2006; nel 2009 \u00e8 stato avviato il settore giovanile. Dal 2012 viene organizzato il \u201cTrofeo Citt\u00e0 di Vigevano\u201d, facente parte del circuito nord-ovest giovanile.\nHockey su prato.\nLa citt\u00e0 di Vigevano vanta una singolare eccellenza sportiva nell'ambito dell'hockey su prato, con la propria compagine, la Paolo Bonomi, che con i suoi due scudetti rappresenta ancora oggi il punto pi\u00f9 alto mai raggiunto da una squadra della provincia di Pavia in qualsiasi competizione sportiva. Entrambi gli scudetti furono vinti in un periodo nel quale lo scenario hockeystico italiano era dominato dalla squadra vigevanese: il primo nella stagione 1972/1973, sponsorizzata dalla ditta vigevanese Co.Ge.Ca., il secondo nella stagione 1979/1980. Le partite della Paolo Bonomi sono disputate presso Castello d'Agogna.\nLa squadra \u00e8 ritornata nel 2009 in serie A1, lega alla quale \u00e8 ancora scritta alla stagione 2016/17 dopo anni di solidi risultati.\nLa Scarpa d'oro.\nLa tradizionale gara podistica internazionale denominata \"Scarpa d'Oro\" si svolge all'inizio della stagione primaverile.\n\u00c8 una corsa di mezzofondo, su strada, nata nel 1980 da un'idea di Lord Sebastian Coe, ex atleta, Pari d'Inghilterra e presidente della candidatura olimpica di Londra per i Giochi organizzati nel 2012.\nIl percorso, di circa 8\u00a0km, si snoda tra le vie storiche della citt\u00e0 con arrivo nella Piazza Ducale.\nDal 2006 la corsa ha ottenuto la denominazione di Half Marathon: in programma tradizionalmente l'ultima domenica di marzo e affiancata alla Family Run, corsa a passo libero per le famiglie, ha negli anni visto un incremento dei partecipanti.\nNote.\nAmo Vigevano\nhttps://www.facebook.com/Amovigevano/"}
{"id": "31352", "revid": "104265", "url": "https://it.wikipedia.org/wiki?curid=31352", "title": "Villa Biscossi", "text": "Villa Biscossi (\"La V\u00ecla\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina meridionale, nella pianura alla destra dell'Agogna. Con i suoi 77 abitanti, Villa Biscossi \u00e8 il comune meno abitato della Provincia di Pavia.\nStoria.\nNota fin dal XIII secolo come \"Villa Piperatorum\", fece parte della contea di Mede, derivata dall'antica contea di Lomello. I \"Biscossi\" o \"Biscossa\", che facevano parte della vasta consorteria dei Conti di Mede, ne furono signori particolari.\nMonumenti e luoghi d'interesse.\nPalazzo Casale.\nLa storia del Palazzo e del feudo affondano le loro radici nel XIII secolo, quando il territorio dell'attuale Villa Biscossi era noto come Villa Piperis o Piperatorum. Si trattava di un piccolo comune che prese il nome, come di consueto, dalla pi\u00f9 numerosa famiglia proprietaria anticamente residente in questi luoghi, i Biscossi, che si insediarono nella zona verso la fine del XIII secolo. Il Palazzo oggi denominato Casale dagli ultimi proprietari , fu edificato nella seconda met\u00e0 del XVIII secolo nel piazzale di fronte alla chiesa cinquecentesca, domina il centro abitato, con il suo elegante porticato a colonne di granito e la terrazza.\nLe grandi finestre del primo piano sembrano rifarsi alle costruzioni pavesi dell'architetto Giovanni Antonio Veneroni, attivo nel pavese nel XVIII secolo, al quale potrebbe ricondursi la realizzazione dell'intero edificio.\nAlle spalle del Palazzo un vasto giardino conserva numerose specie di piante e un piccolo lago, collegato ai canali di irrigazione dell'antica tenuta agricola. La propriet\u00e0 del Palazzo pass\u00f2 dai Provera ai Pallestrini nei primi dell'Ottocento che ne completarono l'edificazione e decorazione e che vi ricevettero Vittorio Emanuele II e Cavour nel periodo delle guerre risorgimentali. Nel marzo 1885 nel palazzo si celebrarono le nozze tra Antonio Giuseppe Ernesto Nomis di Pollone ed Elisa Pallestrini. Il Palazzo pervenne poi ai Casale all'inizio del secolo successivo.\nMentre il piccolo comune di Villa Biscossi si mantenne vivo e vitale con le sue attivit\u00e0 agricole ed artigianali collegate, il Palazzo sub\u00ec un periodo di grande decadenza verso gli anni '30 del Novecento, a causa dell'abbandono da parte dei proprietari. Oggi il Palazzo Casale, dopo essere stato restaurato, \u00e8 aperto al pubblico e messo a disposizione per cerimonie ed eventi privati.\nInfrastrutture e trasporti.\nFra il 1884 e il 1933 la localit\u00e0 era servita da una fermata della tranvia Mortara-Ottobiano-Pieve del Cairo."}
{"id": "31353", "revid": "1516566", "url": "https://it.wikipedia.org/wiki?curid=31353", "title": "Villanova d'Ardenghi", "text": "Villanova d'Ardenghi (\"Vilan\u00f6va\" in dialetto lomellino) \u00e8 un comune italiano di 772 abitanti della provincia di Pavia in Lombardia. Si trova nella Lomellina orientale, sul ciglio del terrazzo che domina la valle alluvionale del Ticino.\nStoria.\nVillanova fu un possesso del monastero di Santa Maria Teodote di Pavia fin dal X secolo. Il nome di Villanova indica che fu fondata o rifondata, probabilmente in quel periodo, come insediamento agricolo. Poco dopo ne divennero signori gli \"Ardenghi\", tanto che gi\u00e0 nel 1250 era detta \"Villanova de Ardenghis\". Ebbe sempre un forte legame con la vicina Carbonara al Ticino, tanto che in qualche periodo la sua chiesa dipese dalla parrocchia di Carbonara, e anche i comuni furono forse uniti. Comunque feudalmente le sorti dei due paesi furono diverse: mentre infatti Carbonara fu legata al feudo di Gropello, Villanova appartenne dal XV al XVII secolo agli \"Eustachi\" di Pavia, feudatari di gran parte della Lomellina sudorientale (Cava Manara, Zinasco ecc.), e dal 1666 ai \"Peverelli\" di Milano. Nel 1713 pass\u00f2, con tutta la Lomellina, sotto la sovranit\u00e0 dei Savoia, appartenendo alla Provincia di Lomellina, e dal 1859 alla Provincia di Pavia.\nVia Francigena.\nL'abitato si trova sul percorso storico della Via Francigena in Lombardia, proveniente da Gropello Cairoli e successivamente dirigentesi verso Pavia.\nSimboli.\nLo stemma del Comune di Villanova d'Ardenghi \u00e8 stato concesso con il decreto del presidente della Repubblica del 2 ottobre 2006.\nCultura.\nCinema.\nNel 1984, venne scelta la linea ferroviaria sita in aperta campagna, appena fuori dal centro urbano di Villanova d'Ardenghi, per effettuare la sequenza del passaggio del treno nel film \"Il ragazzo di campagna\" con Renato Pozzetto."}
{"id": "31354", "revid": "123196926", "url": "https://it.wikipedia.org/wiki?curid=31354", "title": "Villanterio", "text": "Villanterio (\"Vilant\u00e8\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese orientale, esteso sulle due rive del Lambro meridionale, ai confini con la provincia di Lodi.\nStoria.\nAppartenne probabilmente prima dell'Anno Mille a un certo \"Lanterio\", e nel XII secolo era detto \"Villa Lanteri\". Nel 1164 \u00e8 citato nel diploma con cui Federico I assegn\u00f2 a Pavia la giurisdizione sull'Oltrep\u00f2, la Lomellina e quelle parti del Pavese orientale come Villanterio che forse non erano ancora stabilmente sotto il suo controllo. La signoria sul paese apparteneva, forse gi\u00e0 da molto tempo, al monastero di San Pietro in Ciel d'Oro di Pavia, che nel 1260 subinfeud\u00f2 la localit\u00e0 a una famiglia che ne prese il nome di \"Capitani di Villanterio\"; da questi il feudo pass\u00f2 agli \"Schiaffinati\", ai nobili \"Rizzi\" (1538), per eredit\u00e0 nel XVIII secolo ai nobili \"Vitali-Rizzi\" di Pavia e infine, sempre per eredit\u00e0, ai nobili \"Meriggi di Villanterio\". Nel 1872 fu unito a Villanterio il comune di Monte Bolognola. Nel 1396 Gian Galeazzo Visconti don\u00f2 molti fondi agricoli a Villanterio alla Certosa di Pavia.\nUn'ulteriore raccolta di scritti su Villanterio la fornisce Giacomo Bascap\u00e8 nella sua \"Storia di Villanterio\" edita nel 1926 a cura del podest\u00e0 di Villanterio cavalier Silvio Meriggi.\nInfrastrutture e trasporti.\nFra il 1884 e il 1934 la localit\u00e0 ospit\u00f2 una fermata della tranvia Pavia-Sant'Angelo Lodigiano.\nSport.\nHa sede nel comune la societ\u00e0 di calcio A.S.D. Union Calcio Basso Pavese nata dalla fusione delle societ\u00e0 di Villanterio, Magherno e Atletica del P\u00f3, che ha disputato campionati dilettantistici regionali.\nDal 2016 ogni anno durante la prima domenica di novembre viene organizzata dal gruppo podistico A.S.D. Trip\u00e8 di Villanterio la \"Marcia del Cigno\" che si snoda tra le campagne del paese e la Tenuta Relais Il Cigno. La corsa richiama ogni anno centinaia di podisti da tutte le province."}
{"id": "31355", "revid": "1718925", "url": "https://it.wikipedia.org/wiki?curid=31355", "title": "Vistarino", "text": "Vistarino (\"Vistarei o Vistarin\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese centro-orientale, presso la sponda sinistra dell'Olona.\nStoria.\nNoto come \"Vestarino\" fin dal XII secolo, faceva parte della \"Campagna Sottana\" di Pavia. Apparteneva nel XIV secolo ai Beccaria di Pavia, del ramo di \"Messer Fiorello\", che conflu\u00ec nel XVI secolo per matrimonio nei \"Giorgi\" di Soriasco; estinti questi ultimi nel XVII secolo, i loro congiunti Giorgi di Pavia acquistarono i feudi gi\u00e0 appartenuti ai Beccaria, e vennero nominati Conti di Vistarino (da allora sono noti come Giorgi di Vistarino). Nel 1872 a Vistarino furono uniti i comuni di Buttirago e di Vivente.\nSport.\nCalcio.\nLa principale squadra di calcio della citt\u00e0 \u00e8 l\"'A.S. Vistarino\" che milita in promozione"}
{"id": "31357", "revid": "2519", "url": "https://it.wikipedia.org/wiki?curid=31357", "title": "Volpara", "text": "Volpara (\"Vulp\u00e8ra\" in dialetto oltrepadano) \u00e8 un comune italiano di 125 abitanti della provincia di Pavia in Lombardia. Si trova nell'alta collina dell'Oltrep\u00f2 Pavese, nella valle del torrente Versa.\nStoria.\nVolpara apparteneva probabilmente attorno al 1000 al conte di Piacenza Lanfranco, passando quindi al suo genero Uberto, conte di Pombia, cui nel 1014 fu tolto dall'imperatore Enrico II per la sua adesione alla ribellione di Arduino d'Ivrea. Compare poi nel 1250 nell'elenco delle terre del dominio pavese. Appartenne poi al feudo di Montecalvo Versiggia, e con esso pass\u00f2 dai Beccaria di Montebello ai \"Paolazzi\" di Sant'Alessio con Vialone e infine ai \"Belcredi\", che lo tennero fino all'abolizione del feudalesimo (1797).\nAmministrazione.\nComunit\u00e0 montane.\nFa parte della fascia montana della Comunit\u00e0 Montana Oltrep\u00f2 Pavese."}
{"id": "31361", "revid": "123196916", "url": "https://it.wikipedia.org/wiki?curid=31361", "title": "Zeccone", "text": "Zeccone (\"Sc\u00f3n\" in dialetto pavese) \u00e8 un comune italiano di abitanti della provincia di Pavia in Lombardia. Si trova nel Pavese settentrionale, nella pianura tra l'Olona e il Naviglio Pavese.\nStoria.\n\u00c8 possibile che la localit\u00e0 fosse abitata dall'Alto Medioevo. Nel gennaio 1869 casualmente avvenne la scoperta di un tesoretto di monili e di monete del secolo V: esse furono studiate dal Brambilla e si trovano nel Museo Civico del castello Visconteo di Pavia. Il nome di Zeccone (\"Zacono\") compare la prima volta in un diploma del Vescovo Bernardo I, concesso il 18 maggio 1129 a favore della canonica di San Giovanni Domnarum di Pavia, dal quale risulta che quei canonici vi possedevano circa 200 pertiche di terra. Successivamente appartenne, con l'attuale frazione Villareggio, al Vicariato di Settimo, insieme al territorio dell'attuale comune di Bornasco in cui si trovava il capofeudo Settimo. Nel 1396 Gian Galeazzo Visconti don\u00f2 molti fondi agricoli situati a Zeccone alla Certosa di Pavia. Nel 1441 il Vicariato di Settimo fu infeudato al condottiero visconteo Guido Torelli, restando ai suoi discendenti. Nel 1539 Marsilio Torelli si accord\u00f2 con i parenti, tenendo per s\u00e9 la totalit\u00e0 del feudo di Zeccone e Villareggio, col titolo di Contea, che separ\u00f2 le sorti dal resto del Vicariato. Nel 1688 un discendente di Marsilio cedette Zeccone al parente Gian Antonio Torelli, marchese di Casei, ai cui discendenti rimase fino alla fine del feudalesimo (1797). Nel 1871 venne aggregato a Zeccone il soppresso comune di Villareggio.\nTra il 1928 e il 1946 il comune di Zeccone fu soppresso e aggregato a Bornasco. Nel 1947 Zeccone ritorn\u00f2 ad essere comune autonomo. Primo sindaco nel 1949 fu eletto il generale Ambrogio Clerici.\nFino agli anni 1950-60, la popolazione era prevalentemente dedita all'agricoltura; in seguito alla riduzione della manodopera necessaria ad attivit\u00e0 agricole, i contadini a mezzadria si sono trasformati in operai, trovando lavoro nella vicina citt\u00e0 di Pavia, a Milano oppure presso gli stabilimenti della Certosa di Pavia."}
{"id": "31362", "revid": "1516566", "url": "https://it.wikipedia.org/wiki?curid=31362", "title": "Zeme", "text": "Zeme (\"Zem\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina occidentale, sulla riva destra dell'Agogna.\nStoria.\nZeme ha una storia antica alquanto oscura. Sul territorio comunale si individuano due centri abitati di antica origine: \"Gemide\" o \"Zemide\", viene fatto risalire a due accampamenti (\"gemina castra\") che i romani di Gaio Mario posero in questa zona in attesa di affrontare e sconfiggere i Cimbri; Carosio, fu sede della chiesa pievana di Sant\u2019Alessandro matrice delle parrocchie di Olevano e Valle Lomellina.\nAnche il feudo nell\u2019alto medioevo era suddiviso fra il vescovo di Pavia e quello di Vercelli: la parte pavese viene ricordata per la prima volta in un diploma dell'anno 977 con il quale l'imperatore Ottone II la concedeva al vescovo di Pavia Pietro III; la parte vercellese passo alla fine dell\u2019VIII sec. alla diocesi di Novara e da questa, nel 1137, al priorato di Santa Croce di Mortara, riunendo di fatto il feudo sotto la chiesa pavese.\nIl luogo viene pi\u00f9 volte ricordato nel XII sec: nel 1157 come \"Zemidi\", nel 1165 come \"Zemethi\", e nei diplomi imperiali del 1191 e 1220 che confermarono le terre della Lomellina alla contea di Pavia e ancora nel 1250 quando viene ricordato come \"Cemide\".\nIn epoca viscontea, nel 1387, pass\u00f2 ad Antonio Porro alla cui famiglia fu confiscato nel 1412 e ceduto a Filippino, figlio di Facino Cane. Venduto ad Angelo della Pergola (1424) fu tenuto da tale casato fino al 1518 quando pass\u00f2 ai fratelli Polidoro e Marcantonio di San Cassiano che lo rivendettero al duca Francesco Sforza. Questi nel 1532 lo don\u00f2 al capitolo di Vigevano quale dote della costituenda sede episcopale: da questo momento Zeme cesser\u00e0 di essere signoria e il vescovo di Vigevano assumer\u00e0 il titolo di Conte di Zeme, mantenendolo anche dopo l\u2019esproprio dei beni ecclesiastici avvenuto in epoca napoleonica. Il dominio feudale del Capitolo Vigevanese cesser\u00e0 solo con l'abolizione del feudalesimo.\nDurante il XVII secolo il borgo sub\u00ec i saccheggi e le distruzioni delle truppe spagnole, francesi e savoiarde (1635) ed ancora fu danneggiato durante la ritirata delle truppe di Tommaso di Savoia, reduce dall\u2019assedio di Pavia del 1655. Nel 1620 i delegati comunali di Zeme figurano fra i 24 enti che delineano gli \"Statuti Lomellini\".\nNel 1707 (e ufficialmente nel 1713) Zeme, con la Lomellina, passa sotto il dominio dei Savoia. Nel 1818 sono definitivamente uniti a Zeme i soppressi comuni di Marza e Sant'Alessandro, costituiti dalle omonime cascine agricole.\nSimboli.\nLo stemma del Comune di Zeme \u00e8 stato concesso con decreto del presidente della Repubblica del 28 settembre 2007.\nMonumenti e luoghi d\u2019interesse.\nChiesa di Sant\u2019Alessandro.\nLa costruzione attuale risale al XVII secolo, quando la parrocchia fu spostata da Carosio (1622). La chiesa fu terminata nel (1634) ed ancora rifatta nel 1756. Si presenta con una facciata in stile neoclassico ornata al centro da un mosaico raffigurante il santo patrono racchiuso da due coppie di colonne con capitelli ionici che sorreggono il timpano. L\u2019interno conserva due tavole che raffigurano San Rocco e Sebastiano, attribuite alla scuola del Moncalvo e l'altare maggiore in marmi policromi di stile barocco consacrato nel 1768.\nIl Castello.\nRicordo di quello che un tempo doveva essere un ricetto medievale o una casaforte , questo palazzo settecentesco sorge al centro del paese sulla strada per Cozzo. L\u2019edificio ha pianta rettangolare con mura a base scarpata ed eleganti finestre con cornice; sullo spigolo meridionale si innalza una torretta cilindrica con merlatura guelfa, beccatelli e caditoie. La tradizione popolare vuole che dal castello partisse un passaggio sotterraneo verso il monastero della Marza.\nChiesa di Santa Maria del Muro.\nDi origine monastica, fu danneggiata e depredata pi\u00f9 volte nel XVII sec. e quindi rifatta nel secolo successivo. Nel 1873 fu restaurata e ridipinta nella forma attuale. Deve il suo nome ad un affresco del XV sec. che rappresenta la Vergine in piedi che stringe al seno il Bambino Ges\u00f9.\nCascina di Sant\u2019Alessandro.\nLa cascina sorge al centro di un\u2019area verde denominata Garzaia di Sant\u2019Alessando. Fra gli edifici in stato di abbandono si individua una \"casaforte\" del XVII sec costruita dai Pallavicino su un precedente castello dei Bottigella-Visconti. La chiesa \u00e8 chiusa ed in abbandono ma ricordi ottocenteschi danno ancora esistenti i resti del battistero romanico di San Giovanni.\nCascina Marza.\nAll'interno degli edifici del cascinale (1696), di cui fa parte anche un palazzo signorile settecentesco, sussistono ancora i resti di una chiesetta ipogea, probabile vestigia dell'antico monastero dell'XI secolo. Appena fuori dalla cascina, sulla strada provinciale, sorge la \"chiesa di San GIovanni Battista\" che fu riedificata nel 1845 su una costruzione pi\u00f9 antica ricordata in una visita pastorale del 1565. Si presenta in ottime condizioni, con una navata ed un altare con un affresco della \"Madonna con bambino\".\nRiserva Naturale Palude Loja.\nOasi verde caratterizzata da una fitta vegetazione e dalla presenza di sabbie mobili; questo ambiente offre un sicuro rifugio agli aironi, ai rapaci e a numerosi anfibi e rettili.\nInfrastrutture e trasporti.\nLa fermata di Zeme, inaugurata nel 1872, era posta lungo la ferrovia Castagnole-Asti-Mortara e fu soppressa nel 2003."}
{"id": "31363", "revid": "2231683", "url": "https://it.wikipedia.org/wiki?curid=31363", "title": "Zenevredo", "text": "Zenevredo (\"Zanavr\u00e9\" in dialetto oltrepadano) \u00e8 un comune italiano di 486 abitanti della provincia di Pavia in Lombardia. Si trova nelle colline dell'Oltrep\u00f2 Pavese, a poca distanza dalla pianura, alla destra del torrente Versa.\nGeografia fisica.\nTerritorio.\nIl borgo di Zenevredo \u00e8 caratterizzato da un ambiente prevalentemente collinare, tipico della bassa padana, con un'altezza massima di 205 m s.l.m. e una minima di 82.\nStoria.\nLe prime tracce della storia di Zenevredo sembrano risalire al VII secolo quando un gruppo di monaci benedettini incominci\u00f2 ad abitare queste terre e probabilmente a erigervi gli edifici di una prima comunit\u00e0 monastica.\nZenevredo \u00e8 tra i centri che nel 1164 furono, per diploma imperiale, posti sotto la giurisdizione di Pavia: doveva dunque essere un luogo di una certa importanza, dotato di un castello e una propria signoria locale. All'epoca il borgo era noto col toponimo di \"Cenevretum\", divenuto poi \"Zenepretum\" o appunto in italiano \"ginepreto\", luogo ove nascono i ginepri.\nZenevredo apparteneva al Monastero pavese di Santa Maria Teodote, detto \"della Pusterla\", per cui il paese era anche chiamato \"Zenevredo della Pusterla\". Passata sotto il dominio spagnolo da soli due anni, Zenevredo compare nuovamente nell'elenco delle dichiarazioni del focatico del principato di Pavia nell'anno 1537 e viene indicata come appartenente alla Congregazione rurale dell'Oltrep\u00f2 e Siccomario.\nIl comune rimase in area lombarda sino al 1743 quando, con il Trattato di Worms, la comunit\u00e0 pass\u00f2 sotto il dominio dei Savoia del Piemonte, venendo compresa da subito tra quei comuni che inviarono un proprio rappresentante a Voghera nel consesso dei proprietari terrieri. All'epoca il comune di Zenevredo era composto da un sindaco e da quattro consiglieri comunali. Con la fine del feudalesimo ebbe fine anche la signoria del monastero locale (1797).\nAll'anno 1800 risalgono le prime disposizioni napoleoniche relative al comune di Zenevredo con la nomina dei nuovi sindaci e l'inserimento nel dipartimento di Marengo. Nel 1802 i consiglieri comunali vennero elevati al numero di dieci con la durata in carica di tre anni. Nel 1805 il comune passa nel dipartimento di Genova.\nCon la Restaurazione, nel 1815 Zenevredo pass\u00f2 nel mandamento di Mont\u00f9 Beccaria, nella provincia di Voghera, tornando quindi sotto i Savoia con cui rimase sempre nel 1859 quando, con la conquista della Lombardia da parte dell'esercito franco-piemontese, il comune venne compreso nella provincia di Pavia.\nAmministrazione.\nComunit\u00e0 montane.\nFa parte della fascia bassa della Comunit\u00e0 Montana Oltrep\u00f2 Pavese."}
{"id": "31364", "revid": "439868", "url": "https://it.wikipedia.org/wiki?curid=31364", "title": "Zerbo", "text": "Zerbo (\"Z\u00e8rb\" o \"Z\u00e8rp\" in dialetto pavese, IPA: o ) \u00e8 un comune italiano di 394 abitanti della provincia di Pavia in Lombardia. Si trova nel Pavese meridionale, a breve distanza dalla sponda sinistra del Po.\nStoria.\nNel medioevo appartenne ai \"Paveri\" di Pavia, e dal 1683 era feudo dei \"Ghislieri\". Faceva parte della \"Campagna Sottana\" di Pavia. Nel XVIII secolo fu unito a Zerbo il comune di \"Torre Selvatica\". Nel giugno del 1972 fu teatro di un grande raduno \"hippies\", organizzato dalla rivista \"Re Nudo\". Alla manifestazione parteciparono circa 10000 giovani che invasero pacificamente il paese: tra loro anche un giovane Eugenio Finardi.Il 22 maggio 2019 \u00e8 stato attraversato dall'11\u00aa tappa del giro d'Italia."}
{"id": "31365", "revid": "287204", "url": "https://it.wikipedia.org/wiki?curid=31365", "title": "Zerbol\u00f2", "text": "Zerbol\u00f2 (\"Z\u00e9rbol\" in dialetto lomellino) \u00e8 un comune italiano di abitanti della provincia di Pavia in Lombardia. Si trova nella Lomellina orientale, nella valle alluvionale del Ticino, non lontano dalla riva destra del fiume.\nIl paese \u00e8 attraversato dall'autostrada A7 Milano-Genova che taglia in due parti il centro abitato.\nStoria.\nLa zona di Zerbol\u00f2 faceva parte del territorio di Garlasco, che apparteneva fino al XIII secolo al monastero di San Salvatore di Pavia, e pass\u00f2 in seguito in potere dei Beccaria. Nel 1259 essi costruirono un castello presso il Ticino, attorno al quale si and\u00f2 formando il nuovo paese di \"Zerbolate\", l'attuale Zerbol\u00f2. Nel XV secolo esso, seguendo le sorti dei vicini Gropello e Carbonara, dalla signoria dei Beccaria pass\u00f2 per eredit\u00e0 a un ramo dei Visconti, e due secoli dopo sempre per eredit\u00e0 ai Lonati Visconti. Nel 1713, con tutta la Lomellina, entra a far parte dei domini dei Savoia. Nel 1815 vengono uniti a Zerbol\u00f2 i vicini piccoli comuni di Parasacco, Guasta, Marzo, Limido, Sedone, attuali frazioni, oltre a Campomaggiore, che nel 1866 sar\u00e0 annesso a Carbonara al Ticino.\nSociet\u00e0.\nAmbiente.\nIl paese e il territorio circostante sono sede di una colonia stanziale di cicogna bianca.\nI nidi sono visibili in alcune zone del paese ed aree limitrofe (ad es.: all'ingresso del paese, per chi provviene da Gropello Cairoli o Bereguardo, o alla uscita A7 di Gropello Cairoli guardando sulla sinistra) ma in particolare modo si concentrano nell'area della Cascina Venara in Zerbol\u00f2 (segnalazioni in centro paese). La Cascina \u00e8 anche sede di un Ostello.\nDa alcuni anni a questa parte il numero di cicogne nidificanti si \u00e8 stabilizzato in una dozzina di coppie che riproducendosi garantisce annualmente un buon numero di nuovi nati. Essendo la specie tendenzialmente gregaria, la presenza della colonia stanziale di cicogne spinge soggetti selvatici, impegnati nella migrazione, a fermarsi e, nella maggior parte dei casi, a nidificare e riprodursi."}
{"id": "31366", "revid": "228587", "url": "https://it.wikipedia.org/wiki?curid=31366", "title": "Zinasco", "text": "Zinasco (\"Zin\u00e0sch\" in dialetto lomellino) \u00e8 un comune italiano di abitanti della provincia di Pavia in Lombardia. Si compone di due centri abitati, \"Zinasco Vecchio\" e \"Zinasco Nuovo\" che, con la frazione \"Sairano\", sono allineati sul bordo del terrazzo della Lomellina, dominante la valle alluvionale del Po, poco a valle della confluenza del Terdoppio. Le altre frazioni minori che compongono il comune di Zinasco sono Bombardone, Cascinino e Gerone.\nStoria.\nZinasco, o meglio l'attuale Zinasco Vecchio, \u00e8 noto fin dal XII secolo come \"Cinascum\". Nell'ambito del dominio pavese fece parte della Lomellina, e precisamente della squadra (podesteria) di Sommo.\nNel XV secolo compare anche \"Zinaschino\" o \"Zinaschetto\", l'attuale Zinasco Nuovo. Dal punto di vista feudale segu\u00ec le sorti di Cava Manara e di molti dei comuni della squadra di Sommo, passando dagli \"Eustachi\" di Pavia agli Arborio di Gattinara e infine (1650) ai marchesi \"Olevano\" di Pavia. Con la Lomellina fu acquisito dai Savoia nel 1713, e per trent'anni rimase un luogo di confine (l'Oltrep\u00f2 Pavese con cui confinava restava infatti all'Austria). Sotto i Savoia fece parte della provincia di Lomellina. Oltre ai due centri Zinasco Vecchio e Zinasco Nuovo (o Zinaschetto), gi\u00e0 nel XVII secolo del comune faceva parte la frazione Sairano (il nome del comune era \"Zinasco, Zinaschetto e Sairano\"). Era invece separato il comune di San Nazaro del Bosco (che faceva comunque parte dello stesso feudo, e comprendeva la frazione Bombardone). Questo comune era piuttosto singolare, poich\u00e9 non era un paese a s\u00e9 ma solo una parte di Sairano. Dopo l'abolizione del comune, che fu assorbito da Zinasco nel 1818, il toponimo scomparve, essendo appunto il paese indistinguibile da Sairano. Questa strana situazione fu probabilmente determinata dal fatto che, essendo il sito pi\u00f9 antico di San Nazaro minacciato o distrutto dal Po, gli abitanti si trasferirono a Sairano, potendosi comunque conservare come comunit\u00e0 separata.\nNel 1866 fu unita a Zinasco la frazione Cascinino, staccata da Dorno."}
{"id": "31369", "revid": "1272592", "url": "https://it.wikipedia.org/wiki?curid=31369", "title": "Testa di ponte", "text": "Testa di ponte \u00e8 un'espressione della terminologia militare che indica una zona di territorio di ampiezza limitata, occupata da una forza militare all'interno dell'area controllata dal nemico, e che si trova al di l\u00e0 di un ostacolo naturale (tipicamente un corso d'acqua o un lago) o artificiale (ad esempio un campo minato o una zona contaminata da aggressivi NBC); la testa di ponte viene conquistata da un'aliquota ridotta di truppe d'assalto al fine di stabilire le basi e le sistemazioni logistiche per il successivo sviluppo delle operazioni belliche oltre l'ostacolo attraversato.\nL'esempio tipico di testa di ponte \u00e8 quella stabilita attraverso un fiume: a partire da una delle rive, un gruppo d'assalto valica il corso d'acqua tramite imbarcazioni leggere o mezzi anfibi e stabilisce una postazione difensiva sulla riva opposta controllata dal nemico; stabilito un perimetro pi\u00f9 o meno fortificato, di solito con andamento semicircolare attorno al punto di sbarco, il gruppo d'assalto protegger\u00e0 quindi dalle controffensive nemiche la predisposizione di un pi\u00f9 solido sistema di passaggio del corso d'acqua (tipicamente tramite la costruzione di uno o pi\u00f9 ponti, da cui il nome di \"testa di ponte\") sfruttabile dal resto dell'esercito per portare avanti le operazioni.\n\"Testa di ponte\" pu\u00f2 anche designare le fortificazioni, permanenti o temporanee, allestite a una o entrambe le estremit\u00e0 di un ponte per proteggerne l'accesso da azioni del nemico; \"testa di ponte\" \u00e8 anche usato per designare l'area di costa conquistata da una forza da sbarco anfibia lungo il litorale controllato dal nemico e sfruttata in seguito dal resto delle forze d'attacco per penetrare nelle regioni dell'interno, per quanto in questo caso sia pi\u00f9 appropriato il termine \"testa di sbarco\". In generale si utilizza l'espressione \"testa di ponte\", in chiave metaforica, per indicare un nucleo coerente di forze o elementi favorevoli sul quale appoggiarsi per introdursi in uno scenario strategico ritenuto complessivamente estraneo, ostile o scarsamente accessibile.\nDal punto di vista del marketing internazionale, acquisire una \"testa di ponte\" significa insinuarsi in un mercato estero mediante una strategia che permetta di gettare le basi necessarie a conoscere il suddetto mercato. Dalla testa di ponte l'impresa ottiene le risorse necessarie alla sua espansione sul territorio straniero."}
{"id": "31371", "revid": "466539", "url": "https://it.wikipedia.org/wiki?curid=31371", "title": "Clan de' Paperoni", "text": "Il Clan de' Paperoni (\"Clan McDuck\") \u00e8 un gruppo di personaggi dei fumetti della Walt Disney come Paperino e Paperon de' Paperoni imparentati fra loro come in una vera famiglia; venne ideato dal fumettista Carl Barks e successivamente ampliato da altri autori.\nSiccome il cognome di Paperone (\"Scrooge McDuck\"), in lingua originale, \u00e8 di origine scozzese, la sua famiglia \u00e8 stata immaginata come un vero e proprio clan scozzese.\nOrigini letterarie.\nNei primi anni '50 Carl Barks era nel suo secondo decennio di creazione di storie a fumetti con protagonisti Paperino e i suoi vari parenti e aveva creato personalmente alcuni di questi dei quali i pi\u00f9 noti erano Paperon de' Paperoni e Gastone Paperone. Ma il rapporto esatto tra loro era ancora non ben definito. Carl decise allora di creare una versione personale dell'albero genealogico e per definire meglio le loro relazioni aggiunse diversi parenti precedentemente sconosciuti. Carl non aveva mai avuto intenzione di pubblicare questo albero genealogico poich\u00e9 l'aveva creato per uso personale. Nel 1981 Barks si era ritirato da tempo ma le sue storie erano rimaste popolari. Aveva dato diverse interviste e tra gli altri argomenti descrisse la sua prima versione dell'albero genealogico. Schizzi dell'albero furono poi pubblicati su alcune fanzine attirando l'attenzione dei fan. A questo punto Mark Worden decise di creare un disegno di questo albero genealogico tra cui i ritratti dei personaggi citati. In realt\u00e0 Worden fece alcune modifiche all'albero come in particolare l'aggiunta di Paperina come fidanzata di Paperino. La sua versione illustrata della struttura venne pubblicata prima in diverse fanzine e poi nella \"Biblioteca di Carl Barks\", raccolta in dieci volumi delle sue opere in bianco e nero con copertina rigida.\nNel 1987 Don Rosa inizi\u00f2 a creare le sue storie con Paperone contenenti numerosi riferimenti alle precedenti storie di Barks nonch\u00e9 diverse idee originali. Dopo alcuni anni egli aveva sviluppato un suo archivio. Nei primi anni '90 la Egmont, casa editrice di Don Rosa, lo incaric\u00f2 di creare la versione definitiva della biografia di Paperone con relativo albero genealogico al fine di mettere fine a decenni di contraddizioni causa di confusione per i lettori. Il progetto divent\u00f2 la \"Saga di Paperon de' Paperoni\". L'albero genealogico che la accompagna venne pubblicato per la prima volta in Norvegia il 3 luglio 1993. Nel processo di lavoro sulla biografia di Paperone, Rosa studi\u00f2 le vecchie storie di Barks che citavano il suo passato. Poi aggiunse una serie di sue idee. Tra di esse c'erano le informazioni biografiche per i personaggi di supporto.\n\"Albero genealogico\".\nSecondo la cronologia del fumettista Don Rosa e autore della famosa Saga di Paperon de' Paperoni, il clan ha radici nel 122 d.C. quando un membro ancora senza nome vendette la pietra per la costruzione del Vallo di Adriano. Il clan era originariamente chiamato clan MacDuich ma abbandon\u00f2 l'ortografia gaelica del nome nel 1071 e assunse la denominazione McDuck. I membri pi\u00f9 famosi del clan sono Paperon de' Paperoni e Paolino Paperino. Il clan venne ampliato nell'universo dei fumetti Disney italiani con la saga Storia e gloria della dinastia dei paperi scritta da Guido Martina. In base ad essa, il clan fu fondato nel corso del I secolo a.C. da Pah-Peh-Rheo, un egiziano diventato cittadino romano come Petronius Paperonius. In origine segu\u00ec una campagna dell'esercito romano in Britannia ma alla fine decise di stabilirsi in Caledonia (nome romano per la Scozia) tra il popolo dei Pitti.\nQuesto albero genealogico \u00e8 fondata sull'albero genealogico dei de' Paperoni opera di Don Rosa e mostra il rapporto con la famiglia Duck. Esso comprende i de' Paperoni del XIX e XX secolo ma non i lontani antenati. Tra i pi\u00f9 famosi de' Paperoni che non compaiono nell'albero genealogico di Rosa ci sono i fratellastri di Paperone: Gedeone de' Paperoni e Anatrone de' Pennuti. Il clan \u00e8 imparentato con la famiglia di Paperino grazie al matrimonio tra Hortense McDuck e Quackmore Duck, genitori di Paperino e quindi Paperino, sua sorella Della Duck e i suoi figli Qui, Quo e Qua sono i discendenti del clan attraverso la loro linea di discendenza materna.\nComponenti.\nAvi antichi e medievali.\nConte Braccio di Ferro de' Paperoni (Sir Eider McDuck, 880-946).\nMenzionato nella storia \"Paperino e il segreto del vecchio castello\" di Carl Barks e in seguito apparve nell'albero genealogico dei paperi di Don Rosa.\nNacque in Scozia nell'880. Divenne leader del clan e nel 946 difese il castello quando era sotto assedio da parte degli anglosassoni nonostante il trattato che Edmondo I d'Inghilterra e Malcolm I di Scozia avevano firmato nel 945. Quando gli uomini del conte seppero che la loro paga corrispondeva a 30 miseri pezzi di rame all'ora per tutta la truppa e che il conte non aveva fornito loro le frecce in quanto troppo costose abbandonarono il loro signore per salvarsi la vita e il conte mor\u00ec combattendo i predoni da solo. Fu sepolto nel cimitero di famiglia e la sua armatura posta in uno dei corridoi del castello.\nDuca Quaquarone de' Paperoni (Sir Quackly McDuck, 1010-1057).\nMenzionato anch'esso nella storia \"Paperino e il segreto del vecchio castello\" e nell'albero genealogico. Appare anche come fantasma nella \"Saga di Paperon de' Paperoni\" di Don Rosa.\nIl duca Quaquarone nacque in Scozia nel 1010. In seguito divenne il leader del clan. Nel 1057 re Macbeth di Scozia gli offr\u00ec un piccolo scrigno con un tesoro in cambio del suo sostegno nella guerra in corso per il trono. Il duca Quaquarone acconsent\u00ec e serv\u00ec il re durante la guerra, ma divenne ossessionato nel proteggere il tesoro e accidentalmente si intrappol\u00f2 all'interno delle mura con esso, dove in seguito mor\u00ec. Il duca Quaquarone divenne una leggenda tra i de' Paperoni, i quali sostenevano che il suo fantasma proteggesse il tesoro e il castello. Nel racconto \"Paperino e il segreto del vecchio castello\", il cattivo Diamante Dick si traveste da fantasma di Quaquarone per spaventare Paperone, mentre nella successiva \"L'ultimo del Clan de' Paperoni\" il fantasma di Quaquarone appare in persona, consigliando un giovane Paperone senza per\u00f2 rivelare la sua vera identit\u00e0. I resti del duca Quaquarone e la cassa del tesoro vennero trovati da Paperone nel 1948.\nMarchese Scarampola de' Paperoni (Sir Stuft McDuck, 1110-1175).\nMenzionato anch'esso nella storia \"Paperino e il segreto del vecchio castello\" e nell'albero genealogico.\nNacque in Scozia nel 1110. Divenne il leader del Clan de' Paperoni. Fu un leader di grande successo e il clan divenne pi\u00f9 ricco sotto la sua guida. Mor\u00ec nel 1175.\nConte Pancia di Ghisa de' Paperoni (Sir Roast McDuck, 1159-1205).\nMenzionato anch'esso nella storia \"Paperino e il segreto del vecchio castello\" e nell'albero genealogico.\nNacque in Scozia nel 1159. Noto soprattutto per la sua eccessiva golosit\u00e0. Al conte era stato chiesto dal re Guglielmo I di Scozia di offrire la maggior parte del tesoro del suo clan al fine di soddisfare le condizioni del re Riccardo I d'Inghilterra per un trattato firmato tra di loro. Il trattato prevedeva che se Guglielmo avesse offerto a Riccardo 10.000 marchi sarebbe stato liberato dal suo giuramento di sottomissione all'Inghilterra. Il patriottico Pancia di Ghisa obbed\u00ec al volere del re. Questo port\u00f2 poi ai problemi finanziari e al declino del clan, fino ad allora uno dei pi\u00f9 ricchi in Scozia. In seguito il rapporto di Pancia di Ghisa con il re si fece teso. Nel 1205 fece irruzione nella cantina del re, e mor\u00ec poco dopo a causa di un'indigestione. Fu sepolto nel cimitero di famiglia. La sua armatura venne posta in uno dei corridoi del castello de' Paperoni.\nDuca Bambaluc de' Paperoni (Sir Swamphole McDuck, 1190-1260).\nMenzionato anch'esso nella storia \"Paperino e il segreto del vecchio castello\" e nell'albero genealogico.\nNacque nel 1190. Sotto la sua guida il clan soffr\u00ec di problemi finanziari. Nel 1220 decise di sigillare le segrete del castello nel tentativo di ridurne i costi di manutenzione ma cre\u00f2 comunque un passaggio segreto che portava da uno dei corridoi alle segrete sigillate e da l\u00ec al cimitero di famiglia fuori dal castello. Il passaggio fu utile durante l'assedio dei clan rivali. Bambaluc mor\u00ec nel 1260. L'entrata del passaggio nel cimitero divenne la sua tomba. Le sue ossa sono rimaste nella sua armatura posta di fronte all'entrata del passaggio nel castello. In \"Una lettera da casa\" di Don Rosa viene rivelato che il duca Bambaluc probabilmente sigill\u00f2 le segrete al fine di nascondere la costruzione delle camere che avrebbero nascosto il tesoro dei Cavalieri Templari.\nSir Donald de' Paperoni (Sir Donald McDuck).\nMenzionato nella storia \"The History of The Clan McDuck\" di Carl Barks e in un capitolo creato per la \"Saga di Paperon de' Paperoni\" ma che alla fine non trov\u00f2 posto in essa.\nSoprannominato \"Black Donald\" a causa del suo pessimo umore, si dice abbia inventato il golf, il lancio del martello e il lancio del tronco nel 1440. Il suo temperamento mentre giocava a golf port\u00f2 Giacomo II di Scozia a mettere fuori legge lo sport.\nSir Simon de' Paperoni (Sir Simon McDuck, 1437-1509).\nMenzionato in \"Una lettera da casa\" di Don Rosa. Secondo la sua pietra tombale visse dal 1437 al 1509. Fu tesoriere dei Cavalieri Templari e responsabile per aver nascosto il loro tesoro sotto al castello.\nPah-Peh-Rheo.\nPadre fondatore del Clan de' Paperoni. La sua prima apparizione fu nella saga in otto parti \"Storia e gloria della dinastia dei paperi\" di Guido Martina, Romano Scarpa, Giorgio Cavazzano e Giovan Battista Carpi, pubblicata per la prima volta tra il 5 aprile e il 24 maggio 1970.\nEra probabilmente un lontano discendente di Scrooge Shah, l'ultimo re di Sagbad (un gioco di parole sul nome di Baghdad). Quest'ultimo venne descritto nella storia \"King Scrooge the First\" di Carl Barks e Tony Strobl, pubblicata per la prima volta nel mese di ottobre del 1967, come il primo antenato conosciuto di Paperon de' Paperoni. Secondo questa storia Sagbad fu saccheggiata nel 2033 a.C. dalle truppe del giovane immortale re Khan Khan (2050 a.C.-1967), ma il re Scrooge Shah e il suo apparente erede principe Donduk riuscirono a fuggire. L'immortale perse le loro tracce, ma molto tempo dopo avrebbe individuato i loro lontani discendenti.\nIn ogni caso, secondo la sua storia di origine Pah-Peh-Rheo nacque come egiziano. Era presumibilmente uno zio di una regina d'Egitto bisnonna di Cleopatra VII.\nAvi moderni e del XIX secolo.\nAngus \"Manibuche\" de' Paperoni (Angus \"Pothole\" McDuck, 1829-1902).\nEra lo zio di Paperone. Venne menzionato in \"Zio Paperone e la regina del cotone\" di Carl Barks e pi\u00f9 tardi apparve in alcune storie di Don Rosa.\nNacque a Glasgow, in Scozia, nel 1829, da Dingo de' Paperoni e Molly Mallard. Aveva due fratelli pi\u00f9 piccoli di nome Fergus de' Paperoni e Jake de' Paperoni. Angus emigr\u00f2 negli Stati Uniti alla fine degli anni 1840. Nel 1850 stava lavorando come mozzo nel battello \"Drennan Whyte\" nel fiume Mississippi quando esso affond\u00f2. Egli fu l'unico sopravvissuto. Continu\u00f2 a lavorare sui battelli del Mississippi e ne ottenne uno suo nel 1861, il \"Cotton Queen\". Ai tempi della guerra di secessione americana (1861-1865) acquis\u00ec un discreto successo come riverboater. Poco dopo la fine della guerra nel 1865 lui e il collega Porcello Suinello divennero i co-proprietari di Gables Cornpone, una piantagione del Sud che era andata in bancarotta. I due non erano in grado di risolvere le loro divergenze e decisero di fare una gara fluviale nel 1870 per decidere chi ne sarebbe stato il proprietario. Entrambi i battelli affondarono. Porcello aveva altri due battelli, ma Angus trascorse i successivi dieci anni come giocatore di carte professionista. Nel 1880, in una partita di poker con Porcello, Angus vinse i diritti di uno dei battelli del rivale, chiamato \"Ciccio Dollaro\". Porcello perse presto l'altro suo battello contro Capitan Bassotto e i suoi figli, la prima generazione della Banda Bassotti, una famiglia di fuorilegge, e si ritir\u00f2. Angus invece assunse suo nipote Paperone e un inventore squattrinato di nome Cacciavite Pitagorico come suo equipaggio. Gli affari non andavano bene e Angus decise di andare in pensione nel 1882. Lasci\u00f2 il suo battello al nipote e si stabil\u00ec a New Orleans. Divenne l'autore di una serie di dime novel sotto il titolo \"Il signore del Mississippi\", sulla base di una descrizione molto esagerata della sua vita ma che divennero molto popolari e, per avere pi\u00f9 materiale da aggiungere, di tanto in tanto Angus viaggiava attraverso il paese. Nella storia \"Il vigilante di Pizen Bluff\" di Don Rosa viene visto apparire nel Wild West di Buffalo Bill. Dopo che i soldi dello show vengono rubati dalla Banda Dalton, Angus cavalca con Bill, Paperone, P. T. Barnum, Annie Oakley e Geronimo per fermare i banditi. La data esatta della morte di Angus \u00e8 sconosciuta. Nel 1955 il nipote di Porcello, Horseshoe Hogg, e Paperone avrebbero riportato in superficie i battelli a vapore dei loro zii per finire la gara per Cornpone Gables. Paperone vinse, solo per scoprire che 85 anni di disuso avevano reso il palazzo cos\u00ec fragile da venire accidentalmente distrutto con uno starnuto.\nDingo de' Paperoni (Dingus McDuck, 1810-1870).\nSoprannominato \"il Sozzo\" (\"Dirty\"), venne creato da Don Rosa (a partire da un accenno di Barks) per il suo albero genealogico dei paperi e non \u00e8 mai apparso in persona. Era il nonno di Paperon de' Paperoni ed era un minatore. Spos\u00f2 Molly Mallard ed ebbe tre figli: Angus de' Paperoni, Jake de' Paperoni e Fergus de' Paperoni. In una storia degli anni '60 di Bob Gregory e Tony Strobl il nonno di Paperone viene indicato come Tito de' Paperoni (\"Titus McDuck\"). Guido Martina, autore italiano, ha invece creato Paperone Geremia de' Paperoni e Paperhone de' Paperoni, quest'ultimo apparso in \"Storia e gloria della dinastia dei paperi\".\nFergus de' Paperoni (Fergus McDuck, 1835-1902).\nEra il padre di Paperone e personaggio di primo piano nella Saga di Paperon de' Paperoni. Nacque a Glasgow nel 1835 da Dingo \"il Sozzo\" de' Paperoni e Molly Mallard. Trascorse la maggior parte della sua vita come lavoratore in un mulino. Secondo una storia di William Van Horn, Fergus ad un certo punto ebbe un breve matrimonio con una donna non identificata, con la quale ebbe il figlio Anatrone de' Pennuti. In seguito spos\u00f2 Piumina O'Drake, sua moglie nelle storie di Rosa, che divenne la madre di tre dei suoi figli: Paperone, Matilda e Ortensia. Anche un personaggio italiano, Gedeone de' Paperoni, potrebbe essere un figlio di Fergus. Il resto della biografia di Fergus viene mostrata nella \"Saga di Paperon de' Paperoni\". Nel 1877 incoraggi\u00f2 il figlio a lavorare. L'evidente intelligenza, l'abilit\u00e0 nel lavoro duro e l'ambizione di Paperone fecero credere a suo padre che Paperone sarebbe stato in grado di riportare il clan al suo antico splendore. Nel 1885 le terre ereditarie del clan sarebbero state sequestrate a causa dell'impossibilit\u00e0 di Fergus di pagare le tasse ma Paperone intervenne per pagarle e divenne il nuovo proprietario delle loro terre. Mentre Paperone era via, Fergus e la sua famiglia tornarono al castello de' Paperoni, abbandonato da secoli, a Colle Fosco. La famiglia continu\u00f2 a lavorare per pagare le tasse e Paperone invi\u00f2 loro la maggior parte dei soldi che aveva guadagnato durante il viaggio. Fergus rimase vedovo nel 1897. Paperone si arricch\u00ec nel Klondike e torn\u00f2 in Scozia nel 1902 come miliardario. Originariamente l'intenzione di Paperone era stabilirsi a Colle Fosco, ma ben presto cambi\u00f2 idea e decise di stabilirsi negli Stati Uniti, portando la sua famiglia con lui. Le sorelle accettarono, ma Fergus decise di rimanere. Mor\u00ec durante la notte, a 67 anni, e il suo spirito si riun\u00ec con la moglie Piumina e il resto del clan mentre i suoi tre figli lasciavano la Scozia.\nIn \"Una lettera da casa\" di Don Rosa viene rivelato che Fergus cerc\u00f2 di trovare il tesoro dei Templari nascosto nel castello de 'Paperoni da uno dei suoi antenati, egli stesso un cavaliere. Anche se Fergus decise di non raccontare a Paperone del tesoro, egli ne viene a conoscenza attraverso altri modi e, come Matilda de' Paperoni, pensa che Fergus abbia mantenuto il segreto con lui perch\u00e9 disapprovava Paperone. Nel mezzo della ricerca del tesoro, Paperone, i suoi nipoti e Matilda trovano una lettera di Fergus, il quale credeva che Paperone alla fine l'avrebbe trovato, rivelando che la ragione per cui aveva nascosto il segreto a Paperone \u00e8 che il figlio si sarebbe sentito meglio costruendo la propria fortuna, invece di ereditarne una.\nNel gioco per NES \"DuckTales 2\", Paperone e i nipoti trovarono un pezzo di una mappa del tesoro che apparentemente apparteneva ad un personaggio chiamato Fergus de' Paperoni. Tuttavia, il Fergus in questione non \u00e8 il padre di Paperone ma il pro-prozio di Paperone.\nHugh \"Schiumatore\" de' Paperoni (Captain Hugh \"Seafoam\" McDuck, 1710-1776).\nApparve per la prima volta in una storia senza titolo di Carl Barks (conosciuta come \"Zio Paperone e la cassa di rafano\"), in cui la storia dell'inganno di Scrocco degli Arpagoni sullo Schiumatore viene utilizzata come retroscena. La storia del personaggio venne successivamente ampliata da Don Rosa, e compare nella \"Saga di Paperon de' Paperoni\".\nHugh de' Paperoni nacque in Scozia nel 1710. Si stabil\u00ec a Glasgow nel 1727 e si dedic\u00f2 ai commerci marittimi arrivando a ottenere una propria nave, l'\"Oca d'Oro\". Divent\u00f2 ricco trasportando merci tra il Regno Unito e i Caraibi. Nel 1753 la sua fortuna fin\u00ec. Firm\u00f2 un contratto con Swindle McSue per consegnare un baule pieno di rafano in Giamaica. Tre settimane dopo la sua nave affond\u00f2 insieme al baule prima di raggiungere la Giamaica. Era stata sabotata da McSue. Quando Hugh torn\u00f2 in Scozia scopr\u00ec che il suo contratto aveva alcune clausole scritte in piccolo che la sua debole vista non gli ha permesso di vedere. Le clausole dicevano che se Hugh non fosse riuscito a consegnare il baule in Giamaica tutti i suoi averi sarebbero andati a McSue. A Hugh rimasero solo i suoi vestiti, il suo orologio d'argento in tasca e la sua dentiera d'oro in bocca. McSue voleva anch'essi, ma Hugh fugg\u00ec. L'unica cosa conosciuta della sua vita seguente \u00e8 che mor\u00ec nel 1776, all'et\u00e0 di 66 anni. Si presume che fu coinvolto nella guerra d'indipendenza americana. Il suo discendente Patrizio de' Paperoni eredit\u00f2 l'orologio d'argento, conosciuto da allora come \"l'orologio dell'eclisse\". Secondo Don Rosa, Schiumatore de' Paperoni e Hugh de' Paperoni sono lo stesso personaggio; \"Schiumatore\" \u00e8 solo un soprannome.\nJake de' Paperoni o Anacleto Anastasio Anatrone (Jake McDuck, 1832 -1901).\nEra lo zio di Paperone. Venne menzionato nella storia \"Paperino e il ventino fatale\" (1952) di Carl Barks, in cui Paperino si veste come Jake nel tentativo di ingannare Paperone per fargli donare soldi in beneficenza. Nell'edizione italiana di quella storia veniva chiamato Anacleto Anastasio Anatrone. Il personaggio venne poi utilizzato da Don Rosa, tradotto nell'edizione italiana con il nome di \"Jake de' Paperoni\" nella \"Saga di Paperon de' Paperoni\". Viveva nella stessa casa di suo fratello Fergus e aiut\u00f2 lui e la moglie Piumina O'Drake a crescere i loro figli. Si stabil\u00ec al castello insieme a suo fratello nel 1885. Secondo gli schizzi e le cronologie di Rosa, Jake nacque nel 1832 dai minatori di carbone Dingo de' Paperoni e Molly Mallard, e crebbe fino a diventare un allevatore a Glasgow. La sua data di morte \u00e8 sconosciuta, ma sembra che sia compresa tra il 1900 e il 1902\nMalcolm de' Paperoni (Malcolm \"Matey\" McDuck, 1530-1564).\nApparve nella storia \"Paperino e il tesoro della regina\" di Carl Barks, in una scena in cui Paperone \u00e8 ipnotizzato nel vedere gli eventi delle vite delle sue precedenti incarnazioni. Il personaggio venne poi utilizzato da Don Rosa. Apparve sull'albero genealogico dei paperi di Rosa, e compare tra i de' Paperoni in paradiso nella \"Saga di Paperon de' Paperoni\".\nMalcolm de' Paperoni nacque nel 1530. Egli apparteneva a un ramo del Clan de' Paperoni che si era stabilito in Inghilterra. Serv\u00ec nella marina inglese. Nel 1563 divenne il primo ufficiale della fregata HMS \"Falcone Reale\". Serv\u00ec sotto il capitano Loyal Hawk. La nave fece irruzione Mar dei Caraibi spagnoli tra il 1563 e il 1564. Lui e il nostromo Paperinocchio Codacorta, che in seguito si sarebbe reincarnato in Paperino, seppellirono delle patate sotto l'ordine del capitano Loyal Hawk e per la Regina d'Inghilterra. Si dice che Malcolm de' Paperoni abbia perso la vita il 9 dicembre 1564, quando la flotta spagnola affond\u00f2 il \"Falcone Reale\" insieme al suo equipaggio, anche se questo non \u00e8 vero. Nel 1579 prese il comando del neonato Fort Drakeborough, uno stabilimento che nel 1818 venne conquistato da Cornelius Coot e in seguito ribattezzato Forte Paperopoli.\nPatrizio de' Paperoni (Quagmire McDuck, 1807-1880).\nVenne menzionato per la prima volta da Carl Barks nella storia \"Zio Paperone e l'orologio dell'eclisse\", pubblicata nel giugno 1955.\nPatrizio era un fratello di Dingo de' Paperoni. Aveva ereditato l'orologio d'argento del suo antenato Hugh de' Paperoni. A quanto pare era abbastanza ricco da avere una sua propriet\u00e0. Alla sua morte il suo orologio venne ereditato dal nipote Fergus de' Paperoni. La sua propriet\u00e0 rimase non reclamata finch\u00e9 il suo pronipote Paperone, ormai proprietario dell'orologio, non cerc\u00f2 di rivendicarla.\nLocksley de' Paperoni (Locksley McDuck).\nMenzionato in \"The History of The Clan McDuck\" di Don Rosa, un capitolo creato per la \"Saga di Paperon de' Paperoni\" ma che alla fine non trov\u00f2 un posto nella storia. Locksley de' Paperoni si un\u00ec al rinnegato Robert Roy MacGregor qualche tempo dopo il 1707. L'alleanza si concluse pi\u00f9 tardi, quando Locksley ebbe delle difficolt\u00e0 a fare l'ultima parte di \"Rubare ai ricchi per dare ai poveri\".\nMolly Mallard (1812-1865).\nVenne creata da Don Rosa per il suo albero genealogico dei paperi e non \u00e8 apparsa in nessuna storia. Era la moglie di Dingo de' Paperoni ed ebbe tre figli: Angus de' Paperoni, Jake de' Paperoni e Fergus de' Paperoni.\nPiumina O'Drake (Downy O'Drake, 1840-1897).\n\u00c8 la madre di Paperone. Venne creata da Don Rosa e appare nella \"Saga di Paperon de' Paperoni\" e nell'albero genealogico dei paperi.\nDi origine irlandese, nacque nel 1840. Spos\u00f2 Fergus de' Paperoni e divenne la madre di tre bambini: Paperone, Matilda e Ortensia. Era una casalinga e madre molto devota. Si stabil\u00ec all'antico castello de' Paperoni a Colle Fosco con la sua famiglia nel 1885. Mor\u00ec nel 1897 e fu sepolta nel cimitero dei de' Paperoni.\nContemporanei.\nDouglas.\n\u00c8 un cugino di Paperone apparso in numerose storie a fumetti Disney danesi. Assomiglia a Paperone non solo nell'aspetto ma anche nel temperamento. Egli \u00e8 tuttavia senza speranza nel trovare e identificare l'oro e spesso frustra Paperone da lui criticato per non essere abbastanza \"de' Paperoni\". Nella storia \"Zio Paperone - Il pi\u00f9 furbo tra i duri\", Douglas venne ritratto come lo zio di Chiarafonte Duck.\nGedeone de' Paperoni.\nFratello minore di Paperone e appare principalmente in storie a fumetti italiane dove \u00e8 il direttore del giornale \"Il grillo parlante\", il quotidiano pi\u00f9 credibile di Paperopoli. Gedeone ha anche un rapporto antagonistico con il fratello Paperone. Il personaggio venne creato da Romano Scarpa e apparve per la prima volta nella storia \"Paperino e i gamberi in salm\u00ec\", pubblicata il 10 febbraio 1956.. Scarpa dichiar\u00f2 di essersi ispirato vagamente alle fattezze di Mario Gentilini, l'allora direttore di Topolino. Nelle successive storie Gedeone diventa il proprietario di altri quotidiani: Il Grillo della Sera e La Tromba di Paperopoli, ma grazie al lavoro di alcuni estimatori di Scarpa nelle storie pi\u00f9 moderne \u00e8 ritornato proprietario della vecchia testata. L'esistenza di Gedeone \u00e8 incompatibile con la visione di Barks di Paperone come presentato ne \"Il segreto del vecchio castello\". In questa storia, Paperone afferma che egli \u00e8 l'ultimo del clan de' Paperoni. Anche se Don Rosa non lo ha usato nel suo albero genealogico o nelle sue linee temporali, \u00e8 stato proposto che possa essere un figlio illegittimo di Fergus. Ci\u00f2 significherebbe che Paperone \u00e8 l'ultimo de' Paperoni legittimo. Gedeone \u00e8 ormai considerato l'ultimo dei cinque figli di Fergus e un fratellastro minore di Anatrone de' Pennuti, Paperone, Matilda e Ortensia.\nGiasone de' Paperoni.\nCugino di Paperone, molto simile a lui nell'aspetto fisico, appare una sola volta, nella storia \"Zio Paperone e la pecora nera\", di Carlo Panaro, disegnata da Giovanni Romanini, vestito con una coppola rossa, una palandrana blu e delle ghette rosse. Anche il carattere \u00e8 opposto a quello del cugino, infatti Giasone \u00e8 generoso e magnanimo; tuttavia non ha il senso degli affari.\nOrtensia de' Paperoni (Hortense McDuck, 1876-...).\nNuora di Nonna Papera, sorella di Matilda e Paperone, moglie di Quackmore Duck, cognata di Gustavo Paperone e Daphne Duck, zia di Gastone, madre di Della Duck e Paperino e infine nonna di Qui, Quo e Qua.\nOrtensia nacque nel 1876 a Glasgow, figlia pi\u00f9 giovane di Fergus de' Paperoni e Piumina O'Drake. Nell'albero genealogico di Barks, il suo fratello maggiore era Paperone e sua sorella era Matilda. Altri autori diedero a Paperone due fratellastri, Anatrone de' Pennuti e Gedeone, anche se questi non compaiono nella concezione della famiglia di Barks. Anche Jake de' Paperoni, suo zio paterno, viveva con loro. Ortensia nacque in una famiglia della classe operaia che viveva in condizioni di relativa povert\u00e0. Nel 1877 suo fratello Paperone inizia a lavorare come lucidatore di scarpe per contribuire a sostenere la sua famiglia. All'epoca Ortensia era solo una bambina mentre il fratello guadagnava la sua Numero Uno. Paperone trascorreva parte del suo tempo libero con le sue sorelle minori e, occasionalmente, riparava le loro bambole. Altrimenti Ortensia trascorreva la maggior parte del suo tempo aggrappata alla sua sorella maggiore. Nel 1880 Paperone era arrivato a rendersi conto che i suoi guadagni non erano abbastanza, nonostante il suo duro lavoro e gli sforzi. Emigr\u00f2 negli Stati Uniti nella speranza di guadagnare la propria fortuna. Venne assunto come mozzo su una nave mercantile in partenza per New Orleans, in Louisiana. Fergus osserv\u00f2 che il \"\"Ciao, P-prone\" di Ortensia erano le sue prime parole. Prima di allora, tutto quello che poteva dire era \"glxblt\"\". Fin da piccola fu evidente che Ortensia aveva un pessimo carattere combinato con una notevole forza. Nel 1882 Paperone venne assunto come cowboy a condizione che riuscisse a domare una cavalla indomabile. Paperone riusc\u00ec nell'impresa e ribattezz\u00f2 la cavalla Ortensia. Nel 1885 le terre ereditarie del clan de' Paperoni compreso il castello abbandonato dal 1675 stavano per essere sequestrate per tasse non pagate. I Whiskervilles, nemici dei de' Paperoni dal XV secolo, progettavano di ottenere la propriet\u00e0 delle terre e stavano gi\u00e0 cercando di saccheggiare il castello e il suo cimitero, alla ricerca di antichi reperti e tesori. Fergus e Jake sorvegliavano il castello per fermarli. La novenne Ortensia si offr\u00ec di aiutarli e si dimostr\u00f2 pi\u00f9 efficace nel combattimento di tutti i de' Paperoni anziani. I Whiskervilles arrivarono a temerla. Nel 1902 Paperone torn\u00f2 in Scozia per andare a prendere Ortensia e la loro sorella Matilda. Quando Paperone stabil\u00ec Paperopoli, in Calisota, Stati Uniti come sua base, inizi\u00f2 a viaggiare per il mondo cercando di espandere il suo impero finanziario. Uno dei momenti di maggiore orgoglio di Ortensia fu quando lei fece fuggire da sola tutti i militari degli Stati Uniti dalla Collina Ammazzamotori, armata solo di una scopa e del suo brutto carattere, con grande vergogna dell'allora presidente Theodore Roosevelt. Dal 1902 al 1930 lei e Matilda gestirono l'impero di Paperone mentre lui era via. Durante questi anni Ortensia incontr\u00f2 il suo fidanzato Quackmore Duck, che spos\u00f2 nel 1920. Pi\u00f9 tardi lo stesso anno diede alla luce due gemelli. Suo figlio venne chiamato Paolino Paperino e sua figlia Della Duck. Dei due solo il bambino eredit\u00f2 il temperamento di sua madre. Una lite con Paperone nel 1930 termin\u00f2 tutti i rapporti tra Paperone e la sua famiglia, e lei si ritir\u00f2. Si pensava che fosse morta nel 1948, perch\u00e9 in quest'anno Paperone sosteneva di essere l'ultimo dei de' Paperoni. Tuttavia, salt\u00f2 fuori che Matilda \u00e8 viva e vegeta in un racconto di Don Rosa: l\u00ec lei si riferisce anche a Ortensia, anche se questa non si vede. Nelle note alla pubblicazione danese della storia (Hall of Fame - Don Rosa Book 10), si afferma che l'editore ha deciso che Ortensia \u00e8 \"ufficialmente morta\".\nMatilda de' Paperoni (Matilda McDuck, 1871- ...).\n\u00c8 una delle due sorelle di Paperone. Venne menzionata per la prima volta nel 1950 nello schizzo di Carl Barks per un albero genealogico della famiglia Duck, dove venne mostrata come madre adottiva di Gastone Paperone. Il personaggio venne abbandonato nella versione del 1991 (dove Gastone \u00e8 il nipote biologico di Nonna Papera e non \u00e8 correlato a Paperone), ma Don Rosa prese il nome e utilizz\u00f2 Matilda come personaggio di rilievo nella \"Saga di Paperon de' Paperoni\". Matilda \u00e8 solitamente disegnata con un fiore sul cappello, che perde un petalo in ogni vignetta in cui lei appare.\nMatilda nasce a Glasgow nel 1871 da Fergus de' Paperoni e Piumina O'Drake. Lei \u00e8 la sorella minore di Paperone. Avrebbe avuto una sorella minore di nome Ortensia. A differenza degli animi infuocati di Paperone e Ortensia, lei era sempre incredibilmente calma. Nel 1902 Paperone torn\u00f2 in Scozia e port\u00f2 entrambe le sue sorelle con lui in America. Quando stabil\u00ec la sua base a Paperopoli, lasci\u00f2 Matilda e Ortensia a gestire il suo impero dal 1902 al 1930. Nel frattempo viaggi\u00f2 per il mondo per espandere il suo impero finanziario. Nel 1930, una lite con Paperone termin\u00f2 tutti i rapporti tra lui e la sua famiglia, e si crede che le sue sorelle abbiano lasciato Paperopoli.\nNella storia \"Una lettera da casa\" (2004) \u00e8 dimostrato che venne assunta dal nipote Paperino (figlio di Ortensia) per prendersi cura del castello in Scozia. Matilda si riconcilia con Paperone e si intuisce che Paperino abbia deliberatamente predisposto la riunione. Questa fu la prima volta che Qui, Quo e Qua incontrarono la loro prozia. Paperone ritorna al castello per un altro tesoro e viene a sapere da Matilda che la sua famiglia gi\u00e0 sapeva del tesoro ma che il loro padre Fergus decise di non dire a Paperone di esso. Sia Paperone che Matilda pensavano che fosse a causa della disapprovazione di Fergus per i modi avidi di Paperone ma dopo aver trovato una lettera imparano che il vero motivo \u00e8 che Fergus pensava che Paperone si sarebbe sentito meglio a costruire la sua fortuna invece di ereditarne una. Matilda mentre cerca di lasciare il castello cita Ortensia. Tuttavia, nel commento alla stampa americana della storia, Don Rosa afferma che gli \u00e8 stato impossibile usare Ortensia perch\u00e9 avrebbe dovuto spiegare perch\u00e9 avesse abbandonato la sua famiglia. Cos\u00ec il destino di Ortensia rimane un mistero. Nelle note alla pubblicazione danese della storia (Hall of Fame - Don Rosa Book 10), si afferma che l'editore ha deciso che Ortensia \u00e8 \"ufficialmente morta\". Don Rosa ha suggerito che Matilda avrebbe sposato il noto personaggio Disney Pico De Paperis.\nStraccetton de' Paperoni (Moocher McDuck).\nIn italiano noto anche Mac Mucher e Fannullon de' Paperoni, \u00e8 il cugino povero di Paperone, che apparve per la prima volta nella storia \"Zio Paperone e il sosia di primo grado\" di Tony Strobl. L'aspetto di Straccettone \u00e8 molto simile a quello di Paperone, tranne per il fatto che egli indossa abiti stracciati, ma, a differenza del suo ricchissimo cugino, Straccettone \u00e8 di buon cuore. Venne utilizzato in alcune storie a fumetti brasiliane negli anni '70.\nAnatrone de' Pennuti (Rumpus McFowl).\nVenne creato da William Van Horn e introdotto come un cugino pigro e avido di Paperone. Venne presto rivelato che lui era il fratellastro di Paperone. La sua esatta relazione con gli altri personaggi dell'universo Paperone \u00e8 sconosciuta. \u00c8 stato tuttavia affermato che sua madre era stata brevemente sposata con Fergus de' Paperoni. Anatrone \u00e8 un collezionista orgoglioso di rocce. Ha un appetito gigantesco e russa molto. In un primo momento Anatrone aveva un rapporto antagonistico con Paperino, i suoi nipoti e Paperone, ma cominciarono ad andare pi\u00f9 d'accordo in storie successive. In Italia, una delle storie in cui compare Anatrone de' Pennuti \u00e8 Zio Paperone e il fraterno problema, pubblicata nel 2002 sulla rivista Zio Paperone.\nLa sede.\nLa sede del clan \u00e8 il castello de' Paperoni che appare per la prima volta nella storia di Carl Barks \"Paperino e il segreto del vecchio castello\" pubblicata su Donald Duck Four Color n. 189 del 1948. L'unica altra storia di Barks ad avere il castello de' Paperoni fu Il clan di zio Paperone. Don Rosa utilizz\u00f2 il castello nella \"Saga di Paperon de' Paperoni\", parti 1, 5 e 9, e in \"Una lettera da casa\". Nella saga di Rosa il castello si trova a Colle Fosco nel Rannoch Moor (un luogo reale della Scozia). Il paese pi\u00f9 vicino \u00e8 l'immaginario MacDuich. La famiglia de' Paperoni (fatta eccezione per un paio di fantasmi di famiglia) abbandon\u00f2 il castello nel 1675 per trasferirsi a MacDuich, e pi\u00f9 tardi a Glasgow a causa \"un mostruoso cane demoniaco\". Secondo don Rosa il castello venne costruito nel 400 d.C., come raffigurato negli inediti disegni dei primi progetti. \u00c8 pi\u00f9 probabilmente basato sullo Skibo Castle di Andrew Carnegie, addicendo il personaggio di Paperon de' Paperoni come una libera caricatura di Carnegie. Alla morte del padre, Paperon de' Paperoni divenne proprietario del castello e delle sue terre. Paperone aveva sostenuto finanziariamente il castello per molti anni, il che permise alla famiglia de' Paperoni di rioccuparlo nel 1885.\nNella serie \"DuckTales\", il castello de' Paperoni comparve nell'episodio \"La maledizione del castello di zio Paperone\", dove Paperone, Gaia e i nipoti indagano su una crisi in Scozia. Questo episodio \u00e8 vagamente basato su \"Il clan di zio Paperone\". Anche altri fumettisti hanno utilizzato il castello. L'uso pi\u00f9 famoso del castello de' Paperoni al di fuori dell'universo di Barks/Rosa \u00e8 nella storia di Angus/Vicar dal titolo \"The Sobbing Serpent\".\nIl tartan.\nDue modelli di tartan sono registrati presso la House of Tartans, MacDuck e MacDuck Final version (da notare la variazione di ortografia: MacDuck \"vs.\" McDuck). Questi sono stati creati e registrati dalla Walt Disney Corporation, MacDuck Final version nel 1942 e MackDuck nel 1984. Entrambi i tartan sono reali e sono disponibili come rotoli di stoffa o kilt finiti e altri indumenti.\nAlcune fonti affermano che Disney abbia creato la MacDuck Final version con Paperon de' Paperoni in mente. Questo \u00e8 improbabile, poich\u00e9 Paperon de' Paperoni fece la sua prima apparizione nel 1947, nella storia \"Il Natale di Paperino sul Monte Orso\", e in quest'ultima non sono esplicitate le sue origini scozzesi. Un tartan che somiglia alla MacDuck Final version, con i colori arancio e verde che evidentemente riprendono quelli del Clan, \u00e8 mostrato in alcune storie di Don Rosa, come \"Una lettera da casa\"."}
{"id": "31372", "revid": "125977076", "url": "https://it.wikipedia.org/wiki?curid=31372", "title": "Palazzo San Gervasio", "text": "Palazzo San Gervasio (\"Palazz\" in dialetto locale, fino al 1863 chiamata \"Palazzo\") \u00e8 un comune italiano di abitanti della provincia di Potenza in Basilicata.\nGeografia fisica.\nTerritorio.\nPalazzo San Gervasio, cittadina situata nel nord-est della Basilicata su un altopiano compreso tra due valli, \u00e8 circondata da una rigogliosa vegetazione e da numerose alture. Si trova a 482 m s.l.m.\nClima.\nIl clima \u00e8 di tipo temperato-sublitoraneo con estati calde e secche ed inverni piuttosto freddi e umidi. Non \u00e8 raro superare i 40\u00b0 in estate ed andare al di sotto dello zero in inverno. La media pluviometrica si aggira intorno ai 700\u00a0mm annui, con i picchi precipitativi nel periodo autunnale ed invernale. I mesi estivi, invece, sono quelli pi\u00f9 secchi. La neve fa la sua comparsa ogni inverno con una media di 20\u00a0cm/anno circa.\nMonumenti e luoghi d'interesse.\nArchitetture civili.\nPercorrendo le vie del paese si possono ammirare vari palazzi come \"Palazzo Mancinelli, Palazzo Lancellotti\" con la cappella di famiglia, \"Palazzo Pizzuti\" e \"Palazzo D'Errico\" che costruito intorno al 1800, conserva interessanti affreschi e dipinti.\n\"Palatium Regium\": il castello marchesale.\nIl castello di Palazzo San Gervasio risale all'epoca normanna, mentre il suo riattamento fu quasi certamente fatto eseguire su progetto di Federico II, che oltre ad essere un grande condottiero ed un sagace ed accorto politico, fu pure un valente ingegnere.\nLa sua costruzione, come palatium regium, risale al 1050 circa; esso aveva prima forma quadrata, che \u00e8 la forma tipica degli edifici militari normanni, con due torrioni ai lati a pianta quadrata e che, con il tempo e l'opera vandalica degli uomini, sono andati del tutto distrutti. Vi erano anche quattro bifore e una trifora centrali simili ad una loggia, che ancor oggi si possono scorgere, anche se murate; in seguito il primitivo disegno architettonico fu completamente modificato.\nPinacoteca e Biblioteca \"Camillo d'Errico\".\nIl 2 novembre 1897, due giorni dopo la sua morte, Camillo d'Errico lasciava alla comunit\u00e0 di Palazzo San Gervasio la pi\u00f9 grande raccolta d'arte privata del Meridione: 298 tele del XVII e XVIII secolo, 500 stampe dello stesso periodo, 8.000 volumi della sua biblioteca (alcune serie uniche al mondo), pi\u00f9 due palazzi prospicienti, alla collettivit\u00e0 di questo paese. Camillo d'Errico fu uno dei pi\u00f9 illuminati esponenti della sua famiglia, di nobili e antiche origini, proveniente da San Chirico nel Lagonegrese. Sindaco di Palazzo nel periodo postunitario, favor\u00ec il miglioramento delle condizioni di vita dei suoi concittadini con una serie di provvedimenti: introdusse l'illuminazione elettrica (uno dei primi comuni del Sud a esserne dotato); sistem\u00f2 le strade; ampli\u00f2 il cimitero; fond\u00f2 una biblioteca comunale nel 1893.\nCamillo d'Errico non fu, per\u00f2, soltanto un brillante amministratore, ma \u00e8 soprattutto un cultore dell'arte e del sapere. La grande raccolta dei dipinti da lui allestita si arricchiva di quadri provenienti sia dal Castello di Palazzo \u201cPalatium Regium\u201d sia da Napoli. La sua pinacoteca annovera tele tra cui opere della scuola napoletana di Salvator Rosa, Massimo Stanzione, Luca Giordano, Micco Spadaro; della scuola romana di Guido Reni, Carlo Dolci, Carlo Maratta; della scuola bolognese del Guercino e i fratelli Agostino e Annibale Carracci; della scuola fiamminga di Antonio van Dyck, Pieter Bruegel il Vecchio, Pieter Snayers; della scuola spagnola di Diego Rodr\u00edguez de Silva y Vel\u00e1zquez e Jos\u00e9 de Ribera detto lo Spagnoletto. Non mancano, infine, dipinti delle scuole francese e tedesca. La biblioteca contiene circa 8.000 volumi, fra cui stampe e cronache antiche, testi letterari, giuridici e storici, appunti sulla storia delle chiese presi; le carte di famiglia ordinate in un archivio ricchissimo.\nNel 1939, adducendo ragioni di sicurezza, con legge n.1082 del 13 luglio 1939 cui seguiva Regolamento di esecuzione (R.D. 2 ottobre 1940, n.1588) l'allora Ministero dell'Educazione Nazionale, Giuseppe Bottai, disponeva lo spostamento dell'ingente patrimonio nella citt\u00e0 di Matera.\nDopo che l'amministrazione comunale di Palazzo San Gervasio, ha completato i lavori di restauro di palazzo d'Errico, dal 2003, ad opera del MIBAC e dell'ente morale Camillo d'Errico, si organizzano mostre tematiche con opere appartenenti alla collezione medesima. Il 5 marzo 2008 l'Ente Morale Camillo d'Errico aderisce alla Fondazione Euromediterranea Anna Lindh per il \u201cDialogo tra le Culture\u201d, con sede nelle biblioteche Alessandrine in Egitto. Questo primo grande riconoscimento d\u00e0 lustro non solo a Palazzo San Gervasio ma a tutta la regione Basilicata, il C.d.A. dell'ente morale apre le porte non solo all'Italia, ma a tutto il bacino euro mediterraneo per far visionare il proprio patrimonio artistico nel circuito culturale europeo.\nIl 24 novembre 2008 il Consiglio Regionale della Basilicata approva all'unanimit\u00e0 la L.R. 29/08, sulle \"Norme per la valorizzazione della biblioteca e pinacoteca Camillo d'Errico\".\nDal 18 luglio 2013 al 20 ottobre 2013, l'ente morale \u00e8 la soprintendenza ai beni artistici della Basilicata hanno organizzato la mostra di \"Capolavori del settecento napoletano\"; dal 10 aprile 2014 a tutt'oggi presso palazzo d'Errico \u00e8 visitabile la mostra con reperti archeologici risalenti al IV secolo a.C. di popolazioni sannite \"I Guerrieri di Palazzo\", organizzata dalla soprintendenza ai beni archeologici della Basilicata; Dal 30 giugno 2014 al 30 aprile 2015 presso la pinacoteca d'Errico \u00e8 stata organizzata la mostra: Camillo d'Errico: Le passioni di un collezionista.\nIl 19 luglio 2014 l'ente morale Camillo d'Errico ha festeggiato il primo centenario della sua fondazione con un annullo filatelico dedicato emesso da Poste Italiane, inoltre per i festeggiamenti del centenario, sono stati organizzati numerosi concerti di musica, tra cui, con la fanfara della Polizia di Stato il 29 novembre 2014, e numerosi seminari con l'Universit\u00e0 della Basilicata sulla collezione d'Errico, con la presentazione di un catalogo della mostra Camillo d'Errico: Le passioni di un collezionista.\nSociet\u00e0.\nDialetto.\nIl dialetto palazzese fa parte dei dialetti dell'area apulo-lucana, riscontrabili nella zona orientale e nord-orientale della Basilicata. Caratteristica del dialetto del Vulture-Melfese \u00e8 la fonetica composta da vocali, in genere aperte.\nCultura.\nIstruzione.\nBiblioteca \"Joseph and Mary Agostine\".\nNel 1978, si destinava la somma di un milione di dollari per l'istituzione in Palazzo San Gervasio, di una biblioteca intestata a \u201cJoseph and Mary Agostine Memorial Library\u201d. Ben due testamenti, con uguale contenuto, toccarono, questa collettivit\u00e0 nel Nord-Est della Basilicata.\nScuole.\nA Palazzo San Gervasio \u00e8 presente il Liceo linguistico e l'Istituto tecnico commerciale e per programmatori informatici \"Camillo d'Errico\", annesso all'Istituto d'istruzione secondaria superiore \"Giuseppe Solimene\" di Lavello (PZ) dal 2019.\nLa scuola \u00e8 dedicata a Camillo d'Errico (1821-1897), rappresentante del popolo palazzese, membro di una delle famiglie borghesi pi\u00f9 potenti ed illustri della Basilicata nel periodo compreso tra la fine del '700 e '800.\nStudioso e umanista, fedele alla tradizione dei suoi antenati, collezion\u00f2 nella sua casa una ricca raccolta di libri, conservati nella Biblioteca provinciale di Matera, ed una interessante pinacoteca, donate nel 1897 al comune di Palazzo San Gervasio, attraverso l'istituzione di un ente morale.\nAlla met\u00e0 degli anni '90, in piena sintonia con la vocazione dell'Istituto ad offrire risposte alle esigenze di una societ\u00e0 sempre pi\u00f9 complessa, fu istituito il Progetto SIRIO che, in linea con le direttive dell'Unione Europea offre soluzioni per il recupero delle carenze nella formazione di base, per la riconversione professionale e per l'educazione permanente, cos\u00ec da andare incontro alle nuove esigenze di cultura avanzate da strati sempre pi\u00f9 vasti della cittadinanza. A Palazzo San Gervasio sono inoltre presenti tre scuole materne, di cui due statali e una privata, la scuola elementare \"Don Bosco\" e la scuola media \"Galileo Galilei\".\nMedia.\nRadio.\nA met\u00e0 degli anni '80 a Palazzo San Gervasio oper\u00f2 un'emittente radiofonica che curiosamente era denominata come una milanese: Radio Peter Flowers. Fondata e diretta da Giuseppe Saponara, l'emittente aveva sede in Via Cuspite 27.\nCinema.\nNel 1963 fra Palazzo San Gervasio e la vicina cittadina di Minervino Murge \u00e8 stato girato il film \"I basilischi\", per la regia di Lina Wertm\u00fcller, film debutto della regista che vinse la \"Vela d'argento\" al Festival di Locarno del 1963 oltre ad altri premi - in seguito - anche a Londra e a Taormina.\nNel 1996 \u00e8 stato invece girato il film \"Ninfa plebea\", sempre per la regia di Lina Wertm\u00fcller con Stefania Sandrelli, Raoul Bova, Lorenzo Crespi, e le musiche di Ennio Morricone.\nCucina.\nProdotti tipici di Palazzo sono i dolci natalizi come i \"Couzuncigghj\u0259\" (calzoncelli, con ripieno di pasta di ceci cotti nel vin cotto di fichi o vino), u' \"C\u00f2zon\u0259\" (il calzone, con mandorle, noci e fichi secchi), i \"Cr\u0259spegghj\u0259\" (le crespelle, con vin cotto oppure con miele), i \"P\u00e8tt\u0259l\u0259\" (pettole) ossia frittelle fatte con pasta di farina lievitata e lavorata, che la tradizione vuole per la vigilia di Natale. Sempre tra i dolci, si ricordano la \"Scarcegghj\u0259\" (la scarcella), dolce con uovo sodo, della tradizione pasquale che prende forme diverse a seconda che sia preparato per bambini o per bambine e i \"Lagh\u0259n\u0259 ch\u0259 m\u0259gghieich\u0259\" (lagane con la mollica) tipici delle feste pasquali.\nTra le specialit\u00e0 gastronomiche palazzesi troviamo inoltre il Sanguinaccio dolce: crema fatta con sangue di maiale con l'aggiunta di ingredienti come vaniglia e cacao amaro e le \"Ciambellein\u0259\"(ciambelle): una ciambella glassata, tipico dolce nuziale.\nFra i primi piatti invece vanno menzionate le orecchiette al sugo di coniglio, e i \"Capond\u0259\" (capunti): particolare tipo di pasta fatta in casa.\nUn'altra specialit\u00e0 caratteristica del paese sono i peperoni cruschi, cio\u00e8 croccanti (\"Iav\u0259licchj\u0259\"): peperoni rossi essiccati che vengono scottati nell'olio d'oliva, spesso utilizzati come condimento nella pasta o in altri cibi. Un piatto d'onore della Pasquetta \u00e8 il cosiddetto \"vredett\" (brodetto) preparato con finocchietto selvatico, brodo e carne d'agnello e con l'aggiunta di uova. Il territorio rientra nella zona D.O.C dell'Aglianico e quindi produce uve aglianico e vini eccellenti."}
{"id": "31373", "revid": "124277532", "url": "https://it.wikipedia.org/wiki?curid=31373", "title": "Paterno (comune)", "text": "Paterno (talvolta \"Paterno di Lucania\", \"Pati\u00e8rn\u0259\" in dialetto lucano) \u00e8 un comune italiano di abitanti della provincia di Potenza, in Basilicata. Il territorio ha una superficie di ed \u00e8 attraversato dal fiume Agri. Paterno ottenne l'autonomia comunale da Marsico Nuovo nel 1973.\nGeografia fisica.\nTerritorio.\nIl territorio comunale \u00e8 attraversato anche dal torrente L'Aggia, il centro del paese dai torrenti Chiusciumara e Oscuro.\nClima.\nGli inverni sono abbastanza freddi, specialmente nei mesi di gennaio e febbraio, quando si registrano nevicate in alcuni casi abbondanti, mentre le temperature scendono quasi sempre sotto lo 0. La primavera \u00e8 caratterizzata da giornate calde, secche e soleggiate ma con forte escursione termica. L'estate presenta giornate calde e molte afose dove la temperatura si spinge anche gli oltre , con la presenza specialmente nel mese di agosto di brevi temporali.\nOrigini del nome.\nDalla forma verbale latina \"patere\", ossia essere aperto, aprirsi, pi\u00f9 il suffisso \"\u2013ernum\". Quest'ultimo \u00e8 proprio di luoghi ove si svolge una qualche attivit\u00e0, come Salerno (ove si lavora il sale), Picerno (ove si lavora la pece), Moliterno (ove si munge il latte). Quindi Paterno sarebbe \"luogo ove si lavora all'aperto\" e ci\u00f2, forse, con allusione all'antico sito della Civita.\nStoria.\nNella fase di transizione dall'et\u00e0 della pietra lavorata a quella del bronzo (eneolitico), sull'altura della Civita, tra il XIV e l'XI secolo (A.C.), abitarono pastori transumanti appartenenti alla cosiddetta cultura appenninica. Appartenenti allo stesso ceppo etnico degli abitatori di Murgia Sant'Angelo di Moliterno, attraverso le valli fluviali interne, operarono una serie di scambi con il Vallo di Diano e con la costa ionica. Ne sono testimonianza i rinvenimenti ceramici che associano agli elementi decorativi del Puntinato quelli spiraliformi della cultura greca.\nIn epoca romana numerosi insediamenti a carattere sparso sorsero nella sottostante pianura e videro la presenza di alcune ville patrizie. Di una di esse sono stati ritrovati i resti in localit\u00e0 Aggia. L'abbondanza delle acque favor\u00ec il concentrarsi della popolazione soprattutto nel rione \"Tempa\", dove successivamente venne costruita la chiesa matrice.\nLe orde saracene che, sul declinare del I millennio, distrussero Grumentum, costrinsero anche gli abitanti di Paterno ad aggregarsi a quelli di Marsico Nuovo e Marsicovetere.\nCon l'invasione dei Normanni Paterno risorse come centro autonomo ma annessa alla giurisdizione di Marsico Nuovo, di cui ha condiviso le sorti sino all'et\u00e0 moderna. Nel corso del XIX secolo Paterno fu soggetta a vari eventi calamitosi: epidemia di colera (1837); frana provocata dallo straripamento dei laghi Mandrano e Mandranello (1840);terremoto del 16 dicembre 1857.\nDurante il brigantaggio post-unitario numerosi suoi cittadini si diedero alla macchia, organizzandosi anche in bande. Ne ricordiamo solo alcuni dai soprannomi pittoreschi: Aliano Federico (capobanda), Parisi Giuseppe (capobanda, alias Peppullo), Bove Francesco (alias Zucaro), D'Agrosa Raffaele (alias Petenchino), Marsicovetere Michele (alias Naca-Naca).\nCon la prima grande emigrazione (1880-1900) il centro si spopol\u00f2 di circa unit\u00e0.\nFrazione di Marsico Nuovo sino al 4 maggio 1973, data in cui ottenne l'autonomia amministrativa con legge regionale n\u00ba\u00a08.\nMonumenti e luoghi d'interesse.\nAree naturali.\nSorgente \"Sorgitora\" ( s.l.m.), strada comunale, km 6,00. Da via Acquareggente, proseguendo per via Pioniello, dopo un percorso stretto e tortuoso, risalendo le pendici de \"Il Monte\", si giunge alla \"Sorgitora\".\nSul rilievo montuoso, costituito da rocce calcaree affioranti, esistono fenomeni di carsismo (inghiottitoi).\nCultura.\nManifestazioni ed eventi.\nNel mese di agosto le varie associazioni organizzano manifestazioni per rendere viva l'estate paternese.\nNell'anno 2013 si sono celebrati i quarant'anni dell'autonomia comunale.\nLa Madonna del Terremoto.\nAlle ore 21:12'56\" del 16 dicembre 1857 uno spaventoso terremoto colp\u00ec la popolazione della Basilicata e delle regioni confinanti. Per la Val d'Agri fu una vera e propria catastrofe.\nGli abitanti di Paterno il giorno successivo, decisero di portare in processione la statua della Madonna del Carmine per le strade del paese. La leggenda narra che non appena la processione giunse nei pressi dell'attuale rione Pantano, la Madonna, di fronte alle case distrutte e ai carri pieni di cadaveri, gir\u00f2 il volto e i suoi occhi versarono sangue.\nL'evento miracoloso viene ricordato ogni anno il 17 dicembre."}
{"id": "31375", "revid": "2176804", "url": "https://it.wikipedia.org/wiki?curid=31375", "title": "Picerno", "text": "Picerno (\"Piciern\" nel dialetto locale) \u00e8 un comune italiano di 5.767 abitanti della provincia di Potenza, in Basilicata.\nGeografia fisica.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +3,5\u00a0\u00b0C, mentre quella del mese pi\u00f9 caldo, ovvero agosto, \u00e8 di +21,9\u00a0\u00b0C.\nLe precipitazioni medie annue si aggirano sui 650\u00a0mm, distribuite mediamente in 90 giorni, con un picco tra l'autunno e l'inverno ed un minimo estivo.\nStoria.\nPicerno fu fondata intorno al 1000, sulle rovine dell'antica \"Acerronia\", con il toponimo di \"Pizini\". Inizialmente fu concepita come piccola fortezza normanna, cinta da mura difensive. Nel 1331 apparteneva alla contea di Potenza e fu ceduta a titolo di feudo alla famiglia Sanseverino di Tricarico, ai Caracciolo, ai Muscettola e ai Pignatelli di Marsico.\nDurante i moti per la Repubblica Partenopea del 1799 il centro assunse un importante ruolo. Con l'imminente caduta della Repubblica, si oppose fermamente all'esercito sanfedista del cardinale Fabrizio Ruffo. Dopo avere subito una pesante sconfitta, alcuni ribelli picernesi si rifugiarono nella Chiesa Madre, ma furono raggiunti e massacrati dagli uomini del brigante Gerardo Curcio da Polla, noto come \"Sciarpa\". Si contarono circa 70 vittime, di cui 19 donne. Dopo questa strenua resistenza, Picerno ricevette l'appellativo di \"Leonessa della Lucania\".\nFu quasi del tutto distrutta dal terremoto del 1857. In seguito ai danni, il centro abitato si svilupp\u00f2 fuori dalla cinta delle mura antiche.\u00a0\nSociet\u00e0.\nEtnie e minoranze straniere.\nAl 31 dicembre 2011 a Picerno risultano residenti 80 cittadini stranieri. La nazionalit\u00e0 pi\u00f9 rappresentata \u00e8 quella rumena con 44 cittadini residenti:\nLingue e dialetti.\nLa popolazione parla un dialetto gallo-italico.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'Arcidiocesi di Potenza-Muro Lucano-Marsico Nuovo, con una parrocchia.\nL'altra confessione cristiana presente \u00e8 quella evangelica con due comunit\u00e0:\nCultura.\nEventi.\nIl 10 maggio di ogni anno \u00e8 un giorno festivo in ricordo dell'eccidio del 1799 e tutti i cittadini picernesi che hanno sacrificato la loro vita per la libert\u00e0 e la democrazia.\nEconomia.\nProdotti tipici.\nPicerno \u00e8 nota per i suoi insaccati ed occupa circa il 50% della produzione di salumi lucani. Tipica \u00e8 la salsiccia Lucanica, che si fregia del marchio indicazione geografica protetta (IGP). Tra gli altri salumi sono degni di nota la soppressata, il pezzente, la pancetta e il prosciutto.\nAmministrazione.\nAltre informazioni amministrative.\nIl comune fa parte della Comunit\u00e0 montana Melandro.\nSport.\nLa squadra di calcio cittadina \u00e8 l', militante in Serie C."}
{"id": "31376", "revid": "1748167", "url": "https://it.wikipedia.org/wiki?curid=31376", "title": "Pietragalla", "text": "Pietragalla \u00e8 un comune italiano di abitanti della provincia di Potenza, in Basilicata, il cui centro \u00e8 costruito su un breve ripiano terrazzato, a 839\u00a0m s.l.m., sul versante sinistro del torrente Cancellara.\nStoria.\nIl nome del paese sembra aver avuto origine intorno al X secolo dal termine medievale. Lo stemma di Pietragalla \u00e8 un gallo su tre monti e nei monti tre torri incluse. I tre monti rappresentano \"Terra\", \"Serra\" e \"San Michele\". Le tre torri indicano i tre principali accessi al centro storico: \"Arco Melazzi\", \"Arco Settanni\" e \"Arco Via fratelli Bandiera\".\n1861 \u2013 Brigantaggio. La lunga scorreria iniziata nei primi giorni del novembre 1861 da parte delle grosse formazioni capitanate da Carmine Crocco e Jos\u00e9 Borjes interess\u00f2 il 16 novembre anche il paese di Pietragalla che fu in parte saccheggiato. Popolazione e guardie nazionali opposero una resistenza accanita arrecando numerose perdite agli assalitori. Giunti i soccorsi, i briganti furono costretti a ritirarsi. Il Consiglio Provinciale della Basilicata dell'11 gennaio 1862, nel considerare eroica la resistenza di Pietragalla, dichiar\u00f2: \u00abBenemeriti della patria [...] anche i cittadini di Pietragalla [...] che con tanto coraggio e tanto patriottismo seppero difendere le mura dei padri loro\u00bb. Raccolto il bottino, le formazioni brigantesche, inseguite da reparti di truppa e da contingenti di guardie nazionali, si ritirarono su Castel Lagopesole, dove cercarono di riordinarsi.\nMonumenti e luoghi d'interesse.\nI palmenti sono un complesso di strutture ipogee, che hanno origine nella prima met\u00e0 del XIX secolo. L'etimologia del termine \"palmento\" ha diverse ipotesi: alcuni studiosi sostengono che derivi dal latino \"pavimentum\", ad indicare il piano pavimentale dove si pigiavano le uve; altri sostengono derivi da \"pavire\", ossia l'atto del pigiare, battere. Il palmento \u00e8 un manufatto che rappresenta una singolare realizzazione di architettura rurale, unica nel suo genere. Il contesto paesaggistico originato deriva da un'aggregazione di manufatti perfettamente in armonia con il contesto territoriale. Qui avveniva la pigiatura delle uve e la fermentazione del mosto. L'interno del palmento presenta due o tre vasche differenziate a seconda delle necessit\u00e0 produttive. L'uva raccolta nei vigneti circostanti e trasportata tramite asini e bigonce, veniva versata nella vasca di dimensioni inferiori e pigiata a piedi nudi. Il mosto, attraverso un apposito foro, fuoriusciva nella vasca sottostante in cui si adagiavano anche i raspi. Al di sopra dell'ingresso di ogni palmento, una feritoia consentiva la fuoriuscita dell'anidride carbonica che si generava all'atto della pigiatura. Dopo circa 20 giorni di fermentazione, il vino spillato veniva depositato in botti di legno di fattura artigianale e conservato nelle caratteristiche cantine (\"rutt\") ubicate a nord del centro storico.\nSport.\nLa principale squadra di calcio della citt\u00e0 \u00e8 la \"S.C. Pietragalla\", nata nel 1999. Milita nella Prima Categoria lucana."}
{"id": "31378", "revid": "399", "url": "https://it.wikipedia.org/wiki?curid=31378", "title": "Pignola", "text": "Pignola (\"\" in dialetto locale) \u00e8 un comune italiano di abitanti della provincia di Potenza in Basilicata. Conosciuta fino al fino al 1863 come \"Vignola\" e dal 1863 al 1935 \"Pignola di Basilicata\" \u00e8 nota anche come \"il paese dei portali\" in riferimento ai numerosi ingressi decorati nel suo centro storico.\nGeografia fisica.\nTerritorio.\nIl comune confina ad est con Anzi, a sud-ovest con Abriola, ad ovest con Tito ed a nord con Potenza. Il territorio pignolese si estende per ed ha un\u2019altitudine che va dai 700 m di Pantano-Petrucco ai 927 del centro abitato, fino ai 1476 m del M. Serranetta che rappresenta il punto pi\u00f9 alto del territorio pignolese. Conta 6.962 abitanti.\nIl territorio \u00e8 prevalentemente boscoso e sono presenti numerosi corsi d\u2019acqua che vanno ad alimentare il Basento; numerose anche le sorgenti potabili ma non degne di nota per l\u2019esigua quantit\u00e0 d\u2019acqua.\nA pochi passi dalla frazione di Pantano a 770 m. di altitudine, \u00e8 situato un lago, il Lago di Pantano di Pignola, tutelato da una riserva naturale originatosi da un\u2019antica palude bonificata nella prima met\u00e0 del XX secolo.\nIl comune comprende tredici frazioni: Campo di Giorgio, Molino di Capo, Mulino di Piede, Pantano, Petrucco, Piancardillo, Ponte Mallardo, Pozzillo, Rifreddo, Sciffra, Serra San Marco, Tora, Tuorno. Nella parte bassa del paese, pi\u00f9 precisamente in localit\u00e0 Pantano \u00e8 presente la Riserva regionale del Lago Pantano di Pignola o pi\u00f9 comunemente chiamata Oasi del WWF . La zona \u00e8 ad alta pericolosit\u00e0 sismica.\nClima.\nIl clima \u00e8 complessivamente freddo e umido, caratterizzato da inverni freddi e stagioni estive calde e secche. Nella storia del paese sono ricordate importanti precipitazioni nevose, come quella del 2012 che interess\u00f2 l'intera regione Basilicata e che, in particolare a Pignola port\u00f2 ad un accumulo di pi\u00f9 di un metro di neve.\nStoria.\nOrigini del nome.\nPignola, detta anticamente Vineola, fu in seguito chiamata Vignola. Incerto \u00e8 il significato di questi nomi riconducibili comunque al latino \"vinea\", vigna. A partire dal 1863 il comune fu autorizzato ad assumere il suo attuale nome, Pignola di Basilicata, termine che potrebbe riferirsi a qualche pineta del luogo.\nDalle origini agli Angioini.\nLa mancanza di testimonianze precise fa s\u00ec che gli studiosi non siano concordi nel datare la nascita di questo paese. Il Lavista attribuisce la fondazione di Pignola all\u2019imperatore Tito Vespasiano, che avrebbe mandato le sue truppe a fondare diversi paesi della Lucania tra cui Tito, Pignola e Castrum Gloriosum. Il Rendina invece, nelle \"Historiae della citt\u00e0 di Potenza\", afferma che il paese fu fondato da alcuni nobili potentini che fuggirono da Potenza dopo essere stati sopraffatti da una rivolta della popolazione.\nCon l\u2019anno mille il paese fu governato dai Bizantini e poi dai Normanni; il feudo di \"Vineola\" viene infatti citato nel catalogo dei baroni normanni. Pi\u00f9 tardi Federico II di Svevia governer\u00e0 su tutta la Basilicata. In epoca sveva, infatti, intorno al 1240 Pignola \u00e8 chiamata dall\u2019imperatore Federico II a contribuire alle spese di restauro del castello di Lagopesole.\nNel 1266 la Basilicata passa nelle mani degli Angioini e poi di diversi feudatari, tra cui Rinaldo De Puy e Giovanni Pipino.\nDalla Regina Giovanna alla fine della feudalit\u00e0.\nAlla morte del Re Ladislao, gli successe la sorella Giovanna che sembrerebbe avesse abitato a Pignola vicino alla Chiesetta di San Nicola. Giovanna concesse a Pignola privilegi e doni tra cui l\u2019istituzione della Fiera. Nel 1420 la regina Giovanna fond\u00f2 la casa \"Santa Ave Gratia Plena\" di Napoli, meglio conosciuta come \u201cCasa dell\u2019Annunziata\u201d a cui don\u00f2 la terra di Pignola. Alla sua morte le successe Alfonso D\u2019Aragona che, dopo aver lottato per la successione al trono contro Renato d\u2019Angi\u00f2, decise di ricompensare le famiglie che lo avevano sostenuto (tra queste quella dei Guevara a cui il re concesse molte terre tra cui anche la citt\u00e0 di Potenza). Proprio in questi anni la Casa dell\u2019Annunziata cedette in enfiteusi la terra di Pignola al conte Innico de Guevara. Grazie a questa cessione si registr\u00f2 a Pignola un grande aumento demografico dovuto al trasferimento in paese di diverse famiglie tra cui: La Vista, Romeo, Scavone, Albano, Padula.\nLa violenta epidemia di peste del 1656 colp\u00ec tutta la zona del Potentino e Pignola si vide decimare gli abitanti. Nonostante ci\u00f2 il paese continu\u00f2 a crescere negli anni successivi non solo demograficamente ma anche culturalmente spronato dalla presenza di due conventi che erano nel suo territorio.\nVerso la fine del 1600 numerose bande di briganti infestavano continuamente invadendo terre coltivate assaltando molte masserie isolate e distruggendo tutto ci\u00f2 che trovavano sul loro cammino. Tra i briganti pi\u00f9 temuti Francesco Cauzillo di Pignola, detto \"l\u2019arrabbiato\", che con altri banditi, tra cui Giuseppe Postiglione e Bernardo Guma, fu accusato di furti, rapine, omicidi, sequestri di persona e ricatti. Proprio per l'esistenza di queste bande molti Pignolesi vennero perseguitati per aver fornito appoggi ai Cauzzillo (una delle bande pi\u00f9 note all'epoca).\nIl Settecento e la Relazione Gaudioso.\nDalla Relazione Gaudioso, stilata agli inizi del 1700 per ordine reale dall'avvocato fiscale Don Rodrigo Maria Gaudioso, apprendiamo che la terra di Pignola era esposta verso Tramontana per cui \"li terreni sono molto sterili e di gran povert\u00e0. (...) La gente bassa era di costume rissoso, poi, col beneficio di due congregazioni erette, si sono rese pi\u00f9 docili, standovi tutti ascritti in dette congregazioni, dove si fanno continui esercizi spirituali\".\nApprendiamo inoltre che all'epoca il territorio di Pignola era abitato da circa tremila persone dedite alle \"arti liberali, all'arte meccaniche e alla coltura dei terreni, ed altri pochi che vanno negoziando da vaticali da donde si provvede in parte di quello che manca\".\nlo stesso documento registra la presenza a Pignola della \"decorata\" Chiesa di Santa Maria Maggiore, di cinque confraternite di carit\u00e0, di due monasteri di padri mendicanti di San Francesco, uno dei Padri Cappuccini, poco distante dall'abitato, l\u2019altro sotto il titolo di San Michele Arcangelo, a un miglio di distanza dall'abitato.\nIl 1700 fu un secolo di ribellioni e subbugli. Nel 1747, ad esempio, si registra una lite amministrativa tra Pignola e Potenza per il possesso del Lago e di una zona boschiva posta tra i due centri, detta \"Area Silvana\", zone entrambi molto importanti per l'economia del territorio. Il Lago all'epoca era pescoso e vi si poteva raccogliere paglia di buona qualit\u00e0.\nL'Ottocento.\nPignola non si fece coinvolgere direttamente nei fatti del 1799 relativi alla nascita della repubblica partenopea. Nel Libro dei defunti della parrocchia leggiamo dei pignolesi uccisi in quel periodo e della fucilazione di Nicola Trotta, uno dei capi della rivolta, che, potentino residente a Pignola, tent\u00f2 di sobillare il paese contro i Borbone ma non ottenne seguito in paese. Tra il 1806 e il 1809 si registrano diversi violenti scontri in paese tra le famiglie di fede borbonica e i simpatizzanti del governo francese.\nNel 1808 Gioacchino Murat fu nominato Re di Napoli. Egli dispose una statistica, la Statistica Murattina, da cui possiamo desumere interessanti notizie su Pignola e sulle condizioni di vita del popolo lucano. \u201cIl basso popolo abita ordinariamente in sottani angusti ed oscuri i quali ricevono la luce del sole dalla sola porta aperta. In questa specie di tuguri coabita coi polli, il poro e l\u2019asino e, non tenute con nettezza, si sviluppano delle febbri contagiose.\u201d Vi si legge ancora che le donne andavano scalze in ogni stagione e che fiorivano le attivit\u00e0 economiche legate in particolare alla lavorazione di panni e tessuti. Molto sviluppato anche l\u2019artigianato in legno e in ferro battuto. Tra il 1806 e il 1809 Pignola partecip\u00f2 attivamente al brigantaggio: si formarono infatti bande organizzate in funzione antifrancese che proseguirono la loro azione anche dopo l\u2019unificazione del Regno d\u2019Italia, quando diversi pignolesi andarono a rimpinguare le file dei briganti.\nNel 1848 scoppiarono nuovi moti, i cosiddetti \u201cmoti comunisti\u201d durante i quali i contadini insorsero per la conquista della terra minacciando la sicurezza dei proprietari terrieri.\nTra il 1850 e il 1851 anche Pignola sub\u00ec gravi perdite a causa dell\u2019epidemia del vaiolo.\nNel 1857, alle cinque di mattina, tra il 16 e il 17 dicembre si verific\u00f2 in Basilicata un sisma violento e inatteso che caus\u00f2 molte vittime e danni ingenti. Le vittime di Pignola furono sette e anche i danni furono numerosi. Tra gli edifici crollati ricordiamo: la Cappella della Santissima Annunziata, la Cappella di Santa Maria del Pantano, una porzione del campanile della chiesa di Santa Maria Maggiore e circa ottanta case di privati cittadini. Tutta la popolazione attribu\u00ec la propria salvezza alla grande devozione riposta verso la protettrice, Madonna degli Angeli.\nPignola partecip\u00f2 anche ai moti del 1860. Tra gli insorti ricordiamo i fratelli Berardi, Filadelfio e Giuseppe Eugenio, Domenico Coiro ed Emilio Fittipaldi.\nNel 1860 si verificarono atti briganteschi ricollegati a motivazioni del tutto politiche ovvero di riportare sul trono di Napoli il Borbone. A causa di queste atti il sindaco di Pignola eman\u00f2 alcune disposizione che impedivano ai cittadini di recarsi a lavorare in campagna senza un regolare permesso e di portare con s\u00e9 pi\u00f9 di un certo quantitativo di pane per impedire che rifornissero di cibo i loro parenti datisi alla macchia.\nIl Novecento.\nPassata l\u2019epoca del brigantaggio, liberate le campagne dal pericolo di disordini pubblici, Pignola entra a far parte del Regno d'Italia.\nI due terzi degli abitanti di Pignola sono di condizione contadina. Tanti gli emigrati. Nel 1901 gli emigranti sono 83 su 2567 abitanti, nel 1906 sono 106 su 2556 abitanti.\nPer quanto concerne l\u2019istruzione agli inizi del 1900 circa la met\u00e0 degli obbligati era inviata a lavorare piuttosto che entrare a far parte della popolazione scolastica.\nDal punto di vista politico si fronteggiavano due diversi partiti: il Partito Socialista e quello Liberale. Nelle elezioni amministrative del 1914 vinse il Partito Socialista, ma seguirono momenti di disorientamento ed alterne vicende che portarono alla nomina di un commissario prefettizio.\nTra il 1917 e il 1918 fu concluso il tronco ferroviario della Ferrovia Calabro Lucana tra Pignola e Potenza (inaugurato il 23 gennaio 1919), che fu utilizzata non solo per i semplici collegamenti, ma anche per spedire il carbone prodotto a Pignola in gran quantit\u00e0. Il 4 novembre 1931 venne inaugurato il prolungamento ferroviario fino a Laurenzana.\nNegli stessi anni alto fu il tributo pagato dalla comunit\u00e0 pignolese che cont\u00f2 pi\u00f9 di quaranta vittime nella grande guerra.\nAnche nel secondo conflitto mondiale Pignola pag\u00f2 un alto tributo di sangue. Nel settembre del 1943 alcuni aerei alleati sganciarono un gran numero di bombe sulla citt\u00e0 capoluogo e tre ordigni furono destinati a Pignola. Essi caddero nel rione Convento, allora pressoch\u00e9 disabitato, e non causarono vittime.\nIl dopoguerra fu un periodo difficile anche per Pignola: moltissimi residenti furono costretti ad emigrare alla ricerca di un lavoro.\nIl 23 novembre 1980 un violento sisma colp\u00ec l\u2019abitato. Crollarono venti case, tredici furono dichiarate pericolanti, cinquanta quelle inagibili e riparabili. I senzatetto furono 271 su una popolazione di 3983 abitanti. Non si registrarono vittime ma tanti pignolesi emigrarono in altre parti d\u2019Italia o all'estero\nStemma.\nDiverse sono le testimonianze relative allo stemma. Il Gattini cita uno stemma dato da \u201cUn pino al naturale con una serpe d\u2019oro attorcigliata al tronco\u201d. Questo disegno era accompagnato dalle lettere P.V. iniziali dei due seguenti esametri:\n\"Pinea sum fortis, corrupto nomine dicor\"\n\"Vinea; nunc laeta a coeli regina tuetur\"\nIl Pacichelli riporta che il Lacava invece della serpe mette due leoni controrampanti con il motto:\n\"Pinea sum dicta et dicor a nomine fortis\"\nQuesto \u00e8 lo stemma che appare oggi sul balcone del Municipio..\nMonumenti e luoghi d'interesse.\nArchitetture religiose.\nChiesa Matrice di Santa Maria Maggiore.\nLa prima struttura risale al XIII secolo. Nel 1390 il lapicida Trifoggio da Stigliano termin\u00f2 il campanile.\nLa chiesa sorge nella parte pi\u00f9 alta del paese, nel borgo detto \u201cTerra Vecchia\u201d, dove si insediarono i primi abitanti provenienti da Castelglorioso, una localit\u00e0 poco distante da Pignola, oggi chiamata Arioso; \u00e8 affiancata da un maestoso campanile a base quadrata con cinque piani di apertura.\nAlla chiesa, che si articola su due ordini sovrapposti, si accede da una scalinata ampia attraverso due diversi portali: uno centrale sulla facciata principale e l\u2019altro sul lato destro della chiesa. Entrambi i portali sono decorati e recano al di sopra dei cartigli con iscrizioni contenenti la data del 1784, anno in cui terminarono i lavori di riedificazione dell\u2019edificio. La pianta della chiesa \u00e8 a croce latina e conta ben otto cappelle laterali, presbiterio e coro, con transetto destro caratterizzato da tre altari e con transetto sinistro appena accennato. Sono presenti affreschi risalenti al 1400 che rappresentano: gli Evangelisti, Il sacrificio di Abramo, la Creazione, Il Figliol prodigo, Sant'Emidio, protettore dai terremoti e Sant'Ireneo, protettore della pace. Sono presenti anche diverse reliquie tra cui le ossa di San Felice. \u00c8 presente poi una tela raffigurante la Madonna del Carmelo e le anime purganti dipinta presumibilmente pi\u00f9 di 1000 anni fa. Ai lati della tela due nicchie contenenti due statue: una raffigurante l\u2019Arcangelo Michele che calpesta il maligno, l\u2019altra l\u2019Arcangelo Raffaele che volge lo sguardo verso Tobiolo seduto ai suoi piedi e gli indica il cielo. Sopra gli altari laterali altre due tele: a sinistra la Crocifissione con San Giuseppe piangente e San Carlo Borromeo, a destra una Madonna con Bambino e Santi.\nLa chiesa ha subito nel corso degli anni pi\u00f9 ristrutturazioni, la pi\u00f9 importante \u00e8 connessa al terremoto dell'irpinia del 1980 che fece crollare alcune parti della chiesa che vennero poi interamente ricostruite sotto il controllo del parroco del paese Don Rocco Piro La chiesa conta complessivamente 7 cappelle.\nChiesa e Convento di San Rocco.\nLa chiesa \u00e8 datata al 1777 ed era inserita in un Convento risalente alla fine del Cinquecento (1590-1595) ed abbattuto negli anni quaranta del XX secolo. Fu costruito mediante alcune offerte dei fedeli e del clero di Pignola per dare una degna sistemazione ai Frati Cappuccini. Il convento venne soppresso nel 1865 e i religiosi lasciarono l\u2019edificio il 19 marzo dello stesso anno.\nSi tratta di una chiesa a due navate, una centrale ed una minore sul lato destro, coperte da volte a botte. I due ambienti hanno ingressi anteriori indipendenti e sono a quote diverse. \u00c8 presente un altro ambiente, adibito a sagrestia, a cui si accede dalla zona del presbiterio.\nChiesa di San Donato.\n\u00c8 posta nella parte pi\u00f9 alta di Pignola nelle immediate vicinanze della Chiesa Madre. La fondazione probabilmente risale al XIII secolo come attesterebbero tre affreschi bizantini rinvenuti dopo il terremoto del 1980 proprio sulle pareti dell\u2019edificio, e risalenti alla fine del 1200. Fu dedicata a San Nicola (il luogo in cui \u00e8 collocata la chiesa \u00e8 chiamato tuttora \u201crione San Nicola\u201d), ma tra la fine dell\u2019800 e l\u2019inizio del '900 venne intitolata a San Donato. L\u2019edificio religioso fu in parte distrutto dal terremoto del 1980. Il portale della chiesa, datato 1746, fu anch\u2019esso restaurato: liscio e poco lavorato, ha come unico pregio la figura del santo scolpita su un concio chiave. Attualmente la Chiesa \u00e8 in uno stato di degrado. Nonostante i numerosi interventi di restauro rimangono in piedi solo la facciata anteriore e parte delle mura laterali.\nChiesa di Sant'Antonio Abate.\nLa chiesa di Sant'Antonio Abate risalirebbe al 1600 in base alle ricerche svolte da parte del parroco Don Rocco Piro, il quale sostiene che dell'edificio originario resterebbero soltanto le strutture murali e quelle in pietra. La chiesa era inizialmente interamente costruita in stile barocco e situata vicino alla chiesa dell\u2019Annunziata Nel 1892 queste due vennero completamente ristrutturate in un'unica chiesa. Dopo il terremoto del 1857 gli edifici civili e religiosi del paese subirono gravi danni, eccetto la Chiesa di S. Antonio Abate che riport\u00f2 solo lievi danni.\nAll'interno della Chiesa ci sono interessanti opere d\u2019arte: sul lato destro una Trasfigurazione, una Madonna del Carmelo con le anime purganti, una Vergine con Bambino, San Giovanni Battista e S. Agata; sul lato sinistro una Annunciazione, un San Rocco e una Madonna delle Grazie. Nel presbiterio sono presenti la tela della Crocifissione e due sculture in legno policromo raffiguranti l\u2019Addolorata e Sant'Antonio Abate. Nel 1999 la chiesa \u00e8 stata impreziosita, su commissione della Pro Loco, con una porta in bronzo, opera dello scultore Antonio Masini.\nChiesa rurale di San Michele Arcangelo.\nIl convento di San Michele fu costruito nel 1535 nella zona dell\u2019agro di Pignola denominata Sant'Angelo, nei pressi di una sorgente ritenuta miracolosa per le febbri. In questi anni si stabilirono in questa contrada alcuni padri Cappuccini i quali, accanto alla grotta, costruirono un convento e si presero cura della chiesetta che era situata al di sopra della grotta e che con essa comunicava per mezzo di venticinque gradini. Alla fine del 1500 i padri si trasferirono nel convento di san Rocco. Attualmente di tutto il complesso conventuale rimane la Chiesa, restaurata, la grotta e pochi ruderi del convento quasi completamente sepolti dalla vegetazione. La chiesa ha un impianto rettangolare con copertura a volta. Nella grotta due piccole gradinate conducono ad un piano sopraelevato, al di sotto del quale si apre l\u2019accesso alla cavit\u00e0 naturale. Sul piano rialzato si trova la scarna edicola nella quale era conservata la statua di San Michele Arcangelo trafugata nel 1996. Questa Chiesa adesso \u00e8 un luogo di raccolta per il pellegrinaggio annuale che si tiene in occasione della festivit\u00e0 di San Michele nei giorni 8 maggio e 29 settembre.\nSantuario di Maria Santissima degli Angeli (frazione Pantano).\nIl santuario dista dal centro di Pignola.\nSin dal XIV secolo, si hanno le testimonianze della presenza di una comunit\u00e0 di benedettini, insediatasi accanto al santuario forse gi\u00e0 esistente. Dal 1521 la chiesa del Pantano \u00e8 passata sotto il patronato del capitolo della chiesa madre di Pignola. Nel 1432 ci fu una lite fra un sacerdote della chiesa di Pignola e un benedettino. La causa ebbe una soluzione favorevole al sacerdote di Pignola che nel 1451 fu il possessore definitivo del santuario. A causa del terremoto del 1857 il paese riport\u00f2 molti danni soprattutto alla cappella della Chiesa di Santa Maria del Pantano. I lavori di restauro furono eseguiti fino al 1972, quando venne rifatto il tetto in cemento armato. A causa del terremoto del 1980, l\u2019edificio religioso fu compromesso da profonde lesioni che scendevano lungo i muri. Nel 1983, la situazione del santuario peggior\u00f2 e solo nel 1986 \u00e8 stato riaperto al culto. Nel 1989 l\u2019attuale parroco Don Rocco Piro lament\u00f2 il fatto che il campanile della chiesa fosse stato ricostruito di dimensioni ridotte rispetto all'originale e che l\u2019edificio, pitturato a calce, si presentasse in uno stato non proprio decoroso. Dal 1990 il tempio ha assunto il titolo di Santuario Diocesano.\nArchitetture civili.\nPortali.\nPignola \u00e8 noto come \u201cil Paese dei portali\u201d. Essi sono innumerevoli e vari per forma e struttura. L\u2019esame delle forme li fa risalire al 1600. Il territorio altamente sismico ha reso necessarie nel tempo delle modifiche strutturali. Ciascun portale prende il nome dalla famiglia originariamente proprietaria del palazzo. Accanto ai portali nella maggior parte dei casi sono presenti mascheroni a cui legare gli animali. Spesso figure demoniache, ritenute utili contro il malocchio. Stesse figure sui batacchi dei portoni (elemento metallico, di varie dimensioni, usato per bussare alla porta) forse per scatenare l'invidia dei visitatori.\nPalazzi.\nLa piazza di Pignola \u00e8 racchiusa tra palazzi quali Palazzo Gaeta e Padula, entrambi ornati da cariatidi (elemento architettonico utilizzata come colonna che rappresenta una figura femminile). A reggere i balconi troviamo delle figure scimmiesche ed umane.\nAll\u2019interno di palazzo Gaeta troviamo delle statue a sorreggere la ringhiera.\nIl Portale del Palazzo Padula \u00e8 dato da due figure rettangolari, ornate da un ricamo con foglie di quercia.\nAree naturali.\nNel territorio \u00e8 presente la Riserva regionale Lago Pantano di Pignola. L'area si estende per circa 155 ettari a 750 m s.l.m. Il territorio \u00e8 caratterizzato da una diversa profondit\u00e0 delle acque e da una forte presenza di prati mesofili a contatto con le aree coltivate ed i boschi circostanti. Questi fattori hanno contribuito all\u2019instaurarsi di una copertura vegetale ricca e varia e un differenziamento di nicchie ecologiche, che hanno reso il lago uno degli ambienti regionali a maggiore diversit\u00e0 biotica. L'area fa parte della Convenzione di Ramsar da ormai diversi anni. Durante il periodo invernale l'oasi diventa una vera e propria attrazione per fotografi e non grazie ai magnifici paesaggi che si vengono a formare con l'arrivo della basse temperature.\nSociet\u00e0.\nEtnie e minoranze straniere.\nGli stranieri regolari sono 133 (79 maschi e 54 femmine) al 31\u00ba dicembre 2020, pari al 2% della popolazione. Le comunit\u00e0 pi\u00f9 rappresentate sono:\nLingue e dialetti.\nIl dialetto pignolese appartiene al gruppo potentino dei dialetti gallo-italici, identificati dal filologo Gerhard Rohlfs fra il 1925 e il 1930, a cui appartengono pure i dialetti della stessa Potenza, di Picerno e di Tito.\nTradizioni e folclore.\nLa festa di Sant\u2019Antonio Abate.\nLa festa si celebra a Pignola nelle giornate del 16 e del 17 gennaio, da pi\u00f9 di 600 anni. Nel frattempo, un gruppo di giovani gira nei quartieri del paese, raccogliendo la legna donata dal popolo per devozione e un gruppo di anziani inizia a costruire una struttura quadrangolare chiamata \"U catuozz,\" disponendo dei tronchetti di legno uno sopra l'altro, in due versi diversi. La \"fanoia\", benedetta dal parroco dinanzi la statua del compatrono, resta accesa per tutta la notte. I devoti vi si raccolgono intorno scaldandosi, mangiando gli strascinati con la mollica e bevendo vino a ritmo di musica popolare. La mattina successiva, il 17 gennaio, si tiene la corsa dei cavalli, dei muli e degli asini. Gli animali, accompagnati dai loro fantini, si riuniscono in piazza per ricevere la benedizione, per poi dare inizio alla corsa. Gli animali devono compiere tre giri devozionali intorno alla chiesa, spronati dai loro fantini. Al termine della corsa si d\u00e0 inizio al Carnevale.\nLa Uglia.\nLa terza domenica di maggio a Pignola si celebra la festivit\u00e0 di Maria SS. degli Angeli. Il sabato precedente e successivo alla festa si rappresenta la \"Uglia,\" una processione che si snoda nel centro storico del paese. La rituale manifestazione ha inizio di sera; dalla Chiesa di San Rocco escono i portatori sorreggendo un baldacchino a forma di guglia con un\u2019immagine di Maria\nLa festa della Madonna.\nSi tratta di una festa dedicata alla Madonna del Pantano. Non si sa con certezza quando la festa fu introdotta, un inventario del 1696 parla di due celebrazioni in onore della Madonna del Pantano, una celebrata il 15 agosto, in concomitanza con la festa dell\u2019Assunzione, l\u2019altra nel mese di maggio. La prima aveva durata di un solo giorno ed era chiamata \u201cSolennit\u00e0 della Madonna\u201d e si svolgeva celebrando una messa solenne nella cappella dei frati cappuccini. La seconda invece aveva la durata di una settimana in cui si svolgevano giochi e gare di ogni tipo per dare spettacolo e raccogliere offerte per lo svolgimento della festa. Ad oggi rimane la festa pi\u00f9 lunga e importante del paese, dura infatti otto giorni per ricordare l'usanza del passato. La statua di Maria S.S. degli Angeli sale in processione dal santuario alla chiesa madre, sempre la terza domenica di maggio, durante l'ultimo giorno per\u00f2, ossia l'ottava, la Madonna non ritorna a Pantano, ma s\u00ec svolge una processione per le vie del centro storico e successivamente a settembre la statua viene riportata nella frazione pignolese.\nEconomia.\nL'agricoltura rappresenta una parte importante dell'economia Pignolese, e l'alimento pi\u00f9 coltivato \u00e8 il fagiolo rosso scritto. Lo sviluppo industriale \u00e8 concentrato in una zona P.I.P., mentre la Riserva regionale Lago Pantano di Pignola \u00e8 uno dei maggiori richiami turistici presenti nel paese.\nCultura.\nIstruzione.\nBiblioteche.\nLa biblioteca comunale dispone di circa 6797 volumi e opuscoli, con una sezione dedicata alla storia del territorio. Fondata nel 1985 ha sede nel municipio e una, pi\u00f9 recente, all'interno la stazione degli autobus.\nScuole.\nNel comune ha sede l'istituto comprensivo Giovanni Pascoli, comprensivo di scuola dell'infanzia, scuola primaria e scuola secondaria di primo grado ad indirizzo musicale.\nMusei.\nIl principale museo del paese \u00e8 il Museo scenografico del Costume e della Civilt\u00e0 rurale che espone numerosi costumi tradizionali del periodo tra XIX e XX secolo, Sono esposti all'interno del museo, oltre ai costumi originali donati da famiglie Pignolesi, percorsi interattivi e video sulle tradizioni pignolesi. \nIl fagiolo rosso scritto.\nIl fagiolo rosso scritto si \u00e8 sviluppato nell\u2019alta valle del Basento, introdotto dagli spagnoli di ritorno dalle Americhe. Esso, poi divent\u00f2 fin da subito un elemento di fondamentale presenza nella dieta locale. Ma \u00e8 in epoca Napoleonica che esso acquis\u00ec maggiore importanza da parte delle famiglie contadine. Alla fine dell\u2019800 la produzione di fagiolo a Pignola \u00e8 da primato e alla Terza Fiera Campionaria Internazionale di Napoli del 1923 partecipano proprio i fagioli di Pignola. La coltivazione di questo tipo di fagiolo ancora oggi, in particolare nella frazione di Pantano di Pignola, trova delle vere e proprie condizioni climatiche favorevoli: le temperature massime, presenti nei mesi di luglio, agosto e settembre che non superano mai 30\u00a0\u00b0C. Inoltre le caratteristiche del terreno risultano perfette per la coltivazione del fagiolo, poich\u00e9 ben drenato, con massimi livelli di produttivit\u00e0. Per quanto riguarda la coltivazione, la stagione di raccolta va dalla prima decade di settembre per il fagiolo fresco allo stato ceroso a inizio ottobre per il fagiolo secco da sgranare. Si tratta di una pianta rampicante che produce un seme tondo ed ovoidale, dal fondo beige con screziature rosso scure da cui deriva il nome di rosso scritto. La coltivazione ha lasciato il posto nel dopoguerra ai vari e numerosi allevamenti di bestiame e cos\u00ec i giovani hanno abbandonato progressivamente le campagne andando a lavorare in citt\u00e0 o nell\u2019industria chimica sviluppatasi in zona.\nCiambotta.\nLa ciambotta \u00e8 un piatto tipico della cucina meridionale italiana, nella variante cucinata nel territorio Pignolese vengono inserite varie verdure (principalmente patate, melanzane e peperoni) accompagnate con salsiccia e in alcuni casi uova. La ciambotta nasce dalla necessit\u00e0 dei contadini di trasportare il pranzo quando uscivano per lavoro. Questi iniziarono quindi ad inserire il tutto in forme di pane (scavate all'interno) chiuso con un grande tovagliolo, cos\u00ec da mantenerne la temperatura.\nStrascinati con pezzente e mollica di pane.\nGli strascinati con il pezzente e la mollica di pane o \"strascinati cu la mddia\" sono dei semplici strascinati fatti in casa accompagnati con della mollica e del salame pezzente. Il sugo di pezzente \u00e8 un prodotto caratteristico del territorio, questo era utilizzato molto dai contadini poich\u00e9 la salsiccia veniva fatta da tutti gli scarti della salsiccia condito con la mollica poich\u00e9 in quel tempo non veniva ancora utilizzato assiduamente il formaggio. Ad oggi il piatto viene consumato tradizionalmente con l'inizio del carnevale Pignolese.\nAltri piatti tipici sono la cuccia di santa Lucia, un misto di vari legumi accompagnato con pane raffermo, funghi e cruschi, i panzarotti di castagne e le chiacchiere.\nGeografia antropica.\nUrbanistica.\nI principali assi viari extraurbani che servono la citt\u00e0 sono i seguenti:\nFerrovia.\nA partire dal 1910 venne costruita nei pressi della zona bassa di Pignola una stazione ferroviaria della vasta rete progettata dalla Mediterranea-Calabro-Lucane (MCL). A causa della Prima guerra mondiale i lavori subirono vari ritardi, tanto da permettere l'apertura della prima tratta, tra la stazione di Potenza Inferiore e Pignola, solo il 23 gennaio 1919. Ulteriori problemi finanziari ritardarono l'apertura della tratta Pignola-Laurenzana al 4 novembre 1931, mentre il proseguimento verso Nova Siri non venne mai costruito.\nDal 1\u00ba gennaio 1964 la linea, insieme alle altre gestite sino ad allora dalla MCL, pass\u00f2 in gestione commissariale governativa: fu sotto la gestione governativa, il 6 settembre 1969, che la tratta Pignola-Laurenzana fu provvisoriamente sospesa all'esercizio, per essere soppressa definitivamente il 7 maggio 1974 (i binari furono rimossi nel 1979, dopo contestazioni da parte delle popolazioni locali). La sezione iniziale della linea, tra Potenza e Pignola, chiuse il 23 novembre 1980 per le conseguenze del terremoto dell'Irpinia.\nMobilit\u00e0 urbana.\nPignola \u00e8 collegata con il resto dei comuni lucani tramite un servizio autobus delle Ferrovie Appulo Lucane, che si occupa della mobilit\u00e0 da e per il comune. Sono presenti anche tratte interregionali che vengono gestite principalmente da compagnie minori con sede nel comune stesso.\nAmministrazione.\nGemellaggi.\nIl comune ha stipulato dei gemellaggi dentro e fuori dal territorio lucano. I principali sono:\nSport.\nNel comune sono presenti 3 societ\u00e0 sportive principali, inerenti a 3 sport differenti;\nA.S.D. Sporting Pignola.\nL'A.S.D. Sporting Pignola di propriet\u00e0 della famiglia Petrone ha sede nella localit\u00e0 Pantano di Pignola. Quest'ultima disputa le partite casalinghe nello stadio comunale. La societ\u00e0 di calcio attualmente milita nel campionato di Eccellenza Lucano.\nGrizzly Basket Pignola.\nLa societ\u00e0, fondata il fallimento della Basilicatasport.it, disputa le partite casalinghe nell'impianto sito in localit\u00e0 Pantano di Pignola. La squadra milita nel girone B della serie C Gold del Campionato FIP Campano.\nAcquatica Pignola.\n\u00c8 presente anche una societ\u00e0 sportiva dilettantistica di Nuoto, l'Acquatica Pignola. Quest'ultima si occupa di far crescere i giovani e di avviarli al nuoto partecipando a competizioni di carattere regionale e interregionale.\nImpianti sportivi.\nI principali impianti sportivi sono:"}
{"id": "31383", "revid": "1543377", "url": "https://it.wikipedia.org/wiki?curid=31383", "title": "Rivello", "text": "Rivello (\"Rviell\" in dialetto rivellese) \u00e8 un comune italiano di abitanti della provincia di Potenza in Basilicata.\nGeografia fisica.\nTerritorio.\nCentro collinare a 479\u00a0, con localit\u00e0 a 250\u00a0m s.l.m. (C.da Fiumicello) e altre a 1.000\u00a0m s.l.m. (loc. Fontana di S. Antonio); si estende per una superficie di 68\u00a0km\u00b2. Confina a nord con Casaletto Spartano (SA) e Lagonegro, ad est col comune di Nemoli, a sud con i territori di Maratea e Trecchina, mentre ad ovest con i comuni di Sapri (SA) e Tortorella (SA).\nClima.\nLa stazione meteorologica pi\u00f9 vicina \u00e8 quella di Maratea. Secondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +8,7\u00a0\u00b0C, mentre quella del mese pi\u00f9 caldo, agosto, \u00e8 di +23,4\u00a0\u00b0C.\nStoria.\nLe origini della citt\u00e0 si fanno risalire all'Alto Medioevo; tuttavia, i numerosi reperti archeologici (rinvenuti nella contrada detta, appunto, \"Citt\u00e0\") fanno supporre che Rivello sia l'erede della citt\u00e0 lucana - esistente gi\u00e0 dal periodo preromano - di \"Sirinos\".\nNotoria \u00e8 la divisione, a partire dal medioevo, della citt\u00e0 in due distinti quartieri, quello superiore, i cui abitanti, detti \"bard\u00e0v'ti\", erano legati uno alla chiesa di rito latino (San Nicola di Bari) e quello inferiore, i cui abitanti, \"bard\u00e0sci\", erano fautori della parrocchia di rito greco (Santa Maria del Poggio).\nResistono ancora nella toponomastica (\"Fonte dei Lombardi\" e \"Piazza dei Greci\"), riferimenti alle due etnie contrapposte, che diedero vita alla citt\u00e0: longobardi, sicuramente stanziatisi a seguito delle invasioni barbariche, e greci, probabilmente provenienti, a seguito della sua distruzione da parte dei Saraceni, dalla vicina Velia da cui si dice derivi il nome moderno (Rivello ovvero Re-Velia).\nDifatti, il motto del comune recita ancor oggi \"Iterum Velia renovata Revellum\" (\"Una volta Velia, rinnovata in Rivello\"). Un'altra probabile origine etimologica del nome, va ricercata in una formazione del tipo iterativo \"Re + Vallare\" cio\u00e8 fortificare di nuovo, da cui un latino tardo \"Revallo\"; dall'analogia con \"ripa\", \"riva\" (che darebbe la forma intermedia Rivallo) potrebbe aver portato, per metafonia A&gt;E, alla forma \"Rivello\".\nFeudo dei Sanseverino, dei Ravaschiero e dei Pinelli, Rivello si riscatt\u00f2, nel corso del XVIII secolo, divenendo citt\u00e0 libera (Universit\u00e0). L'ultimo feudatario, Oronzo Pinelli, non avendo avuto discendenti maschi, accett\u00f2 di cedere il Feudo, ma curiosamente, sul rogito di cessione del Comune stipulato nel 1719 (\"Restituta libertas\"), oltre a 55.000 ducati, da pagarsi a rate coi relativi interessi, pattu\u00ec che ogni anno avrebbero dovuto dare a lui e poi ai suoi eredi, una certa quantit\u00e0 di salami artigianali e precisamente: \"Cantare (unit\u00e0 di misura pari a circa 89 kg) quattro di salami di ogni bont\u00e0, cos\u00ec' come si fanno in detta terra di Rivello...(omissis)\", a conferma della bont\u00e0 dei salumi che ancora oggi si confezionano in paese.\nLe notevoli testimonianze architettoniche e le numerose opere artistiche testimoniano il ricco passato di Rivello; le attivit\u00e0 pi\u00f9 fiorenti erano quelle dell'artigianato orafo e del rame, esportate in giro per il mondo.\nIl XVIII secolo fu quello pi\u00f9 fiorente, tanto che vi fu una forte immigrazione che port\u00f2 ad un notevole incremento demografico, come testimoniano gli archivi ecclesiastici. Purtroppo l'arrivo dei Francesi caus\u00f2 un declino, dovuto all'incertezza del momento storico. In seguito al Congresso di Vienna ed alla restaurazione del regime Borbonico, vi furono segnali di ripresa; ma il destino era ormai segnato: con l'arrivo dei Piemontesi, dopo l'impresa dei Mille e quindi la costituzione del Regno d'Italia, le scelte politiche dei primi governi, il fenomeno del brigantaggio, la miseria e la mancanza di lavoro, costrinsero centinaia di Rivellesi, cos\u00ec come in tutto il centro - sud, ad emigrare per le Americhe, in cerca di miglior fortuna.\nDopo la seconda guerra mondiale, ripart\u00ec l'emigrazione, questa volta in direzione del Nord Italia, in particolare verso la Lombardia, ma anche per la Germania, la Svizzera, la Francia e il Belgio. Questo fenomeno fu molto marcato tra la fine degli anni cinquanta e la met\u00e0 degli anni settanta.\nMonumenti e luoghi d'interesse.\nIl monumento di maggior pregio \u00e8 senz'altro il convento di Sant'Antonio, posto nella parte bassa dell'abitato, distante dal centro. Edificato a partire dal 1512, conserva, sotto le arcate antistanti la chiesa, affreschi di Girolamo Todisco realizzati tra il 1616 e il 1634, tra cui un \"unicum\" dell'iconografia sacra, ovvero una \"Crocifissione dei Martiri Francescani del Giappone\". La chiesa, rimaneggiata in forme barocche nel XVIII secolo, conserva interessanti tele del XVI secolo e un pregevole coro ligneo del XVII secolo. Notevoli anche il chiostro, affrescato sempre da Todisco e, nel refettorio, l'Ultima Cena di Giovanni Todisco. Al piano superiore \u00e8 allestito il museo archeologico, con reperti provenienti da tutta l'area del fiume Noce (antico Talao) e da quella del Lao.\nSiccome la comunit\u00e0 era molto religiosa, molti erano i sacerdoti; la tradizione voleva che in ogni famiglia benestante doveva esserci almeno un prete. Questa tradizione contribu\u00ec alla creazione di Congreghe, divise per vie e per Cappella. Nel corso del XVIII secolo a Rivello si contavano circa 70 sacerdoti. Per questo motivo il paese \u00e8 ricco di Cappelle e Chiesette, di seguito elencate:\nEsistono poi, diverse edicole votive dislocate in aperta campagna e lungo sentieri ormai abbandonati.\nSociet\u00e0.\nEtnie e minoranze straniere.\nSebbene i valori siano ancora molto lontani dalla media italiana, gli stranieri regolari sono 35 (12 maschi e 23 femmine) pari al 1,21% della popolazione rivellese.\nLingue e dialetti.\nLa popolazione di Rivello e delle sue contrade parlano un dialetto gallo-italico.\nGeografia antropica.\nFrazioni.\nSan Costantino.\nSan Costantino \u00e8 una frazione del Comune di Rivello. Situata in collina ad un'altitudine media di 400\u00a0m. s. l.\u00a0m., la frazione comprende, sul versante orientale, anche il rione Medichetta dal quale \u00e8 separata da un lungo e profondo canale che, partendo da un'altitudine di 613\u00a0m. s. l.\u00a0m. al bivio del Palazzo, ne delimita la parte sud-orientale e raggiunge la costa tirrenica dell'abitato di Sapri.\nLa particolare posizione geografica consente un'ampia veduta del golfo di Policastro. San Costantino ha una popolazione di circa 150 abitanti, distribuita in diversi rioni (Ariola, Vallinoto, Girone, Roccazzo, Carpineta, San Giuseppe, Timpone, Calanghe, Palazzo, Medichetta); il nucleo abitativo pi\u00f9 compatto \u00e8 formato da diversi palazzi signorili, edificati nella prima met\u00e0 del secolo scorso grazie soprattutto alle rimesse degli emigrati del Brasile, dell'Argentina, del Venezuela e della Spagna. Circondato da boschi e in posizione baricentrica rispetto al golfo di Policastro e al massiccio del Sirino e del monte Coccovello, ben collegato all'autostrada A3 Salerno\u00a0\u2013 Reggio Calabria e alla stazione ferroviaria di Sapri, ha l'ambizione di proporsi come centro turistico.\nSono presenti diversi servizi, quali la farmacia, l'ufficio postale funzionante solo il luned\u00ec, il servizio di guardia medica festiva.\nStoria.\nI primi insediamenti abitativi si ebbero, probabilmente, nella seconda met\u00e0 del XVII secolo ad opera di pastori e boscaioli. Si formarono diversi nuclei abbastanza distanti tra loro, che diedero origine agli attuali rioni tra i quali quello di S. Giuseppe si propose quale centro del paese, essendo stato sede di una chiesa edificata nel corso del Settecento (le statue lignee presenti nell'attuale chiesa risalgono proprio al XVIII secolo). L'emigrazione verso il Brasile, prima, l'Argentina, il Venezuela e la Spagna, dopo, iniziata nella prima met\u00e0 del 1800, consent\u00ec, grazie alle rimesse, un certo sviluppo abitativo e, conseguentemente, anche artigianale (muratori, falegnami, fabbri) senza, comunque, costituirne un'apprezzabile tradizione.\nAl censimento del 1891 San Costantino e Medichetta contavano 1004 abitanti e nel primo decennio del Novecento venne fondato il circolo culturale \u201cL'Avvenire\u201d e furono aperte due scuole private, una cattolica e l'altra laica, per la frequenza dei primi tre anni del ginnasio. Contemporaneamente si registr\u00f2 una positiva trasformazione del tessuto urbano: i palazzi di tipo signorile, in stile liberty, tuttora esistenti, inseriti armonicamente nel territorio, risalgono, infatti, a quel periodo. In particolare, nel 1909 fu posata la prima pietra della seconda chiesa, che ambiva a diventare Santuario in onore di S. Giuseppe, ma che, in realt\u00e0, oggi \u00e8 l'unico luogo di culto della frazione (peraltro non ancora ultimato), da quando, intorno agli anni sessanta, fu demolita la chiesetta del rione S. Giuseppe, ufficialmente per motivi di sicurezza.\nSempre nel primo decennio del Novecento fu avviata la costruzione, mai portata a termine, della nuova sede dell'Istituto femminile S. Giuseppe, gestito dalla suore Battistine di Angri; fu aperto l'ufficio postale, la farmacia e l'ambulatorio medico comunale. Dopo la prima guerra mondiale le cose peggiorarono: inizi\u00f2 un lento declino che port\u00f2 ad un progressivo spopolamento. Oggi San Costantino e Medichetta sono abitate soprattutto da anziani e tante sono le case vuote.\nRioni e contrade.\nRione Rotale.\nLa contrada sorse probabilmente attorno ad una masseria situata lungo la vecchia mulattiera che conduceva nel Cilento. Tra i cognomi delle famiglie troviamo i Megale, discendenti sicuramente della antica famiglia nobile di Rivello. La contrada \u00e8 fortemente vocata, per tradizione, all'agricoltura. Si producono infatti, gli ortaggi pi\u00f9 pregiati di tutta la zona. Ottima \u00e8 la qualit\u00e0 dei fagioli, delle patate, del granturco, delle zucchine. Negli anni sessanta furono realizzati due invasi artificiali che avrebbero dovuto alimentare in impianto irriguo. Detti invasi vengono invece impiegati per gare di pesca e dato che si trovano in mezzo al verde dei boschi lussureggianti, spesso vi si recano comitive per fare dei pic-nic.\nNelle vicinanze vi \u00e8 il bosco dei \"Vascelli\" che ha fornito legname ad intere generazioni. Gli abitanti sono di carattere taciturno ma orgogliosi, lavoratori e molto attaccati alle loro tradizioni. Il dialetto parlato \u00e8 simile a quello rivellese, per niente italianizzato, diverso quindi da quello della frazione S. Costantino che risente delle influenze Cilentane.\nLa contrada dispone di un'ampia piazza con al centro la Chiesetta dell'Immacolata, settecentesca, di recente restaurata. La festa si svolge nel mese di agosto, durante la quale si possono degustare le prelibatezze culinarie locali, in particolare i salami (salsiccia e soppressata) e i prosciutti.\nRione Medichetta.\nSi presume che il nome abbia avuto origine dalla coltivazione dell'erba medica, anche se l'antica pronuncia del nome del rione era: \"Menichetta\" (archivio Vescovile Policastro Bussentino).\nMedichetta \u00e8 un piccolo agglomerato urbano del comune di Rivello. \u00c8 il rione insieme alla frazione di S.Costantino pi\u00f9 caratteristico del comune dal punto di vista paesaggistico, dato che, da una posizione di 500\u00a0m s.l.m., s'affaccia sul Golfo di Policastro.\nIl rione \u00e8 diviso in superiore ed inferiore e conta pochi abitanti residui, la maggior parte dei quali si trova a Medichetta inferiore.\nComunit\u00e0 dedita all'agricoltura e alla pastorizia, che ha sub\u00ecto un duro calo demografico durante il periodo dell'emigrazione. Una grande fetta della giovent\u00f9 locale si \u00e8 trasferita in quegli anni nell'America Meridionale in cerca di fortuna e spesso Vi \u00e8 rimasta definitivamente. Lo stesso vale per la contrada Carpineta, abitato ormai da pochi anziani, ma molto caratteristico per la sua esposizione a gradoni e la veduta paradisiaca sul Golfo di Policastro.\nDa vedere: la chiesetta di San Vincenzo Ferreri con la piazzetta adiacente, occasione per sostare ed ammirare il panorama del Golfo di Policastro e da percorrere i sentieri dei sovrastanti monte Coccovello di 1505\u00a0m s.l.m., di formazione carsica con \"inghiottitoi (pozzi) carsici \" o doline, e monte Serra del Tuono, alla cima del quale c'\u00e8 un belvedere sia del golfo di Sapri che di quello di Maratea.\nLa localit\u00e0 \u00e8 definita regionalmente \"Terrazzo panoramico lucano sul golfo di Policastro\"\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, legate alla cultura contadina e pastorale. Queste attivit\u00e0, ben lungi dallo scomparire stanno invece rifiorendo, e si distinguono per la lavorazione del rame, del ferro, oltrech\u00e9 per l'arte della ceramica e della maiolica.\nSport.\nHa sede nel comune la societ\u00e0 Kings Rivello Baseball, nata ad aprile 2017, grazie all'impegno dei soci del locale circolo ACLI, appassionati che, a coronamento di un grande lavoro personale, ne hanno ufficializzato la costituzione, utilizzando lo sport come mezzo di sostegno alla crescita della comunit\u00e0 giovanile rivellese.\nI leoni di Rivello dopo una serie di amichevoli con squadre extraregionali, ha iniziato a partecipare nella stagione 2018 al campionato di serie D amatoriale promosso dalla FIBS. Sempre nel 2018 si sono costituite le squadre giovanili, che hanno dapprima partecipato ai trofei internazionali del CONI ed ai relativi campionati di categoria.\nNel corso del 2021 si \u00e8 costituita anche la squadra di softball femminile, che dopo un percorso di preparazione, nel 2024 parteciper\u00e0 al campionato professionistico di serie B. Sempre nel 2024 la squadra maschile di baseball parteciper\u00e0 al campionato di serie C.\nNel corso di questi 5 anni le squadre rivellesi hanno partecipato a tornei e campionati in tutta Italia, nelle discipline del Baseball, Softball e la novit\u00e0 del B5, ricevendo premi individuali e di squadra, e riuscendo a portare alcuni atleti alle selezioni delle squadre nazionali di categoria."}
{"id": "31384", "revid": "64860", "url": "https://it.wikipedia.org/wiki?curid=31384", "title": "Roccanova", "text": "Roccanova \u00e8 un comune italiano di abitanti della provincia di Potenza, in Basilicata. Roccanova \u00e8 stata nominata dal Consorzio Enogastronomico della Basilicata \"citt\u00e0 del vino\".\nMonumenti e luoghi d'interesse.\nNella parte pi\u00f9 antica del comune sono presenti dei palazzi signorili di buona fattura, sebbene in condizioni degradate, e due chiese: la chiesa di San Rocco e la chiesa di San Nicola di Bari. Quest'ultima croll\u00f2 agli inizi del secolo XX a causa di un terremoto. La ricostruzione fu ultimata solo intorno al 1980, dopo aver interrotto e ripreso pi\u00f9 volte i lavori nel corso degli anni. Di particolare interesse l'orologio solare costruito nel 1882 nella piazza principale dall'ing. Telfi. Da ammirare il paesaggio del territorio roccanovese, il quale, quadretto naturale tra le valli dei fiumi Agri, Sinni e Sarmento, fornisce una suggestiva attrattiva per turisti ed escursionisti.\nCultura.\nMedia.\nStampa.\nNel piccolo centro della Basilicata, ci sono due periodici d'informazione: il mensile \"La Piazza\", il trimestrale \"La voce della comunit\u00e0\".\nEventi.\nL'evento pi\u00f9 rilevante \u00e8 la festa di San Rocco, il 16 agosto, la quale richiama un cospicuo numero di turisti (tra cui molti emigrati) e pellegrini da tutta Italia.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Roccanova 1996\" che milita nel Girone Unico del campionato regionale di Promozione. \u00c8 nata nel 1996."}
