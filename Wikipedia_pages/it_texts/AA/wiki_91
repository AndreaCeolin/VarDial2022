{"id": "33466", "revid": "110157", "url": "https://it.wikipedia.org/wiki?curid=33466", "title": "Pallagorio", "text": "Pallagorio (IPA: , \"Puh\u00ebriu\" in arb\u00ebresh\u00eb, \"Parag\u00f9riu\" in calabrese) \u00e8 un comune italiano di abitanti della provincia di Crotone in Calabria.\nSorge nella fascia collinare presilana a nord del Marchesato ed \u00e8 un paese arb\u00ebresh\u00eb di Calabria che conserva la lingua, gli usi e le tradizioni proprie, ma non pi\u00f9 il rito bizantino-greco.\nStoria.\nLe origini di Pallagorio sono incerte e spesso i diversi autori hanno scritto la storia del paese confondendola con quella di \"Palagorio di Borgia\", un villaggio del Cosentino esistito almeno fino al 1604, quando i suoi abitanti, a causa delle incursioni dei saraceni e del diffondersi della malaria, si spostarono e fondarono un nuovo centro abitato dandogli il nome di \"Borgia\", che mantenne anche la dizione di \"alias Palagorio\".\nAntichit\u00e0.\nIl borgo e il territorio circostante hanno una storia antichissima. L'area territoriale risulta abitata sin dal neolitico; ne sono testimonianza le numerose grotte sparse nel territorio, tra cui molto suggestive le grotte visibili in contrada \"Conicella\", all'ingresso del centro abitato e quelle situate nelle contrade di \"Cona\", \"Coracciti\", \"Piperia\", \"Suvero\", mentre assume interesse paleontologico la cosiddetta \"Grotta di S. Maurizio\".\nAll'inizio dell'et\u00e0 storica, nel secondo millennio a.C., nell'area territoriale, venne ad insediarsi la popolazione enotrio-italica dei Choni, che lasci\u00f2 rilevanti tracce della propria presenza, sia nella toponomastica che negli oggetti votivi rinvenuti in tutta l'area interessata. In questo contesto, Pallagorio sarebbe stato secondo alcuni abitato proprio dai Choni.\nTra il XII ed il X secolo a.C., la tradizione mitica antica (saga di Filottete) e le fonti storiche antiche (Strabone, Antioco di Siracusa, Licofrone, Apollodoro, Stefano di Bisanzio) segnalano insediamenti micenei sulle colline prospicienti l'alto Ionio crotonese, con il popolamento e fortificazione di centri autoctoni italici (Petelia, Crimisa, Makalla, Chone); e fu in questo periodo che sorse, nell'area territoriale del paese, dall'incontro tra gli autoctoni italici e le prime genti elleniche, l'antica \"Chone\", la citt\u00e0 italico-ellenica, fondata, secondo la tradizione antica, dall'eroe greco Filottete, descritta e citata dalle fonti storiche antiche (Strabone, Licofrone, Apollodoro, Antioco di Siracusa, Stefano di Bisanzio), come una rilevante realt\u00e0 urbana. Dalle evidenze archeologiche emerse, risulta che la citt\u00e0 era abitata da italici ed elleni ed era estesa, nel territorio, per fattorie sparse, con concentrazioni abitative, in aree di intenso sfruttamento agricolo o strategiche di difesa, verosimilmente, presso l'attuale zona \"Cona\", in zona \"Coni-celle\" a ridosso del luogo in cui sorge oggi il borgo ed in contrada \"Gardea\", nelle quali localit\u00e0, sorsero tre distinti centri abitati. Rimangono, a testimonianza degli antichi nuclei urbani, le contrade circostanti l'attuale centro abitato, che conservano tuttora il nome di \"Cona\" ; a nord-ovest: \" Tre fontane di Cona\", \"Terra di Cona\" , \"Serre di Cona\", a sud: \"Coni-cella\" e \"Coni-selle\"; i rilevanti reperti archeologici (tombe, statuette votive, mura, anfore, monete) di et\u00e0 italico-ellenica rinvenute nelle suddette contrade e nelle zone immediatamente circostanti l'attuale centro abitato, e resti dell'antica necropoli con statuette votive e diademi metallici, riferibili al culto Orfico, rinvenuti nella contrada \"Tre fontane di Cona\", proprio nell'area territoriale indicata e descritta dallo storico Strabone.\nSuccessivamente, agli inizi della fioritura della civilt\u00e0 della Magna Grecia, tra il VI ed il IV secolo a.C., coloni greci, verosimilmente crotoniati, avviarono una proficua colonizzazione dell'area territoriale, venendo cos\u00ec ad insediare fattorie in tutto il territorio circostante ed a popolare, in maniera intensa, i tre insediamenti abitativi, gi\u00e0 esistenti. Di tale periodo rimane memoria e testimonianza il nome del paese, di chiara derivazione ellenica (Palaios - Chorion: vecchio paese), la toponomastica ellenica delle contrade situate in tutto il territorio circostante (\"Patam\u00f2\", \"Coracciti\", \"Coniselle\",\" Scea\", \"Gardea\",\"Coraco\", \"Cona\" ecc.) e i rilevanti reperti archeologici di et\u00e0 classica (frammenti di statuette votive, anfore, suppellettili, mura, monete) rinvenute all'interno dell'attuale centro abitato nelle contrade \"Scea\" e \"Conicella\" e nelle contrade circostanti il paese, in specie nelle contrade di \"Rosicelle\", \"Coniselle\", \"Spolingari\", \"Coracciti\", \"Pastinella\". Lungo la zona compresa tra le contrade \"Pietre Bianche\" , \"Furci\" e \"Suvero\", fino al Monte Tigano, in prossimit\u00e0 del centro abitato, \u00e8 emersa una vasta area necropolare con numerose tombe di et\u00e0 arcaica e magno-greca; mentre nella zona di \"Gardea\", sono emersi numerosi frammenti di anfore, di statuette votive, resti sparsi di mura di antiche fattorie con numerose tombe, di et\u00e0 classica; inoltre, in localit\u00e0 \"S. Antonio di Gradea\", sono stati rinvenuti importanti reperti di et\u00e0 classica, tra cui, notevoli e suggestive, alcune antefisse tipo \"bendis-tarantino\", riferibili ad un antichissimo santuario rurale del VI-V secolo a.C.\nAll'ingresso dell'attuale centro abitato, nella zona sud-est, vi \u00e8 tuttora una contrada che conserva l'antico nome di \"Scea-Purtuni\" o \"Porta Scea\", probabile porta d'ingresso dell'antichissimo borgo, ove sono stati rinvenuti resti di mura ed importanti reperti che testimoniano una presenza ellenica, sin dai tempi pi\u00f9 antichi.\nIn et\u00e0 romana, coloni latini si insediarono nell'area prospiciente il borgo, lungo la vallata del fiume Vitravo, avviando un'intensa colonizzazione; di tale periodo rimangono testimonianza le significative tracce di resti di ville agricole latine rinvenute lungo tutto il corso d'acqua.\nMedioevo.\nIn et\u00e0 medievale, a causa delle frequenti guerre, carestie ed insicurezza del territorio, vengono gradualmente abbandonati i centri abitati, antichissimi, sorti in localit\u00e0 \"Cona\" e \"Gradea\" ed il paese si arrocca nell'abitato, pur esso antichissimo, situato nelle attuali contrade di \" Scea-Cucinaro\" e \"Conicelle-Valle\"; assume, cos\u00ec, il nome di \"San Giovanni di Palagorio\"; ed \u00e8 un casale, oramai, con poche centinaia di abitanti, per lo pi\u00f9 contadini, alle dipendenze dei Signori e della Diocesi di Umbriatico.\nIn et\u00e0 altomedievale, tra VIII ed il X sec. d.c., si segnalano, altres\u00ec, insediamenti monastici basiliani, con edificazione di due centri conventuali: il primo, con vocazione anacoretica, in contrada \"Gardea\", ove sorse la Chiesa di S. Antonio; il secondo, in localit\u00e0 S. Cristoforo, in prossimit\u00e0 del paese, ove \u00e8 stata poi edificata l'omonima chiesa.\nIl 22 aprile del 1452 Luca Sanseverino, conte di Tricarico e di Chiaromonte, acquist\u00f2 le terre di Umbriatico da Marino Marzano Ruffo. Questa compravendita venne confermata da re Ferrante nel 1459.\nNel 1479, la Contea di Cariati, comprendente le terre di Umbriatico, divenne feudo di Girolamo Riario. Nel 1484, la Contea di Cariati pass\u00f2 a Francesco Coppola il quale, coinvolto nella 2^ Congiura dei Baroni(1485-1486), nel 1487 fu spogliato della contea di Cariati che venne incamerata nel regio demanio.\nEt\u00e0 moderna.\nDal 20 febbraio del 1505 troviamo Giovanni Battista Spinelli, 1\u00ba Conte di Cariati (comprendente anche le terre di Umbriatico). Nel 1682, Carlo Filippo I Spinelli Savelli, 5\u00ba Principe di Cariati, vendette la citt\u00e0 di Umbriatico con il suo casale \u201cSangiovanni in Pallagorio\u201d a Scipione Rovegno. I Rovegno tennero il feudo sino alla fine del Settecento.\nDagli inizi del Settecento, il borgo \u00e8 oggetto di un'intensa e continua migrazione di famiglie provenienti dai paesi dell'altopiano silano, attratti dalla fertilit\u00e0 del territorio e dalla mitezza del clima.\nNel 1799 viene riconosciuto casale autonomo con il nome di \"S. Giovanni in Pallagorio\" e compreso nel circondario di Corigliano. I Francesi, con la legge del 19 gennaio 1807 fecero di San Giovanni in Pallagorio un \"Luogo\", ossia Universit\u00e0 nel cosiddetto Governo di Cir\u00f2, in provincia di Cosenza. Il successivo riordino, disposto per decreto 4 maggio 1811, riconobbe Pallagorio come frazione di Umbriatico. Nel 1816 i Borbone collocarono Pallagorio sotto la provincia di Catanzaro mentre nel 1818, con la chiusura della diocesi di Umbriatico e, dopo un breve periodo di dipendenza dalla diocesi di Cariati, Pallagorio pass\u00f2 sotto gli auspici dell'arcidiocesi di Crotone-Santa Severina. In questo momento l'insediamento contava circa 1.000 abitanti. Dopo il periodo napoleonico e la riforma muratiana, Pallagorio nel 1834 fu dichiarato comune autonomo.\nL\u2019arrivo dei Greco-albanesi.\nNon si sa con esattezza quando i Greco-Albanesi siano giunti nel casale di \"San Giovanni de Palagorio\"; \u00e8 certo che il casale non era presente nella numerazione dei fuochi albanesi degli anni 1503, 1508, 1543, 1548, 1566 e 1567.\nAlcuni storici ritengono che siano giunti nella prima met\u00e0 del XVI sec.; altri ritengono, secondo quanto tramandato oralmente, che, dopo un primo accampamento in localit\u00e0 Sant'Anna, ritenuta all'epoca una zona malarica, si siano trasferiti nella localit\u00e0 attuale gi\u00e0 abitato da \"latini\" (italiani). A quel tempo il territorio di Umbriatico era feudo degli Spinelli, e sarebbe stata una decisione del Principe Spinelli quella di consentire la venuta dei Greco-Albanesi nel casale di \"San Giovanni de Palagorio\".\nMonumenti e luoghi d'interesse.\nAree archeologiche.\nTutto il territorio circostante il paese ha grande interesse archeologico; rilevanti le evidenze archeologiche, in contrada \"Tre fontane di Cona\" con resti di un'antica necropoli e reperti (diademi e simulcri) riferibili al culto orfico, oltre a resti sparsi e cospicui di mura di abitazioni, frammenti di statuette, anfore e monete, di et\u00e0 classica; In contrada \"Gradea\", sono emersi frammenti di mura, anfore, statuette votive, tombe a cappuccina di et\u00e0 classica ed in localit\u00e0 S. Antonio, sono state rinvenute antefisse tipo \"bendis\" riferibili ad un antichissimo Santuario del VI-V sec. A.C.; nelle contrade: \"Scea\", \"Conicelle\", Rosicelle\", \"Spolingari\", situate in prossimit\u00e0 del paese, sono venuti alla luce resti di mura in mattone cotto, frammenti di anfore per uso domestico di et\u00e0 magno-greca.\nAltro.\nEntrando in paese dalla parte di Zinga si trova una statua bronzea in onore a Giorgio Castriota Skanderbeg.\nCultura.\nLa festa patronale \u00e8 in onore a San Giovanni Battista, e si tiene il 24 giugno. In questo borgo \u00e8 molto diffuso l'artigianato dei tessuti, finemente lavorati a mano.\nIl paese ha conservato sino alla met\u00e0 del Seicento, oltre al rito cattolico-latino, il rito greco-bizantino dei soldati greco-albanesi; poi, la prevalenza della popolazione latina e la volont\u00e0 delle autorit\u00e0 ecclesiastiche cattoliche fecero, via via, affermare il rito latino. Conserva, tuttora, la lingua arb\u00ebreshe, un idioma che alla base linguistica albanese, aggiunge un ricco lessico greco, con notevole impasto, negli ultimi cinque secoli, del dialetto calabrese.\nInfrastrutture e trasporti.\nIl paese di Pallagorio \u00e8 attraversato dall'ex \"strada statale\" 492 di \"Savelli\"."}
{"id": "33470", "revid": "122923516", "url": "https://it.wikipedia.org/wiki?curid=33470", "title": "San Mauro Marchesato", "text": "San Mauro Marchesato (IPA: ) \u00e8 un comune italiano di abitanti della provincia di Crotone in Calabria.\nOrigini del nome.\nLa tesi pi\u00f9 accreditata, ma inverosimile, attribuirebbe l'origine del toponimo ad alcuni mauritani al seguito di Annibale, giunti sul luogo al termine di una fuga insieme ad alcuni prigionieri del condottiero cartaginese.\nInfrastrutture e trasporti.\nIl comune \u00e8 collegato con la Strada statale 107 bis."}
{"id": "33471", "revid": "76069", "url": "https://it.wikipedia.org/wiki?curid=33471", "title": "San Nicola dell'Alto", "text": "San Nicola dell'Alto (IPA: , \"Sh\u00ebn Kolli\" in \"arb\u00ebresh\") \u00e8 un comune italiano di abitanti della provincia di Crotone in Calabria.\nI suoi abitanti conservano la cultura e la lingua arb\u00ebreshe, ma hanno abbandonato, per una serie di vicissitudini (obbligati dall'ambiente \"latino\" circostante), il rito greco-bizantino.\nGeografia fisica.\nIl piccolo centro sorge ad un\u2019altitudine media di 579 m s.l.m., tra i Monti Pizzuta e San Michele e confina con i comuni di Carfizzi, Casabona, Melissa e Pallagorio.\nOrigini del nome.\nIl paese \u00e8 chiamato inequivocabilmente \"Shin Koll\", che propriamente significa \"San Cola\", che deriva da \"Sh\u00ebn Koll\", forma letterale in lingua albanese.\nStoria.\nLe prime notizie dell\u2019esistenza del casale di San Nicola dell\u2019Alto risalgono al Medioevo. Queste riguardano una concessione fatta dal re Carlo I d'Angi\u00f2 ad Alfano, vescovo di Umbriatico dal 1270 al 1275, con la quale gli consentiva di tenere mercato in un luogo detto \"Sanctus Nicolaus de Alto\" e a Santa Marina. Inoltre, Alfano, ricevette il titolo baronale sui tre casali (Santa Marina, San Nicola e Maratea). I vescovi mantennero il titolo di barone di San Nicola dell'Alto fino alla soppressione della sede vescovile, avvenuta nel 1818.\nIl 1\u00ba giugno del 1306 re Carlo II d'Angi\u00f2 acconsent\u00ec la richiesta del vescovo di Umbriatico ed esent\u00f2 gli abitanti dei casali di Santa Marina, \"Sancti Nicolai de Alto\" e Maratea da molte obblighi, con lo scopo di ripopolare i luoghi, che avevano subito le distruzioni durante le guerre del Vespro (1282-1302).\nCol passare del tempo il casale di San Nicola dell\u2019Alto sotto il dominio temporale e spirituale della mensa dei vescovi-baroni di Umbriatico, venne abbandonato e i suoi confini furono spesso oggetto di controversia con i vicini feudatari di Casabona che rivendicavano la propriet\u00e0 del casale sulla base del fatto che San Nicola ricadeva nel loro territorio feudale. Dagli atti di una di queste liti risulta che nel 1474 esisteva la chiesa di San Nicola dell\u2019Alto.\nPer sedare le liti sul casale di San Nicola, i vescovi, con il consenso apostolico, lo diedero in fitto. Da un cedolario del 1472 si evince che \"la terra di Casobono [\u2026] con lo Feudo di Santo Nicola dell\u2019alto [\u2026]\" apparteneva al regio demanio e San Nicola dell\u2019Alto con le sue vigne erano state date all'armigero del re \"Bonum Calentum\" (Buono Calento) per essersi adoperato nel consolidamento della dinastia aragonese. Suseguirono nel feudo di San Nicola dell'Alto i conti di Montella Cabaniglia o Cavaniglia (1472), gli Aragona (1501), della Cananea da Cosenza (1562), i Cossa (1571), i patrizi napoletani dei Pisciotta (1580), i Campitelli (1643), i Spiriti (1652), i Pisciotta (1659), i Moccia (1693), i Crispano da Napoli, i Capecelatro (1783), che mantenne il marchesato di Casabona fino all\u2019eversione della feudalit\u00e0.\nNel 1807 San Nicola dell'Alto divenne Universit\u00e0 sotto il Circondario di Strongoli e nel 1811 venne dichiarato Capoluogo di Mandamento, con l'attribuzione della frazione di Carfizzi. Nel 1816 pass\u00f2 dalla provincia di Cosenza a quella di Catanzaro. Nel 1847 il paese contava circa 1800 abitanti. Nel 1904 i due centri albanesi ottennero l\u2019autonomia comunale.\nL\u2019arrivo degli Albanesi.\nIntorno al 1480, quando risultavano affittuari di San Nicola dell'Alto i Cavaniglia, conti di Montella, un centinaio di Albanesi furono autorizzati dal vescovo di Umbriatico a stabilirsi nel territorio di Casabona, dove, nella cosiddetta \"Gabella dell\u2019Arango\", sempre di pertinenza della mensa vescovile di Umbriatico, costruirono una decina di pagliai. Poi, agli inizi del 1500, gli Albanesi si trasferirono sull\u2019altura tra il monte San Michele e il monte Pizzuta, dando alla localit\u00e0 il nome dell\u2019antica chiesa di San Nicola.\nNella relazione ad limina del 1684 cos\u00ec si esprime Giovanni Battista Ponzi, vescovo di Umbriatico dal 1682 al 1688: \"Il casale di S. Nicola dell'Alto abitato da Albanesi che erano venuti dall'Epiro nel 1480 e si erano sparsi in tutto il regno delle Due Sicilie \u00e8 sotto il dominio temporale della mensa del vescovo di Umbriatico che \u00e8 anche barone di questo luogo [\u2026]\".\nDal foculario del Regno di Napoli del 1521, che riporta \"\"Schiavoni, greci e albanesi\", risulta che il casale di \"Sancto Nycola Delalto\" veniva tassato per nove fuochi, mentre nella numerazione \"de li Albanisi greci et sclavoni habitanti in la provintia de Calabria Citra\" del 1543 emerge che i paesi di fondazione arber\u00ebshe, nell\u2019alto crotonese, furono due: \"Sancto Nicola de lauto\"\" con 53 fuochi e 198 abitanti e Carfizzi con 21 fuochi e 82 abitanti. I cognomi erano: Basta, Bisulca, Canossa, Camideca, Carida, Carvisei, Clamaro, Como, Duca, Gangale, Gliaresti, Gliarisi, Grana, Incondissi, Lalti, Malicchia, Musacchio, Masi, Pangrati, Pillora, Scarriopolo e Tarassio; il pi\u00f9 comune era Basta. Nello stesso anno ai 53 fuochi si aggiunsero le famiglie di Pietro Cariddi, Joanni Lalti, Giorgio Malicchia, Vera vedova di Joannelli Masi e Pietro Duaneta tutte provenienti da Carfizzi, ed altre quattro vennero da San Nicola da Crissa e precisamente le famiglie Michele Albanisi, Cola Como, Giorgio Lopes e Pietro de Como.\nLa strage di Monongah.\nLa comunit\u00e0 di San Nicola dell'Alto \u00e8 stata duramente colpita dalla pi\u00f9 grave sciagura mineraria mai verificatasi negli Stati Uniti d'America il 6 dicembre 1907 a Monongah (Virginia Occidentale). Alcune delle vittime della catastrofe erano emigranti italiani originari proprio di San Nicola dell'Alto.\nMonumenti e luoghi d'interesse.\nArchitetture civili e religiose.\nCaratteristico \u00e8 il centro storico, con pietre che richiamano l'architettura medievale. Si possono scorgere nei vicoli interni archi rampanti e delle volte a botte.\nChiesa di San Nicola.\nLa chiesa \u00e8 situata nel cuore del centro storico. Gi\u00e0 attestata nel 1474, la parrocchiale fu ricostruita 1675 e parzialmente ristrutturata nel secolo scorso. A navata tripla e possiede acquasantiere in pietra e un ciborio seicentesco. La Chiesa \u00e8 affiancata da un'imponente campanile che sovrasta l'abitato.\nChiesa di San Michele.\nSull'omonimo monte si trova la chiesa di San Michele, edificato verso la fine del XVIII secolo al posto un di un preesistente monastero basiliano di cui ancora oggi si possono osservare alcuni resti. Al suo interno, il santuario conserva un'icona di San Michele risalente al XVIII secolo.\nChiesa di San Domenico confessore.\nLa chiesetta fu costruita tra il 1675 e il 1678.\nScultura \"Invocazione della pace\".\nSulla punta della localit\u00e0 La Pizzuta, nel comune di San Nicola dell'Alto, c'\u00e8 un monumento alto oltre 7 metri, opera dell'artista calabrese Antonio Cersosimo. La scultura si chiama \"Invocazione alla Pace\" ed \u00e8 realizzata in marmo bianco di Carrara e con base in granito Silk.\nLa statua raffigura un assembramento di donne e uomini che con le mani alzate verso il cielo implorano la pace nel mondo.\nCultura.\nFeste.\nLa festa patronale di S.Michele si svolge la prima domenica e il primo luned\u00ec di maggio.\nA seguito delle novene sul monte, la domenica mattina il santo trasportato in spalle viene portato gi\u00f9 in paese e accolto dal Sindaco che consegna le chiavi del paese al Patrono. \nDopo un primo giro per le vie del paese il santo viene riposto in Chiesa Madre da dove uscir\u00e0 la mattina seguente per percorrere le restanti vie del paese. Particolarmente suggestiva \u00e8 la processione del santo che parte dalla chiesa parrocchiale il luned\u00ec sera percorrendo il borgo giunge nella sua chiesetta sul monte omonimo. La festa \u00e8 sentita dai Sannicolesi che mostrano nei due giorni di festa particolare devozione ed emozione al santo patrono.\nEconomia.\nArtigianato.\nL'economia \u00e8 essenzialmente su base agricola. Uliveti e vigneti rappresentano le coltivazioni pi\u00f9 sviluppate e pertanto le uniche fonti di reddito. Anticamente era molto sviluppato il settore tessile, oggi quasi inesistente.\nInfrastrutture e trasporti.\nIl paese \u00e8 attraversato dall'ex strada statale 492 di Savelli."}
{"id": "33473", "revid": "15756", "url": "https://it.wikipedia.org/wiki?curid=33473", "title": "Savelli", "text": "Savelli (IPA: , \"Savella\" in calabrese) \u00e8 un comune italiano di abitanti della provincia di Crotone in Calabria.\nGeografia fisica.\nSavelli si trova in un territorio montano situato ai limiti orientali della Sila Grande e contraddistinto dalle cime della Serra Alessandrella (1434 m.s.m), del Campo di Mazza (1461 m.s.m), del Mezzocampo Soprano (1373 m.s.m) e della Serra di Mezzocampo (1262 m.s.m).\nIn localit\u00e0 Macchialonga si trovano le sorgenti del Lese.\nOrigini del nome.\nSavelli deve il suo nome a Carlotta Savelli, nobildonna romana feudataria del borgo dove fu concesso lo stanziamento ad alcuni sfollati del terremoto del 1638.\nStoria.\nIl paese venne fondato da un gruppo di profughi , vittime del terremoto del 27 marzo 1638 (con epicentro Belsito) che ricevettero in locazione dalla principessa Carlotta Savelli della famiglia nobile romana dei Savelli, la localit\u00e0 Scalzaporri. La scelta del luogo fu dettata dalla posizione riparata dai venti, dalla vicinanza di una fonte d'acqua potabile (l'odierna Fontana Vecchia) e dalla presenza di alcuni ricoveri appartenenti ad alcuni pastori del principe Rota di Cerenzia.\nI terremotati della domenica delle Palme provenivano soprattutto dal paese di Scigliano e dalla sua frazione Carpanzano. I nuovi arrivati si unirono ai pastori del principe di Cerenzia fondando una comunit\u00e0 che venne chiamata Savelli, in onore della benefattrice. Le famiglie dei profughi furono identificate con i cognomi Arcuri, Astorino, Caligiuri, Cristiano, Fabiano, (Di) Fazio, Gentile, Grande, Greco, Gualtieri, Mancuso, Mascaro, Manfredi, Mauro, Pontieri, Rocca, Sacco, Scalise, Scarpino, Tallarico, Torcasso. I residenti (chiamati Marzi) riportavano i cognomi di Ananina, Capalbo, Chiarello, Drogo, Giodano, Lucente, Marasco, Molinaro, Pugliese, Rotundo, Spina, Vecchio. Successivamente i due gruppi si fusero con i matrimoni. I primi coloni, vista la ricchezza di sorgenti d'acqua, terrazzarono con muretti a secco tutti i terreni vicini alle sorgenti e vi impiantoro frutteti, oliveti, vigne, orti. Seminarono i terreni pi\u00f9 pianeggianti. Vicino al fiume Lese impiantarono i primi mulini e le filande. In collina costruirono palmenti e frantoi, forni e fornaci. Moltissimi vivevano nei pagliai di canne e legna, altri costruirono le prime casette (di 30/40 m\u00b2) munite di caminetto, che servivano da cucina e camera da letto per tutti i componenti del nucleo familiare. Allevarono numerosi ovini e caprini, per i latte e i formaggi. Per la carne utilizzarono i suini. Successivamente furono raggiunti da artigiani: muratori, cestai, barilari, calderai, conciatori, fabbri, falegnani, sarti. In maggioranza erano braccianti agricoli. Le donne, fin dalla tenera et\u00e0 coadiuvavano i famigliari in tutte le attivit\u00e0.\nLa comunit\u00e0 dipese dall'Universit\u00e0 di Verzino dalla fondazione fino al 1812, quando Gioacchino Murat ne riconobbe l'autonomia. Dopo gli Spinelli il territorio pass\u00f2 in feudo ai Cortese e successivamente, nel 1762, in gestione ai Barberio Toscano di San Giovanni in Fiore, che lo acquistarono nel 1804. L'amministrazione francese tass\u00f2 eccessivamente la popolazione, gi\u00e0 succube delle precedenti tirannie feudali. I baroni riscuotevano i tributi, i fitti, i terratici e si appropriarono di quasi tutti i diritti concessi dagli Spinelli. I savellesi cercarono sempre di acquistare i terreni coltivati. Sperarono inutilmente nelle leggi eversive della feudalit\u00e0 francesi. I Borboni, come le precedenti dinastie aragonesi e angioine, avevano la deprimente abitudine economica di vendere i feudi al miglior offerente per cui in Calabria, nel meridione in generale, si alternarono casate che si preoccuparono di spremere le popolazioni spendendo la ricchezza nella capitale, Napoli, dove risiedevano. Nel periodo napoleonico, dal 1796 al 1812, nella lotta tra i partigiani francesi e quelli borbonici ben 90 savellesi persero la vita. Altri rimasero briganti ricercati. In questo periodo di brigantaggio, Savelli contava circa mille abitanti. Il Brigantaggio si acu\u00ec anche con la venuta dei Savoia, che con leggi del 1867-1868, vendettero le terre ecclesiastiche e quelle demaniali ai baroni. Vane le promesse di Garibaldi, che aveva arruolato combattenti e destato simpatie nelle popolazioni con promesse di future concessioni di terreni. Dal 1860 al 1876 si scaten\u00f2 una lotta di brigantaggio in tutta la Sila, dove cess\u00f2 proprio con il contributo delle guardie nazionali savellesi guidate dal capitano Spina, anch'esso di Savelli. Quest'ultimo si trovava al comando della squadriglia di cavalieri che, il 27 luglio 1876 sconfissero l'ultima banda di briganti, capeggiata dal brigante Siinardi.\nNel 1796 un sacerdote, Don Vincenzo Arcuri, pag\u00f2 con la morte la segnalazione al sovrano borbonico delle vessazioni subite dai compaesani da parte del feudatario Nicola Barberio Toscano. Nel 1861 un altro sacerdote, Don Giuseppe Rotundo, guid\u00f2 una manifestazione di 300 braccianti che a San Giovanni in Fiore si riun\u00ec ad altri contadini per marciare su Crotone e per occupare le terre baronali. Caduta nel frattempo la dinastia borbonica, pag\u00f2 con il carcere per questa manifestazione.\nNonostante alcuni programmi di lavori pubblici, per i 5.000 savellesi, residenti nel 1881, non rimase come alternativa che l'emigrazione.\nDal 1881 ad oggi 10.000 savellesi si sono spostati nell'America Latina, negli Stati Uniti, in Australia, in Germania, in Francia, in Belgio, in Svizzera e in Italia in Lombardia, in Piemonte, in Liguria, in Toscana e nel Lazio.\nMonumenti e luoghi d'interesse.\nArchitetture religiose.\nLe chiese presenti sul territorio comunale savellese sono la chiesa dei Santi Pietro e Paolo (detta \"Matrice\"), la chiesa di Santa Maria delle Grazie (detta \"Jesulella\"),\nla Chiesa del Divino Amore nel Villaggio Pino Grande e la Chiesetta di Mezzocampo. La \"Matrice\" fu edificata nella seconda met\u00e0 del XVII secolo.\nArchitetture civili.\nI monumenti.\nIl Monumento alla solidariet\u00e0 in Piazza Santa Teresa di Calcutta e i monumento ai caduti in Piazza Precone e vicino al cimitero.\nLe fontane.\nBen trentuno fontane, tra le pi\u00f9 caratteristiche: la \"Fontana Vecchia\", la '\"Fontana Nuova'\", la \"Fonte Pitinella\" e la \"Fonte Pedagese\", il \"Vallone Grande\", la \"Fontana degli Elfi\" in localit\u00e0 \"Ortica\", Le \"Fontane Rosse\", la \"Fontana del Villaggio\", lo \"Zampillo\", la \"Fontana del Boschetto\", il \"Pozzo delle Anime\", il \"Lavatoio\", ornano le vie e i vicoli del paese.\nL'acquedotto savellese.\nFino agli anni '60 Savelli possedeva un acquedotto comunale della portata di soli 2 litri al secondo, bastevole per\u00f2 per i consumi di allora, quando la rete idrica e fognante serviva solo una piccola parte dell'abitato, mentre gli altri cittadini si fornivano di acqua attingendo alle fontane che il Comune aveva costruito nei vari rioni.\nQuasi tutti gli altri paesi della zona, invece, ne erano completamente privi, da sempre.\nL'Italia del boom economico decise finalmente di porvi rimedio, dandone incarico alla Cassa del Mezzogiorno.\nIl primo acquedotto convogli\u00f2 le acque di alcune sorgenti del fiume Lese, con una portata media di soli 30 litri al secondo per cui risult\u00f2 da subito insufficiente per soddisfare i bisogni di una vasta e arida zona comprendente numerosi paesi del Crotonese e del Cosentino.\nFu deciso allora di utilizzare l'acqua del fiume, dove questo aveva una portata maggiore, costruendo una diga e scavando una galleria sotto la montagna di Savelli, per collegare i nuovi tubi a quelli del primo acquedotto, previa costruzione di un depuratore.\nNello scavare la galleria, lunga vari chilometri, venne rinvenuta parecchia acqua, tanto da indurre i tecnici della \"Cassa del Mezzogiorno\" a sospendere il progetto relativo all'invaso e al depuratore, convogliando solo l'acqua trovata nella galleria. Ma, questa acqua and\u00f2 diminuendo di portata, mentre le richieste di pi\u00f9 acqua aumentavano sempre di pi\u00f9.\nPerci\u00f2 i lavori ripresero e venne incanalata l'acqua del fiume e costruito il depuratore, il quale si trova a un livello di centinaia di metri sotto quello del paese.\nIn conseguenza, il primo acquedotto del Lese, proveniente dalle sorgenti alte, venne destinato solo per Bocchigliero e Savelli, nonch\u00e9 per il villaggio Pino Grande, la cui rete idrica era gi\u00e0 stata costruita dalla Cassa del Mezzogiorno.\nLa stessa \"Cassa\" aveva inoltre promesso di risolvere il problema della condotta forzata tra il ripartitore di Scopettella (territorio distante 4\u00a0km dal paese dove \u00e8 stato costruito il ripartitore per portare l'acqua al comune di Savelli) e il serbatoio del Villaggio, il quale si trova ad un'altitudine superiore a quella del predetto ripartitore.\nDopo mezzo secolo, ancora questo problema non \u00e8 stato risolto, per cui spesso ad agosto il Villaggio e le case di Savelli costruite sopra il serbatoio del paese rimangono a secco, mentre l'acqua della montagna di Savelli disseta e soddisfa i bisogni di decine e decine di paesi del Crotonese e del Cosentino.\nIl museo etnografico.\nLe vecchie carceri mandamentali e l'ex pretura, restaurate, sono sede del caratteristico Museo della Montagna Silana. Ricco di reperti artigianali, illustra le modeste ma laboriosissime condizioni di vita dei savellesi.\nSociet\u00e0.\nReligione.\nI santi patroni del comune sono i santi Pietro e Paolo, festeggiati il 29 giugno.\nDedicata agli emigrati la Festa di Santa Maria delle Grazie, ricorrenza votiva di Ferragosto, con processione e manifestazioni musicali: la chiesa di riferimento \u00e8 quella di Santa Maria delle Grazie (Jesulella). Festa religiosa molto sentita \u00e8 la domenica delle Palme: in ricordo della tragedia del terremoto del 1638, i fedeli portano le palme benedette al cimitero.\nGeografia antropica.\nFrazioni.\nIl Villaggio Pino Grande sorge a 1110 metri s.l.m., a 4\u00a0km dal paese ed \u00e8 composto da circa 250 villette, costruite da privati su terreno comunale a partire dal luglio 1961 con un regolare piano regolatore. Nel 1966 fu inaugurato dal ministro dei lavori pubblici del governo Moro III, il cosentino Giacomo Mancini, avendo completato le infrastrutture e i servizi (luce, acqua) necessari per tutte le numerose villette gi\u00e0 costruite. I proprietari erano provenienti prevalentemente dalla Puglia e da Crotone. Tale frazione ora \u00e8 completamente compresa nel Parco nazionale della Sila.\nMezzocampo (m 1163 s.l.m.) \u00e8 una seconda frazione sita nel cuore della Sila, nata intorno ad una segheria industriale per la lavorazione del legname di pino, successivamente utilizzata come vivaio dal Corpo Forestale. \u00c8 utilizzata per le escursioni turistiche. Si raggiunge dalla ex Strada statale 108 bis Silana di Cariati o dalla strada provinciale Savelli-Bocchigliero."}
{"id": "33477", "revid": "124870370", "url": "https://it.wikipedia.org/wiki?curid=33477", "title": "Umbriatico", "text": "Umbri\u00e0tico (IPA: ) \u00e8 un comune italiano di abitanti della provincia di Crotone in Calabria. \u00c8 un paese rurale per l'agricoltura e per l'allevamento e la forestazione. \u00c8 il comune della provincia con la pi\u00f9 bassa densit\u00e0, 12 abitanti per chilometro quadrato, dovuta al basso numero di abitanti in un ampio territorio dominato da boschi.\nGeografia fisica.\nLa Rupe.\nLa caratteristica di Umbriatico \u00e8 la rupa sul quale \u00e8 stato costruito l'abitato. Della Rupe scriveva l'Ughelli, \"\"in rupe quadam orrendis praecipitiis munita atquae inaccessa\" e Mons. Pacichelli aggiungeva, \"in una rupe di malagevole accesso e di poca grata dimora tra sentieri di precipizio e di spavento\"\". E il poeta Teodoro Torchia: \"S\u00ec \u00e8 vero! Tra tante rupi a strapiombo, picchi inaccessibili, tra orridi abissi \u00e8 posta Umbriatico... si accede attraverso... un viadotto, posto su un ristrettissimo istmo. Senza questo viadotto, il paese rimarrebbe completamente isolato appunto perci\u00f2 cinto da altissime mura naturali\".\nUmbriatico \u00e8 una delle poche cittadine calabresi prive di un castello feudale, costruzione fortificata non necessaria in quanto la roccia su cui sorge costituisce essa stessa una fortezza inespugnabile.\nStoria.\nEt\u00e0 antica: Bristacia.\nSul colle dell'attuale abitato, delimitato da spaventevoli dirupi, sorse, intorno al VII sec. a.c., la citt\u00e0 di Bristacia, fondata o fortificata da coloni crotoniati sulle fondamenta di un borgo enotrio-italico gia attivo.\nNel 215 a.C., durante la Seconda guerra punica, Annibale vi costru\u00ec un fortino per difendersi dagli attacchi dei Romani, ma dopo la fuga di Annibale a Cartagine, i Romani espugnarono il paese (204 a.C.) facendo un massacro. I resti di queste persone morte circa 2000 anni fa sono stati ritrovati durante i lavori per la costruzione della strada che dall'abitato di Umbriatico porta alla frazione Perticaro (il cui nome deriva dal greco e significa \"luogo tutto lieto\"). I resti del fortino sono ancora visibili dalla strada provinciale 6, alle falde del monte Tigano. Dalla strada \u00e8 inoltre possibile vedere ci\u00f2 che resta di un serbatoio idrico, sempre di et\u00e0 romana.\nIn Contrada Cospito fu ritrovata una necropoli.\nAlto Medioevo: Euria e Euraton.\nNell'alto medioevo in epoca di dominazione bizantina, sorse come citt\u00e0 di Euria (Euraton, Euriatensis), e compare in et\u00e0 bizantina tra le primitive diocesi suffraganee della nuova metropolia di Santa Severina, istituita verso la met\u00e0 del nono secolo. Essa \u00e8 presente nel Synecdemus (Euraton) e nella Notizia III della Diatiposi (Euriatensis).\nLa scelta del nome Euria \u00e8 legata con tutta probabilit\u00e0 al popolamento dell\u2019abitato con reduci provenienti dall\u2019Epirus Vetus (Grecia nord-occidentale), ove una diocesi omonima si avviava a scomparire. Nonostante le fonti riferiscono la denominazione di Euria dal X sec in poi, \u00e8 plausibile ritenere che Umbriatico fosse di fondazione precedente, almeno della seconda met\u00e0 del VI sec, come testimoniano gli insediamenti rurali di et\u00e0 bizantina nati attorno al kastron di Umbriatico.\nAll\u2019ultimo periodo bizantino (1030-1040) \u00e8 attribuita la costruzione della \"Cattedrale di San Donato\", edificata sulla \"cripta\", che doveva essere secondo alcuni la primitiva chiesa del Decimo secolo, e secondo alcuni un tempio greco pagano.\nBasso Medioevo: Ebriaticum.\nAll\u2019arrivo dei Normanni \u201cEbriaticum\u201d \u00e8 sempre vescovato e compare anche il titolo della sua cattedrale: la \u201cmatris ecclesie S. Donati\u201d, come si ricava da un atto del giugno 1115, sottoscritto da \u201cJohannes, Ebriatice sedis indignus episcopus\u201d, riguardante una cospicua donazione di beni, siti nell\u2019attuale territorio di Cir\u00f2, fatta da Riccardo Senescalco, figlio del conte Drogone e nipote del Guiscardo, all\u2019abate Raymundus ed ai monaci della chiesa di S. Salvatore di Monte Tabor.\nLa Diocesi di Umbriatico rest\u00f2 sede vescovile fino al 1818, con la bolla \"De utiliori\" di papa Pio VII, quando il suo territorio venne incorporato in quello della diocesi di Cariati.\nFu sempre feudo aggregato al Principato di Cariati, che includeva diversi comuni, di diverse potenti famiglie come i Ruffo, i Riario, gli Spinelli ed infine i Rovegno. Il vescovo aveva anche rendite, spesso in contrasto con il feudatario.\nLa diocesi cominci\u00f2 a decadere verso la fine del Duecento quando fu particolarmente devastata dalla guerra del Vespro. Scoppiata infatti l\u2019insurrezione in Sicilia (31 marzo 1282), l\u2019esercito di Pietro III d'Aragona invadeva la Calabria, distruggendo i paesi che si opponevano tra cui Umbriatico sotto il vescovo Lucifero, i cui beni furono particolarmente saccheggiati. I successivi tentativi di rinascita e di ripopolamento non daranno i frutti sperati, nonostante i privilegi ottenuti dal re Carlo II d\u2019Angi\u00f2: Umbriatico sia per le distruzioni subite a causa della guerra che per la crudele tirannia del feudatario, and\u00f2 deserta tanto che il papa Giovanni XXII, il 19 agosto 1317, incaric\u00f2 l\u2019arcivescovo di Santa Severina di trasferire la sede vescovile in un altro luogo insigne della stessa diocesi. Fu cos\u00ec che Ypsicr\u00f2 (Cir\u00f2) divenne la sede abituale dei vescovi di Umbriatico.\nEpoca moderna.\nDopo un breve periodo di rinascita durante la prima met\u00e0 del Cinquecento, inizi\u00f2, similmente alle altre citt\u00e0 vicine, una lunga fase di decadenza, accresciuta dal fatto che i vescovi potevano e preferivano, quando erano in diocesi, risiedere abitualmente con la loro famiglia e curia a Cir\u00f2. Al tempo del vescovo Alessandro Filaretto Lucullo (1592-1606) la citt\u00e0 ha circa 700 abitanti. Verso la fine dei Seicento Umbriatico \u00e8 ormai ridotta a circa 350 abitanti e sub\u00ec gravi epidemia di colera.\nPassata la grave crisi seicentesca, Umbriatico si ripopolava e le rendite del vescovo aumentavano, anche se modeste.\nCon il riordino amministrativo messo in atto sotto la dominazione napoleonica, Umbriatico fu prima capoluogo di un territorio comprendente le citt\u00e0 di Bocchigliero, Campana, Melissa e Savelli; poi semplice comune, facente parte della giurisdizione di Campana; divenne autonomo nel 1816\nArchitettetture civili e religiose.\nCattedrale di San Donato.\n\u00c8 la struttura architettonica pi\u00f9 importante della cittadina\".\" Costruita verso la fine della dominazione bizantina (1030-1040), sopra una preesistente \"cripta\", la Cattedrale, un tempo intitolata all'Assunta, \u00e8 dedicata a San Donato, vescovo di Euria dell\u2019Albania e compatrono della comunit\u00e0. Il cambio di dedicazione della chiesa fu probabilmente dovuto all'arrivo di una reliquia del santo, tuttora conservata nella chiesa assieme a una statua argentea dello stesso.\nSan Donato nel IV secolo d.C. fu vescovo di Euria, nell'Epirus Vetus (Grecia nord-occidentale). Secondo una sua 'Vita' in greco, composta in pieno Medio Evo, i suoi resti sarebbero stati trasferiti nella nuova Euria - cio\u00e8 Umbriatico - quando la pressione dei barbari costrinse il presule, con il clero e gli abitanti della diocesi, a trasferirsi nell'attuale Calabria. In realt\u00e0, la traslazione avvenne alla fine del sesto secolo, sotto la pressione degli Avaro-Slavi, ma alla volta dell'isola di Corf\u00f9. Solo ai primi del tredicesimo secolo le reliquie furono trasportate dai Veneziani nell'isola di Murano, dove tuttora si conservano insieme ai presunti resti del drago ucciso da Donato con il solo segno della croce\".\nLa cattedrale sorge nel pieno centro storico del borgo e apre il suo portale principale con stipiti in pietra preceduto da una gradinata a semicerchio. Alla sinistra del frontone s\u2019innalza la torre campanaria terminante a cuspide e il portale laterale in pietra tufacea che reca l\u2019iscrizione \u201cP.S. Aem S. Samarcus rossa S. PP. S. Umb. S. Anno D. MDCX\u201d. L\u2019interno \u00e8 a tipo basilicale con l\u2019assoluta. nudit\u00e0 architettonica.\nLa Cripta, divenuta una chiesa ipogea dopa la costruzione della Cattedrale (XI secolo), doveva essere secondo alcuni la primitiva chiesa bizantina del Decimo secolo, e secondo altri un tempio greco pagano.\nLa cripta \u00e8 un modesto edificio di stile romanico a pianta rettangolare di m. 20 per m. 7; \u00e8 divisa in tre navate da due file di colonne - in tutto 12 - tutte pi\u00f9 o meno tutte l\u2019una diverse dall\u2019altra, anche nel capitello e nel basamento, sulle quali poggiano le 18 arcatelle costituenti la volta a crociera; si ritiene che le colonne possono essere state recuperate da altri templi pagani greci o romani come il tempio di Apollo Aleo di Krimisa.\nSulla cripta si sviluppa il transetto della chiesa, caratterizzato da quattro archi a tutto sesto.\nPer quanto riguarda la data di fondazione della chiesa di Umbriatico, si ritiene coeva a quella di Santa Severina come \u00e8 testimoniato dai materiali usati, dalla mano d'opera e dai due mattoni che reperiti dall'Arciprete Arcuri, durante i lavori di restauro del 1959, sono stati murati dallo stesso nella navata maggiore. Il primo mattone riporta una scritta in greco che, riferita alla chiesa, indica che il \u00abtempio fu costruito da Teodoro Vescovo\u00bb (primo di Umbriatico nella prima met\u00e0 del secolo XI\u00b0); il secondo mattone riporta invece il sigillo di \u00abLucio Novio Ele\u00bb (Eleato), probabilmente colui che produsse i mattoni, gli stessi impiegati anche per la costruzione della Cattedrale di Santa Severina, consacrata nel 1036. Quindi la Cattedrale umbriaticese pu\u00f2 essere datata intorno alla prima met\u00e0 del sec. XI e comunque tra il 1030 e il 1040.\nAll\u2019interno della chiesa, che si presenta a tre navate con archi lievemente acuti e sormontate da monofore, si ricordano l\u2019altare maggiore in marmi policromi di stile barocco, le lapidi sepolcrali di alcuni vescovi titolare di questa sede diocesana, le reliquie di San Gregorio Papa e di altri santi, alcuni frammenti della veste di Cristo e il reliquiario della Santa Spina.\nNel corso dei secoli sub\u00ec diversi rifacimenti e restauri, i pi\u00f9 notevoli furono eseguiti nel 1610 dal vescovo Sammarco che fece assumere alla cattedrale l\u2019aspetto barocco, ricco ed elegante che fu poi potenziato nel 1701 dal vescovo Bartolomeo Olivieri, nel 1725 dal vescovo Loyero che esegu\u00ec lavori di cos\u00ec vasta portata che riconsacr\u00f2 la cattedrale e il bellissimo altare settecentesco, nella prima met\u00e0 dell\u2019Ottocento dal vescovo di Cariati Nicola Golia che ne fece restaurare la facciata ed infine nel 1949 quando il tempio, con grande sconcerto della popolazione di Umbriatico, fu denudato (venne smontato l\u2019antico organo, il monumentale altare centrale, il bellissimo pergamo e il coro con i 26 stalli ignei, fu demolito il fonte battesimale e tutti gli altari lungo le navate laterali) e la cattedrale fu riportata alla sua originaria struttura architettonica di epoca normanna.\nChiesetta di Santa Maria delle Grazie.\nDi origine medioevale, si trova a un centinaio di metri della Cattedrale. La chiesa, che si presenta con una navata chiusa da un'abside semicilindrica, al suo interno conserva le tracce di un affresco dedicato alla Madonna incoronata.\nPalazzo Giuranna.\nIl settecentesco palazzo nobiliare Giuranna, che oggi ospita la sede municipale, \u00e8 stato fortemente danneggiato da un incendio nel marzo del 2002. La famiglia Giuranna \u00e8 originaria della Calabria; le prime memorie certe risalgono a Jacopo nel 1398 ed al fratello Guglielmo, vescovo di Cerenzia; il casato si stabil\u00ec ad Umbriatico nel 1724; della famiglia si ricordano Giuseppe, giurista; Donato Antonio, celebre medico; Giovan Domenico, professore in medicina nella Regia Universit\u00e0 di Napoli, cavaliere ufficiale della Corona d\u2019Italia, vivente nella prima met\u00e0 del XX secolo.\nFortini difensivi.\nUmbriatico disponeva di due fortini di difesa, situati alle due estremit\u00e0 dell'abitato. Il primo, sul lato sud, era la Porta Fortino, nel rione Castello, dove ancora oggi restano alcune mura provviste di feritoie. Il secondo era il Fortino di Canalicchio, sul lato opposto del borgo in direzione nord e collocato pi\u00f9 in basso rispetto all'abitato, in modo tale da proteggere una strada di accesso alla rupe; in prossimit\u00e0 del Fortino di Canalicchio vi sono anche alcune grotte a due e tre vani, la cui origine non \u00e8 per\u00f2 ancora chiara.\nSport.\nIl paese fond\u00f2 nel 2013 l'A.S.D. Umbriatico Calcio a 5, che dur\u00f2 poco tempo. Nel 2021 il paese ritorna in campo con la New Futsal Umbriatico, che gioca in Serie D."}
{"id": "33480", "revid": "848247", "url": "https://it.wikipedia.org/wiki?curid=33480", "title": "Villaromagnano", "text": "Villaromagnano (\"La Vil\u00ebtta\" in piemontese) \u00e8 un comune italiano di 672 abitanti della provincia di Alessandria in Piemonte, situato sulle colline a sud-est di Tortona, sul torrente Ossona.\nOrigini del nome.\nPrende il nome da \"villa romaniani\" nome che indicava un quadrilatero di case, addensate intorno ad un cortiletto centrale, dove sorgeva un grande parallelepipedo che fungeva da Torre.\nStoria.\nUn primo insediamento del capoluogo del comune risale ai tempi di Giulio Cesare dove erano presenti diverse \"Villae\". Successivamente con la fine dell'impero romano inizia la cristianizzazione del villaggio con l'erezione della chiese di San Michele e San Giovanni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'Associazione Sportiva Dilettantistica Villaromagnano Calcio\" che milita nel girone alessandrino della Terza Categoria."}
{"id": "33484", "revid": "165042", "url": "https://it.wikipedia.org/wiki?curid=33484", "title": "Rosa dei venti", "text": "La rosa dei venti (chiamata anche stella dei venti o simbolo dei venti) \u00e8 un diagramma che rappresenta schematicamente la provenienza dei venti che insistono in una determinata regione, durante un periodo di tempo piuttosto lungo. Il suo scopo iniziale era indicare la posizione dei venti in base ai quattro punti cardinali: Nord, Sud, Est, Ovest. \nStrumento grafico di analisi statistica per dati direzionali, \u00e8 particolarmente utilizzato in meteorologia in quanto consente di rappresentare in maniera sintetica la distribuzione delle velocit\u00e0 del vento per direzione di provenienza in un determinato luogo. Si tratta di un grafico polare in cui per ciascuna direzione i bracci sono colorati con bande corrispondenti alle classi di velocit\u00e0 del vento. La lunghezza dei bracci varia in funzione della frequenza dei venti in ciascuna direzione.\nLa compilazione di una rosa dei venti \u00e8 anche uno dei passaggi preliminari per la progettazione delle piste degli aeroporti, visto che le migliori condizioni di decollo e atterraggio si hanno controvento, in direzione parallela a quella del vento.\nStoria.\nOmero, nel libro V dell'Odissea, elenca i quattro venti principali: \"Borea\", \"Euro\", \"Noto\" e \"Zefiro\". Secondo alcuni autori, l'immagine si \u00e8 diffusa a partire dalla Repubblica di Amalfi, ai tempi delle Repubbliche marinare. La rappresentazione pi\u00f9 antica di rosa dei venti giunta fino a noi \u00e8 quella che compare sull'Atlante catalano del 1375 ca, realizzato probabilmente da Abraham Cresques, conservato alla Biblioteca Nazionale di Francia.\nAi tempi in cui Venezia era la repubblica marinara dominante nel Mediterraneo orientale, la rosa dei venti era posizionata sull'isola greca di Zante. In questo caso la Tramontana (il vento che viene da oltre i monti, in latino \"Ultramontes\") proviene dai monti della vicina Albania e la via maestra che d\u00e0 il nome al Maestrale indicava la via per Venezia, la repubblica marinara egemone in quella regione. Questo spiegherebbe anche l'origine del nome Scirocco, inteso come vento proveniente dalla Siria, in quanto per giungere a Zante dalla Siria le navi arrivavano da sud-est, cosa che a Malta accadeva solo se queste facevano il giro lungo (tenendosi vicino alla costa africana). Altre versioni riportano che il Maestrale prende il nome dal Mistral, vento predominante del sud della Francia che si affaccia nel Mediterraneo.\nDescrizione.\nLa rosa dei venti pi\u00f9 semplice \u00e8 quella a 4 punte formata dai soli quattro punti cardinali:\nTra i quattro punti cardinali principali si possono fissare 4 punti intermedi:\nElencando in senso orario gli otto venti principali si ha dunque:\nI nomi delle direzioni NE, SE, SO e NO derivano dal fatto che la rosa dei venti veniva posizionata, nelle prime rappresentazioni cartografiche del Mediterraneo, al centro del Mar Ionio oppure vicino all'isola di Malta o ancor pi\u00f9 frequentemente dell'isola di Creta, che divenivano cos\u00ec anche il punto di riferimento per indicare la direzione di provenienza del vento, ossia delle navi che anticamente erano spinte dai venti portanti, ossia da venti che provenissero dalla loro poppa (le andature all'orza vennero molto pi\u00f9 tardi). \nIn quella posizione, le navi che provenivano da NE, giungevano approssimativamente dalla Grecia, che comprendeva allora anche la parte meridionale delle coste balcaniche e la Turchia occidentale, da cui il nome Grecale per la direzione NE; da SE giungevano navi provenienti dalla Siria, da cui il nome Scirocco per il vento da SE; a SW vi \u00e8 la Libia, nome che anticamente definiva anche la Tunisia e l'Algeria, da cui il nome Libeccio per il vento da SW verso NE. Infine da NW giungevano le navi salpate da Roma, che spesso circumnavigavano la Sicilia piuttosto che affrontare lo stretto di Messina; dalla Magistra, Roma, deriva il nome del vento che soffia da NW, Maestrale: la via \"maestra\" era infatti, fin dall'epoca romana, la via da e per Roma. Alcuni nomi dei venti, specie quelli che compaiono nelle rappresentazioni a 8 punte e oltre, derivano direttamente da quelli che venivano associati alle varie direzioni gi\u00e0 nella rosa dei venti di epoca classica.\nQuesti quattro venti, uniti a quelli che provengono dai quattro punti cardinali, formano la rosa dei venti a 8 punte. Tra questi otto punti \u00e8 possibile indicarne altri otto, intermedi tra i precedenti, ottenendo cos\u00ec una rosa dei venti a 16 punte. I nuovi otto punti sono in senso orario: nord-nord-est, est-nord-est, est-sud-est, sud-sud-est, sud-sud-ovest, ovest-sud-ovest, ovest-nord-ovest e nord-nord-ovest.\nNella sua estensione massima la rosa dei venti si suddivide in:\nAnticamente ogni bussola recava, sullo sfondo, l'immagine di una rosa dei venti a 32 punte. L'orizzonte veniva cos\u00ec suddiviso in trentadue parti, che prendevano il nome di \"quarte\"; esse servivano come unit\u00e0 di misura approssimativa nelle manovre di accostamento (es: \"accosta due quarte a dritta\"). Per la forma che si viene a determinare nel disegnarle, prendono anche il nome di \"rombi\".\nUn tempo, in Italia, le rappresentazioni cartografiche comprendevano una rosa dei venti che indicava i punti cardinali. Oggi s\u00ec \u00e8 soliti indicare i quattro punti cardinali e le direzioni componenti con (in senso orario da Nord): N, NE, E, SE, S, SO o SW, O o W, NO o NW; allora con le diciture Tr (tramontana), G (greco), + (una croce indicava il levante), S (scirocco), O (ostro), L (libeccio), P (ponente), M (maestro)."}
{"id": "33485", "revid": "125912693", "url": "https://it.wikipedia.org/wiki?curid=33485", "title": "Alan Ford", "text": "Alan Ford \u00e8 un personaggio immaginario protagonista dell'omonima serie a fumetti ideata da Max Bunker e dal disegnatore Magnus, distribuita per la prima volta nel 1969, edita dall'Editoriale Corno e incentrata sulle avventure a sfondo spionistico/umoristico, con tratti grotteschi e di denuncia sociale, di un gruppo di agenti segreti noto come \"Gruppo T.N.T.\". Dopo un inizio non esaltante, la serie raggiunse un considerevole successo di pubblico e di critica, arrivando ad oltre cinquant'anni di vita editoriale con oltre 600 numeri pubblicati. La novit\u00e0 della serie stava nel proporre un fumetto umoristico con elementi satirici e grotteschi nel quale vari sottogeneri come lo spionistico, l'horror e la denuncia sociale trovano spazio fondendosi fra loro, in un periodo nel quale il fumetto si caratterizzava invece per l'appartenenza a uno specifico genere senza contaminazioni. Alan Ford, che d\u00e0 il nome alla serie, inizialmente ne era l'unico protagonista, ma poi l'attenzione si estese all'intero gruppo di personaggi. Magnus e Bunker sono raffigurati in maniera caricaturale, rispettivamente nei personaggi di Bob Rock e del Conte Oliver.\nStoria editoriale.\nIl successo dei fumetti neri degli anni sessanta aveva attirato un'ondata moralizzatrice che indusse gli editori a porre dei limiti alla creativit\u00e0 di sceneggiatori e disegnatori determinando la crisi di un genere che traeva il proprio successo anche dalla gratuita esibizione della violenza. In questo contesto Max Bunker decise di creare qualcosa di completamente diverso da Kriminal e Satanik, i suoi precedenti lavori. In quel periodo James Bond e i film di spionaggio erano particolarmente famosi e questo aveva gi\u00e0 portato Bunker a realizzare una serie spionistica, \"Dennis Cobb - Agente SS018\". L'idea alla base del nuovo progetto fu quella di creare una serie umoristica/grottesca che ne parodiasse il genere. Questa connotazione grottesca, sarcastica e caricaturale era gi\u00e0 presente in una precedente opera del 1968 di Bunker e Magnus, \"Maxmagnus,\" pubblicata sulla rivista \"Eureka\" e, inoltre, un primo esperimento di storia con aspetti comici e grotteschi sempre realizzata dai due autori si trova in una storia di \"Kriminal\" dell'aprile 1967 (\"Festa Happening\", n.93\")\" nel quale la trama si sviluppa lungo linee diverse da quelle canoniche del genere nero e facendo diventare predominante l'aspetto satirico e assurdo.\nLa serie esordisce nel maggio del 1969 edita dall'Editoriale Corno nel formato tascabile tradizionalmente utilizzato per i fumetti neri con tavole basate su due grandi vignette per ogni pagina. I disegni dei primi 75 numeri vennero realizzati da Magnus fino a quando interruppe la sua collaborazione con l'editore e venne sostituito da altri disegnatori come Piffarerio, Della Monica, Piccininno, Perucca; le prime dieci copertine vennero realizzate a tempera da Luigi Corteggi e poi da Magnus, fino al 1975. Nel 1982 la testata passa alla \"Max Bunker Press\", casa editrice di propriet\u00e0 dallo stesso Luciano Secchi, che ne continu\u00f2 la pubblicazione fino al dicembre 2012. Nel 2013 la casa editrice \"1000 volte meglio - Publishing\" ha rilevato la testata per continuarne la pubblicazione che ha raggiunto i cinquanta anni di presenza regolare in edicola con oltre 600 numeri pubblicati. Tutti i numeri finora pubblicati sono stati scritti esclusivamente da Max Bunker.\nOltre alla serie regolare sono stati pubblicati degli albi fuori serie noti come Alan Ford Special. Sono stati pubblicati 34 numeri divisi in due serie edite fra il 1991 il 1999. Questa serie di numeri speciali presenta perlopi\u00f9 rivisitazioni di classici della letteratura nei quali i componenti del Gruppo TNT agli ordini dell\u2019impresario mettono in scena a teatro opere come l'Otello, Frankenstein, i Promessi sposi o il Conte di Montecristo.\nLa serie \u00e8 stata parzialmente ristampata pi\u00f9 volte in diversi formati; la prima volta nel 1973 nella collana di ristampe intitolata \"Gruppo T.N.T. Alan Ford\" seguita negli anni da altre serie di ristampe di durata pi\u00f9 o meno lunga:\nEsordio e periodo Magnus (1969-1975).\nL'esordio in edicola nel maggio del 1969 non diede i risultati sperati ma l'editore decise di dare fiducia al progetto e, verso il decimo numero, si ebbero i primi segnali di ripresa con un incremento delle vendite lento ma costante che port\u00f2 al pareggio con il n. 15. Il successo vero e proprio arriv\u00f2 un anno dopo con il n. 26 nel quale esord\u00ec il personaggio di Superciuk che segn\u00f2 un deciso incremento di copie vendute tale da portare la testata tra i fumetti pi\u00f9 conosciuti del periodo e diventando un piccolo fenomeno editoriale e di costume nell'Italia dei primi anni settanta. Lo stentato successo iniziale fu probabilmente dovuto allo sconcerto dei lettori di fronte a un prodotto molto innovativo, dove partendo da una parodia a sfondo spionistico con tratti grotteschi e di denuncia sociale, ogni valore tradizionale veniva stravolto con una forza dissacratoria decisamente superiore a quella di opere precedenti comunque innovative e dissacratorie come \"Kriminal\" e \"Satanik\". I primi 75 numeri della serie furono disegnati da Magnus al quale il progetto era stato affidato per garantire una qualit\u00e0 elevata alla serie; egli riusc\u00ec a stabilire un perfetto sodalizio artistico con Bunker dando un contributo non solo grafico ma partecipando attivamente con idee proprie alle sceneggiature e alla creazione delle gag e, sebbene i testi fossero scritti da Bunker, Magnus vi contribuiva con le proprie idee, discutendo con lui le soluzioni migliori da mettere in scena dopo che gli era stata consegnata la sceneggiatura dell'episodio. Dopo i primi 16 numeri Magnus fu coadiuvato alle chine da altri disegnatori come Giovanni Romanini, Paolo Chiarini e in seguito anche da Luigi Corteggi e dallo stesso Paolo Piffarerio che prender\u00e0 il suo posto dopo il suo abbandono nel 1975. Il numero 75 del settembre 1975 pone fine al periodo di Magnus e per molta critica di settore con questo albo si chiude il periodo d'oro della serie. Magnus torner\u00e0 solo eccezionalmente in occasione del n. 200, undici anni dopo. Magnus voleva seguire un percorso artistico diverso, dedicandosi ad altri progetti senza i vincoli della serialit\u00e0 commerciale tipica invece di una testata come \"Alan Ford\", per evitare il rischio di una stanca e monotona ripetizione degli stessi schemi narrativi.\nPeriodo Piffarerio (1975-1984).\nDopo l'abbandono di Magnus arrivarono altri disegnatori come Paolo Piffarerio, Giovanni Romanini e Paolo Chiarini i quali caratterizzarono la propria opera ispirandosi allo stile di Magnus, cercando con esiti diversi di ricrearne le atmosfere riproponendo lo stile di Magnus e avvicinandovisi il pi\u00f9 possibile, a differenza di altre serie del fumetto italiano dove ciascun autore dava una propria interpretazione grafica del personaggio. Magnus venne sostituito inizialmente da Piffarerio che aveva gi\u00e0 lavorato alla serie come inchiostratore e rimarr\u00e0 il disegnatore principale della serie fino al n. 176, del febbraio 1984. Piffarerio, sostituendo Magnus, riusc\u00ec a conservarne lo spirito rispettando il proprio stile. Le storie si caratterizzarono per un riferimento molto pi\u00f9 evidente all'attualit\u00e0 con riferimenti alle vicende, ai personaggi e ai fenomeni di costume dell'Italia del periodo (ad esempio gli episodi \"Loggia P38\" e \"Losche trame\" sono ispirate alle vicende della loggia P2 mentre \"Portubell\" e \"Rischia o Trapassa\" sono la parodia delle popolari trasmissione televisive \"Portobello\" e \"Lascia o raddoppia?\"). Nel 1984 anche Piffarerio decise di dedicarsi ad altri progetti e per due anni si avvicendarono altri disegnatori. Piffarerio torn\u00f2 a disegnare saltuariamente numeri speciali con parodie di classici della letteratura rivisitate dai personaggi della serie quali \"Il canto di Natale\" da \"Canto di Natale\" di Charles Dickens, \"Lo strano caso del dottor Jeckyll\" da \"Lo strano caso del dottor Jekyll e del signor Hyde\" di Robert Louis Stevenson e \"Frankenstein, il mostro\" da \"Frankenstein\" di Mary Shelley. Nel 1983, con il n. 163, avvenne il passaggio della testata dall'Editoriale Corno (che poi fall\u00ec nel 1984) alla Max Bunker Press di propriet\u00e0 dello stesso Luciano Secchi.\nPeriodo 1984-1986 e periodo Perucca.\nGi\u00e0 qualche tempo prima dell'abbandono di Piffarerio collaborarono alla serie vari disegnatori, come i gi\u00e0 menzionati Romanini e Chiarini, e i giovani Giuliano Piccininno (fino al n. 210, \"Vendetta a scacchi\" del 1986) e Raffaele Della Monica (fino al 1985); nel 1986 fu la volta di un nuovo disegnatore che con il tempo divenne il principale disegnatore di Alan Ford: Dario Perucca che, con uno stile ispirato a quello di Magnus, esord\u00ec con il n. 202 (\"Il trio della mutua\") nell'aprile 1986 e si alternand\u00f2 saltuariamente con altri artisti: inizialmente Enrico Folli e Marco Nizzoli, poi Warco.Fino agli anni 2000, fatta salva la marginalizzazione di alcuni personaggi e l\u2019eliminazione della folta schiera di animali, non si hanno grossi cambiamenti nel canovaccio di base della serie.\nEdizioni straniere.\nLa serie all'estero non ha avuto grossi successi e le versioni francesi, danesi e brasiliane ebbero vita breve. Diversamente in Jugoslavia e nelle repubbliche che le sono succedute la traduzione della serie, iniziata nel 1970 nella traduzione in croato di Nenad Brixy, \u00e8 tutt'ora uno dei fumetti pi\u00f9 letti e famosi. Questo ha fatto s\u00ec che numerosi siano nella cultura jugoslava i riferimenti alla serie, considerata di culto e nel complesso pi\u00f9 popolare qui che nella stessa Italia:\nLa serie \u00e8 stata tradotta in serbo-croato in diverse edizioni e viene pubblicata tutt'ora, mentre sono cessate le pubblicazioni in sloveno (iniziata nel 1993) e in macedone.\nNel 2019 in occasione del cinquantenario del fumetto, la Galleria Nazionale di Lubiana ha ospitato una mostra di tavole originali, la pi\u00f9 grande finora mai realizzata, da cui \u00e8 stato tratto un catalogo.\nTrama.\nInizialmente Alan Ford \u00e8 l'unico protagonista ma col tempo anche gli altri comprimari come il Conte Oliver e Bob Rock acquisiscono spessore e importanza tali da rendere proprio il gruppo nel suo insieme il vero protagonista della serie, con i vari membri che di volta in volta sono pi\u00f9 o meno al centro delle vicende narrate. Il canovaccio \u00e8 quello della missione impossibile rocambolescamente portata a termine grazie al contributo pi\u00f9 o meno determinante dei diversi membri del Gruppo TNT, sullo sfondo di situazioni o circostanze pi\u00f9 o meno attuali o verosimili. Il gruppo di agenti segreti ha sede in un negozio di fiori a New York che funge da copertura. Il loro capo \u00e8 un uomo vecchissimo su una sedia a rotelle chiamato il Numero Uno. Tutti i membri del gruppo sono costantemente in ristrettezze economiche, non riuscendo quasi mai a ricavare un ritorno economico nonostante il buon esito delle missioni. Oltre ad Alan Ford e al Numero Uno, il gruppo \u00e8 formato dal Conte Oliver, Grunf, Bob Rock, Geremia e la Cariatide, quest'ultimo braccio destro del Numero Uno, ma col tempo il gruppo si \u00e8 modificato con dipartite e arrivi di nuovi membri. La serie partendo da ambientazioni tipiche dei film di spionaggio si sposta sempre pi\u00f9 verso ambientazioni urbane e minimaliste in cui la trama \u00e8 un pretesto per mostrarci la vita degli agenti segreti in lotta con problemi di sopravvivenza quotidiana. Sia la borghesia e i capitalisti che il popolo e i proletari vengono mostrati coi loro difetti in un contesto morale fortemente degradato. Anche Kriminal e Satanik avevano una morale negativa ma in Alan Ford c'\u00e8 una forte componente ironica che offre al lettore un'occasione per riflettere sul mondo con occhio critico e disincantato.\nLa saga della morte del Numero Uno (1984-1986).\nNel n. 184 della serie, \"Il Numero Uno \u00e8 morto!\" (ottobre 1984), ha inizio una lunga saga che si protrarr\u00e0 fino al n. 200 dal titolo \"Hic Hic Hurr\u00e0\" (febbraio 1986). In essa l'anziano capo del Gruppo TNT viene apparentemente ucciso da un killer senza nome, e nel proseguimento delle storie i lettori assisteranno agli sforzi dei membri del gruppo per scoprire l'identit\u00e0 dell'assassino e di svelare i folti misteri che lo circondano. Alla fine si verr\u00e0 a sapere che in realt\u00e0 ad essere ucciso era stato un semplice attore scritturato per impersonare \"Sua Eccellenza il Numero Uno\", e che il complotto era stato ordito dal Grande Cesare.\nLa saga dei Mangia.\nNel n. 235 della serie, \"Il prigioniero della torre\" (gennaio 1989) incomincia la seconda saga, connessa alla precedente: si scopre che il Grande Cesare che aveva complottato contro il Numero Uno in realt\u00e0 era un impostore, e che il vero Grande Cesare era stato rapito e imprigionato dalla setta dei Mangia, una specie di Spectre i cui capi erano personaggi in vista dei cinque Stati vincitori della seconda guerra mondiale (Stati Uniti, Francia, Unione Sovietica, Cina, Regno Unito). Il Gruppo TNT \u00e8 impegnato in una lunga lotta (fino al n. 249, \"Stretta finale\" del marzo 1990) che si concluder\u00e0 con l'eliminazione di quattro dei cinque capi, l'ultimo essendo il Generale War. Durante la lotta contro i Mangia la base del Gruppo TNT si sposter\u00e0 in Brasile, dove il Grande Cesare, liberato, tradir\u00e0 questa volta per davvero i suoi compagni per gelosia di una giovane brasiliana, Pochita, della quale era innamorato e che ebbe una relazione con il Numero Uno. Durante questa saga Bob Rock verr\u00e0 rapito dalla mafia e riuscir\u00e0 a liberarsi soltanto nel n. 262 (aprile 1991).\nLa svolta dell'incidente (2005).\nDopo decenni di immobilismo nel 2005 nella trilogia raccontata nei numeri dal 427 al 429 tutti i componenti del Gruppo TNT scompaiono in missione tranne Alan e il pappagallo Clodoveo. Alan \u00e8 quindi ora l'unico protagonista della serie e con la fidanzata Minuette si dedica alla gestione di un'agenzia con l'aiuto di Clodoveo. Successivamente si scoprir\u00e0 che gli altri membri non sono realmente morti e ciascuno di loro si \u00e8 ricreato una propria vita interagendo saltuariamente con le vicende che verranno da questo momento in poi raccontate nella serie.\nI numeri 500 e 1000.\nNel n. 500 e nello speciale n. 1000 (i quali erano comunque gi\u00e0 stati pubblicati in anteprima come albi speciali fuori serie) Alan e Minuette il giorno delle nozze vengono spediti nello spazio alla volta di Marte da Mister Fitzgerald, loro nemico storico. Si scopre che si salveranno e potranno tornare sulla Terra dove daranno origine a una lunga linea ereditaria.\nBiografia del personaggio.\nAlan Ford \u00e8 un ragazzo biondo e di aspetto alto e magro che Magnus caratterizz\u00f2 sulle fattezze dell'attore Peter O'Toole. Inizialmente avrebbe dovuto indossare una giacca a righe su una camicia bianca con farfallino ma poi si prefer\u00ec un maglione a collo alto e dei pantaloni scuri. Ha passato la sua infanzia in un orfanotrofio e inizialmente \u00e8 un grafico pubblicitario squattrinato, ingenuo, imbranato con le donne. Una serie di equivoci lo porta a essere scambiato per una recluta inviata come rimpiazzo per un gruppo governativo segreto chiamato Gruppo TNT, una squadra di agenti segreti dalle personalit\u00e0 in linea con lo humor grottesco della serie e alla quale finir\u00e0 per aderire per davvero in pianta stabile. Alan Ford nonostante il bell'aspetto \u00e8 comunque pi\u00f9 caricatura che eroe e la sua timidezza patologica lo rende un insicuro cronico e l'eventuale successo di una sua missione \u00e8 dovuto pi\u00f9 alla fortuna che al proprio coraggio o alle proprie capacit\u00e0 comunque alquanto scarse ma nonostante questo \u00e8 comunque uno dei membri pi\u00f9 validi del gruppo e di conseguenza sempre in prima linea nello svolgimento delle missioni.\nIn seguito ad un grave incidente il Gruppo TNT si sfascia ed Alan, ormai non pi\u00f9 timido e imbranato (e senza pi\u00f9 il suo classico abbigliamento nero) diventa sempre pi\u00f9 personaggio chiave, al fianco di Minuette, una giovane e splendida donna di origini francesi, orfana come Alan, esperta in arti marziali e nella magia bianca, cresciuta in una casa di correzione gestita dalla maga Yvonne Leclerc a causa dei suoi precedenti per rapina ed ex moglie di un illusionista, Jean Macon, da cui ha preso il cognome. Per stare con Alan, lei sceglie di divorziare dal geloso marito e ottiene il permesso di soggiorno negli States nonch\u00e9 la possibilit\u00e0 di collaborare con l'FBI. Insieme, Alan e Minuette gestiscono un'agenzia investigativa che ha sede proprio nell'allora sgangherato negozio di fiori dove sorgeva il vecchio gruppo TNT, aiutati da Clodoveo, il pappagallo del Numero Uno. Minuette si legher\u00e0 sentimentalmente e professionalmente al giovane Alan, che sposer\u00e0 nel n. 500.\nComprimari.\nComponenti del gruppo di agenti segreti:\nAvversari.\nI villain della serie sono spesso particolari e molto ben caratterizzati contribuendo al fascino del fumetto. Tra i nemici pi\u00f9 ricorrenti abbiamo:\nDisegnatori.\nLa serie ha avuto tre disegnatori principali: Magnus, che ha disegnato ininterrottamente i primi 75 numeri, Paolo Piffarerio e Dario Perucca. A questi si sono alternati altri fumettisti, tra i quali:\nAlcuni di questi disegnatori hanno fornito un consistente contributo all'inchiostrazione dei disegnatori principali della serie come, ad esempio, Giovanni Romanini e Paolo Chiarini che hanno collaborato pi\u00f9 volte con Magnus.\nAltri media.\nTelevisione.\nDal 1977 al 1981 vennero trasmessi all'interno del programma televisivo \"SuperGulp!\" trasmesso dal Secondo Canale della RAI sette cartoni animati incentrati sul personaggio. Non erano propriamente cartoni animati ma immagini statiche di fumetti riprese e trasmesse in successione, come se si stesse leggendo un fumetto, mantenendo le nuvolette con le frasi dei personaggi che venivano lette da doppiatori. Questa produzione \u00e8 stata inclusa in parte nella collana in DVD di \"SuperGulp!\".\nMediometraggi.\n\"Alan Ford e il gruppo TNT contro Superciuk\" (1988): Max Bunker diresse il mediometraggio animato pubblicato in VHS. Nel 2013 \u00e8 stato pubblicato in un disco unico insieme ai disegni animati trasmessi da \"SuperGulp!\" dalla 1000VolteMeglio Publishing.\nTeatro.\nIl fumetto \u00e8 stato trasposto in teatro nelle repubbliche ex-jugoslave, dove il personaggio gode di una popolarit\u00e0 addirittura superiore che in Italia.\nNel 2013 lo Zagreba\u010dko kazali\u0161te mladih, present\u00f2 lo spettacolo \"Alan Ford\" per la regia di Dario Harja\u010dek"}
{"id": "33487", "revid": "2028514", "url": "https://it.wikipedia.org/wiki?curid=33487", "title": "Struttura algebrica", "text": "In matematica, una struttura algebrica \u00e8 un insieme, chiamato insieme sostegno (della struttura), munito di una o pi\u00f9 operazioni, ciascuna con la propria ariet\u00e0: nullarie, unarie, binarie, ecc., e che sono caratterizzate dal poter avere propriet\u00e0 quali commutativit\u00e0, associativit\u00e0 e distributivit\u00e0. Nella pratica della matematica (e in particolare nell'algebra, nella combinatoria e nella geometria) e in alcune sue applicazioni (fisica, chimica, informatica, ...) si utilizzano svariate strutture algebriche. Risulta quindi opportuno studiare le strutture algebriche con sistematicit\u00e0, classificarne i diversi tipi e chiarire le relazioni che le collegano.\nIn linea generale un insieme sostegno pu\u00f2 essere munito di diverse operazioni e per individuare una struttura algebrica senza incorrere in possibili ambiguit\u00e0, vanno specificate tutte le sue operazioni. Per esempio per specificare la struttura ordinaria di gruppo additivo sull'insieme formula_1 dei numeri interi, si pu\u00f2 ricorrere alla notazione formula_2, ove formula_3 \u00e8 la somma usuale, formula_4 \u00e8 lo zero come operazione nullaria, e formula_5 indica l'operazione unaria che a un intero associa il suo opposto. Nella pratica per\u00f2 le operazioni sono spesso sottintese, e si parla semplicemente del \"gruppo additivo formula_1\".\nSottostrutture, morfismi e composizioni.\nCon sottostruttura si intende un sottoinsieme di una struttura algebrica chiuso rispetto alle operazioni della struttura. Con le operazioni indotte, una sottostruttura pu\u00f2 essere considerata una struttura algebrica a s\u00e9 stante della stessa specie di quella di partenza (o di una sua sottospecie particolare).\nAd ogni specie di struttura algebrica sono associate particolari funzioni, gli omomorfismi, che preservano le operazioni delle strutture.\nDue strutture della stessa specie possono essere composte per dare una struttura pi\u00f9 complessa della stessa specie: lo studio di queste composizioni, che tipicamente hanno come sostegno il prodotto cartesiano dei sostegni delle strutture sottoposte a composizione, costituisce il primo passo per la classificazione delle strutture di una specie.\nLe propriet\u00e0 generali delle strutture algebriche collegate ai loro omomorfismi sono studiate come caso particolare nella teoria delle categorie."}
{"id": "33488", "revid": "1714743", "url": "https://it.wikipedia.org/wiki?curid=33488", "title": "Oleg Svjatoslavi\u010d", "text": "Il padre, nel 972, prima di partire per la spedizione contro i Peceneghi, ove rimase ucciso, divise il territorio sotto il suo controllo tra i tre figli Oleg, Jaropolk e Vladimir ed affid\u00f2 ad Oleg il governo delle terre dei Drevliani che avevano ucciso suo nonno Igor.\nPoco dopo la morte del padre i tre fratelli si affrontarono in una sanguinosa guerra civile per il controllo di tutto il territorio della Rus' di Kiev.\nNel 977 Oleg venne sconfitto e ucciso dal fratello Jaropolk che, dopo aver conquistato anche Novgorod, ottenne la vittoria.\nLa principale fonte in cui \u00e8 citato Oleg \u00e8 la Cronaca degli Anni Passati, fondamentale testo per la conoscenza della storia russa intorno al mille."}
{"id": "33489", "revid": "125787698", "url": "https://it.wikipedia.org/wiki?curid=33489", "title": "Acquaro", "text": "Acquaro (\"Accu\u00e0ru\" in calabrese) \u00e8 un comune italiano di abitanti della provincia di Vibo Valentia in Calabria.\nIl comune, che comprende le frazioni Limpidi, Piani e Fellari, fa parte della Comunit\u00e0 Montana dell'Alto Mesima insieme ai comuni di Arena, Das\u00e0, Dinami, Gerocarne, Joppolo, Pizzoni, Sorianello, Soriano Calabro e Vazzano.\nGeografia fisica.\nIl centro abitato \u00e8 attraversato dal fiume Amello, affluente del fiume Mesima, che divide il paese in due: zona vecchia e zona nuova.\nMonumenti e luoghi d'interesse.\n\u00c8 caratterizzato da alcuni posti di suggestiva bellezza naturalistica tra cui la localit\u00e0 Speranza, attrezzata per trascorrere dei pic-nic all'ombra di alti pini ed abeti. Come il nome stesso dice, il territorio acquarese \u00e8 ricco di sorgenti di acque oligo-minerali soprattutto nelle localit\u00e0 Fellari e Limpidi.\nCultura.\nTelevisione.\nOriginario di Acquaro \u00e8 Domenico Nesci, gi\u00e0 concorrente nel reality show \"A shot at love\", protagonista di un altro reality show dal titolo \"That's Amore\". Entrambi i programmi, prodotti e realizzati negli Stati Uniti, sono stati riproposti in Italia da MTV. Curioso quanto inspiegabile \u00e8 il fatto che Domenico durante il primo programma abbia dichiarato di essere originario di Milano e che durante le riprese di \"That's Amore\" egli abbia cercato di far passare il suo piccolo paese d'origine come un piccolo borgo nel nord Italia.\nAd Acquaro \u00e8 stata girata una puntata del Programma di MTV \"That's Amore\", in cui Domenico Nesci presentava le due finaliste del reality alla famiglia.\nOriginario della frazione Limpidi \u00e8 anche l'attore Nazzareno Natale.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33491", "revid": "110157", "url": "https://it.wikipedia.org/wiki?curid=33491", "title": "Briatico", "text": "Briatico (\"Euriatik\u00f2n\", \u0395\u03c5\u03c1\u03b9\u03b1\u03c4\u03b9\u03ba\u03cc\u03bd in greco bizantino; \"Vri\u00e0ticu\" in calabrese ) \u00e8 un comune italiano di abitanti della provincia di Vibo Valentia in Calabria.\nGeografia fisica.\nBriatico \u00e8 adagiato sulle scogliere della costa degli Dei e si affaccia sul golfo di Sant'Eufemia.\nStoria.\nDall'origine al rinascimento.\nLa fondazione di Briatico \u00e8 per tradizione fatta risalire ai Locresi, al tempo del loro passaggio a Hipponion. Le prime testimonianze certe sull'esistenza di Briatico risalgono al XII secolo quando Ruggero il Normanno, in una bolla riguardante la fondazione della diocesi di Mileto, accenn\u00f2 al piccolo centro di \"Euriatikon\" (l'attuale Briatico). La stessa denominazione fu poi riportata in dieci pergamene compilate tra il 1130 e il 1271. In questi documenti si legge che nel 1276 il territorio di \"Euriatikon\" si estendeva dal fiume Trainiti al fiume Potame, comprendendo ben ventidue borgate. Il toponimo Briatico si riscontra, comunque, anche nel XIII secolo accanto a quello di \"Euriatikon\".\nDurante il periodo feudale la cittadina pass\u00f2 sotto vari domini. Niccolo de Trayna l'ebbe nel 1269 dal re Carlo I d'Angi\u00f2 e la tenne fino alla morte avvenuta intorno al 1278. Fu poi la volta di Adamo d'Elmis (fino al 1304) a cui seguirono Gilberto de Santillis, Leone da Reggio, gran siniscalco del Regno di Napoli, e sua figlia Sibilla che, andata in sposa a Pietro III Ruffo conte di Catanzaro, gli port\u00f2 in dote alcuni feudi tra cui Briatico. Ai Ruffo di Catanzaro rest\u00f2 fino al 1404 quando, per le ribellioni al sovrano, Nicolo Ruffo fu spodestato da re Ladislao che vendette Briatico a Rinaldo d'Aquino barone di Castiglione. Nel corso dell'ultimo secolo del Medioevo numerosi furono i mutamenti nella signoria su Briatico. Dai d'Aquino il borgo and\u00f2 ai Ruffo di Montalto per passare, poi, a Marino Marzano (per successione materna) che lo ebbe fino al 1464 e, successivamente, a suo genero Leonardo di Tocco che lo detenne per soli tre anni.\nIl 1494, data riportata sotto lo stemma cittadino in cifre romane, \u00e8 l'anno in cui Briatico diventer\u00e0 citt\u00e0 libera, governata da un sindaco.\nMa gi\u00e0 nel 1496 il feudo fu concesso agli spagnoli de Castro Bisbal che vi ottennero il titolo di conti. Con loro inizi\u00f2 un periodo di maggiore stabilit\u00e0 del dominio che si protrasse fino alla fine del Cinquecento, quando estinta questa casata il feudo pass\u00f2 con ai Pignatelli di Monteleone, famiglia che govern\u00f2 su Briatico fino all'eversione della feudalit\u00e0 (1806).\nI terremoti e la ricostruzione.\nDurante questi lunghi anni il paese fu scosso da tre terribili terremoti. Il terremoto del 27 marzo 1638 provoc\u00f2 ingenti danni alle abitazioni e lo stesso accadde col terremoto del 5 e 6 novembre 1659. Ma quello del 5 febbraio 1783 non lasci\u00f2 scampo: la citt\u00e0 fu rasa al suolo, le case completamente distrutte, e vi furono innumerevoli vittime. Con coraggio, per\u00f2, il 4 aprile dello stesso anno i 925 sopravvissuti si riunirono sulla spiaggia nei pressi della torretta di avvistamento, oggi detta \"la Rocchetta\". Durante l'assemblea presieduta da Luigi Lieto, giudice della citt\u00e0, gli abitanti proposero di ricostruire il centro abitato in contrada S. Giovanni (detta anche Cocca), propriet\u00e0 del duca Ettore Maria Pignatelli. Quest'ultimo, senza esitazioni, fece abbattere una gran parte delle vigne che si estendevano sulla contrada per rendere edificabile la zona. Ordin\u00f2, inoltre, la costruzione di otto baracconi destinati alle famiglie pi\u00f9 povere e forn\u00ec il materiale per l'edificazione delle case. I tecnici progettarono una pianta ortogonale orientando gli apici della citt\u00e0 verso i punti cardinali. Tecnica pensata per evitare altri disastri in caso di terremoto. Nonostante le difficolt\u00e0 Briatico fu ricostruita pi\u00f9 grande e pi\u00f9 forte di prima. Nel 1812, infatti, divenne capoluogo di circondario con giurisdizione su Triparni e Vena Superiore. Nel 1816 anche su Zungri. Il mandamento fu poi soppresso il 30 marzo del 1890. Un altro violento terremoto nel 1905, per\u00f2, mise a dura prova Briatico, causando ancora danni e paura.\nMonumenti e luoghi d'interesse.\nDi Briatico Vecchio, che sorgeva su un colle alla destra della fiumara Murria, distrutto dal sisma del 1783, rimangono i ruderi del Castello medievale fatto edificare da Ferdinando Bisbal e dell'antico centro abitato, che all'epoca contava 12 chiese, 3 conventi e aveva un'enorme importanza storico-culturale.\nSulla spiaggia restano solo due delle 5 Torri del sistema difensivo antiturco:\nSono stati trovati resti di epoca preistorica come terrecotte, nonch\u00e9 altri utensili in selce ed ossidiana, un vaso con dentro resti umani ed un ricco corredo comprendente un pendente di cristallo in rocca, grani di ambra ed uno di corniola con delle incisioni. Si tratterebbe di un insediamento umano risalente all'et\u00e0 del rame. Poi anche necropoli romane di et\u00e0 imperiale e avanzi di un complesso edilizio (forse terme) anch'essi di et\u00e0 imperiali. Lungo la valle del Murria vi sono grotte eremitiche medievali, alcune delle quali denominate \"Grotte delle fate\".\nDel Convento dei Padri Domenicani fondato nel 1498 e della chiesetta di Santa Maria del Franco di et\u00e0 normanna (sec. XI) distrutti dal terremoto del 1783, rimangono poche vestigia. Della chiesa di Santa Maria del Franco \u00e8 la statua della compatrona di Briatico, la Madonna Immacolata (anticamente \"S. Maria del Ginocchio\"), statua spagnola seicentesca di meravigliosa fattura. Dal duomo di San Nicola, anch'esso ormai rudere, viene invece la bellissima tela di \"San Nicola\" dipinta nel '600 da Tommaso di Florio, pittore vibonese, e un \"crocefisso\" quattrocentesco. Tutte queste opere sono oggi conservate nella Chiesa Matrice dedicata al patrono San Nicola.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 149 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'economia briaticese si pu\u00f2 dire sia trainata dal turismo balneare, viste le strutture (alberghi, villaggi, camping, ecc.) che nel periodo estivo si riempiono e offrono servizi.\nL'agricoltura \u00e8 legata a prodotti tipici locali come la cipolla rossa di Tropea (che viene, per\u00f2, raccolta nei territori circostanti e non a Tropea, come fa credere erroneamente il nome). La pesca \u00e8 anche attiva, ma non a livelli industriali e sul territorio sono presenti molte cave che forniscono marna al cementificio di Vibo Valentia Marina. L'indice di disoccupazione \u00e8 per\u00f2, abbastanza alto.\nAmministrazione.\nScioglimento Consiglio comunale.\nNel 2003 il Consiglio comunale di Briatico \u00e8 stato sciolto per infiltrazioni mafiose con decreto del presidente della Repubblica(d.lgs. 267/2000 art. 143), le indagini hanno riscontrato legami tra alcuni amministratori locali e soggetti mafiosi al fine di gestire illegalmente gli appalti pubblici, le concessioni e le autorizzazioni inoltre \u00e8 stato rilevato il fenomeno dell'abusivismo edilizio non contrastato dagli organi di governo locali e anche ingerenze della 'ndrangheta nella predisposizione del piano regolatore comunale, il tutto a danno della collettivit\u00e0 come dichiara la relazione del Ministero dell'interno :\"Il complesso degli elementi riscontrati manifesta chiaramente che si \u00e8 determinato in quell'ente uno stato di alterazione del libero convincimento per effetto delle interferenze di fattori esterni al quadro degli interessi locali, riconducibili alla criminalit\u00e0 organizzata che pregiudicano le fondamentali garanzie democratiche\".\nSindaci.\nI Sindaci che si sono susseguiti alla guida di Briatico dal 1806 al 1990 sono:"}
{"id": "33494", "revid": "958917", "url": "https://it.wikipedia.org/wiki?curid=33494", "title": "Cessaniti", "text": "Cessaniti (\"Kessanit\u00f2n\", \u039a\u03b5\u03c3\u03c3\u03b1\u03bd\u03b9\u03c4\u03cc\u03bd in greco bizantino) \u00e8 un comune italiano di abitanti della provincia di Vibo Valentia in Calabria."}
{"id": "33495", "revid": "110157", "url": "https://it.wikipedia.org/wiki?curid=33495", "title": "Das\u00e0", "text": "Das\u00e0 \u00e8 un comune italiano di abitanti in provincia di Vibo Valentia in Calabria.\nGeografia fisica.\nDas\u00e0 si trova a a sud-est di Vibo Valentia, ad un'altitudine media di , sul versante tirrenico delle Serre. Ha fatto parte della Comunit\u00e0 Montana dell'Alto Mesima insieme ai comuni di Acquaro, Arena, Dinami, Gerocarne, Joppolo, Pizzoni, Sorianello, Soriano Calabro e Vazzano e poi, fino allo scioglimento avvenuto nel 2013, della Comunit\u00e0 Montana Alto Mesima/Monte Poro, formata dai comuni di Das\u00e0, Acquaro, Arena, Sorianello e quelli del Monte Poro.\nOrigini del nome.\nIl suo nome significa \"zona boscosa\", zona alberata, e deriva dal greco \"d\u00e0sos\", \u03b4\u03ac\u03c3\u03bf\u03c2, ossia \"foresta\".\nStoria.\nFu casale di Arena e feudo dei Culchebret. L'abitato fu ricostruito due volte dopo il terremoto del 1783 ed il terremoto del 1905.\nMonumenti e luoghi d'interesse.\nIl monumento ai caduti della prima guerra mondiale opera dello scultore Torquato Tamagnini costruito, a spese dei dasaesi emigrati a Stamford Connecticut USA, nel 1929.\nCultura.\nEventi.\nLa principale festa religiosa di Das\u00e0 \u00e8 \"'a 'Ncrinata (o Affruntata), rito\" religioso che rappresenta l'incontro della Madre col Cristo Risorto con l'intermediazione di San Giovanni. Si svolge il marted\u00ec dopo la domenica di Pasqua. Nel 2017 l'amministrazione comunale, presieduta dal sindaco Raffaele Scaturchio, l'ha istituita come festa patronale.\nNei giorni 8 e 9 dicembre si svolge, per le strade del borgo, la tradizionale fiera in onore dell'Immacolata.\nEconomia.\nL'economia \u00e8 basata principalmente sul commercio e sulla produzione di olive, anche se recentemente l'olio calabrese ha subito un crollo verticale dei prezzi. Piante di ulivi millenari si trovano in localit\u00e0 Bracciara.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33496", "revid": "1543377", "url": "https://it.wikipedia.org/wiki?curid=33496", "title": "Dinami", "text": "Din\u00e0mi \u00e8 un comune italiano di abitanti della provincia di Vibo Valentia in Calabria.\nSi trova al confine con la provincia di Reggio Calabria.\nGeografia fisica.\nIl territorio comunale si estende dalla valle del fiume Mesima sino alle vette del versante occidentale della Catena delle Serre\n\u00c8 attraversato da diversi corsi d'acqua tra cui il principale \u00e8 il fiume Marepotamo, principale affluente del Mesima, e dai torrenti Melanda e Torno. Il corso di quest'ultimo segna il confine con la provincia di Reggio Calabria.\nGran parte del territorio comunale \u00e8 ricoperta da boschi di castagni e di faggi e abeti nella parte montana, mentre nella zona a valle la fa da padrone l'ulivo, mentre nelle valli ombrose resistono ancora boschetti di querce alcune delle quali pluricentenarie e di maestosa bellezza. La parte occupata dalle colline tra il Mesima e il Marepotamo \u00e8 occupata quasi interamente da pascoli e da piccoli ampezzamenti coltivati a vite.\nLa piovosit\u00e0 media annua della zona \u00e8 di 1090\u00a0mm per il paese di Dinami ma nella parte alta del territorio comunale si raggiungono i 1700\u00a0mm di media annua.\n\u00c8 stato interessato da diverse alluvioni, la pi\u00f9 catastrofica delle quali si \u00e8 verificata il 13 novembre 1959, ma gravi danni li produsse anche quella del 16 novembre 1987.\nIl territorio comunale ha subito gravi danni dal terremoto del 1638, mentre distruttivo fu il terremoto del 1659 in particolare nella parte valliva del comune. In questa zona si trovava il centro feudale di Soreto che fu quasi interamente distrutto. Dopo quella data il paese di Dinami che fino ad allora era solo un casale di Soreto divent\u00f2 il centro principale. \nIl terremoto pi\u00f9 distruttivo fu per\u00f2 quello del 1783. Dinami fu raso al suolo e ricostruito nello stesso sito.\nAltri danni li fece il terremoto del 1905, mentre il disastroso terremoto del 1908 di Reggio e Messina provoc\u00f2 solo danni lievi.\nGeologia.\nIl territorio \u00e8 costituito principalmente da un basamento granitico che contraddistingue la struttura di tutta la Catena montuosa delle Serre. Affioramenti molto caratteristici si trovano nelle valli dei torrenti Melanda e Torno. In particolare nella valle del torrente Melanda \u00e8 presente una cascata su una parete granitica alta 22\u00a0m, mentre nella valle del torrente Torno si trova un piccolo canyon inciso nel granito molto suggestivo.\nSovrapposte al basamento granitico, principalmente nella parte valliva, si trovano in sequenza argille plioceniche miste a marne, sabbie plio - pleistoceniche, e conglomerati fluviali quaternari.\nLa sequenza \u00e8 magnificamente individuabile lungo la valle del torrente Melanda in una parete verticale di 130\u00a0m proprio sul versante opposto a quello in cui si trova il paese di Dinami.\nSuperato il fiume Marepotamo invece le colline che lo separano dal fiume Mesima sono costituite solamente da argille marne e sabbie mentre manca lo strato conglomeratico.\nTettonicamente il territorio comunale \u00e8 tagliato da una linea di faglia che segue il versante delle Serre lungo la linea sulla quale si trovano i centri abitati. Osservato in sezione verticale la valle del Mesima mette in evidenza un esempio scolastico di struttura originata da faglie dirette. Il massiccio delle Serre e il Monte Poro costituiscono gli Horst mentre la valle e un tipico Graben. Nel particolare lungo il versante che risale dalla valle del Marepotamo verso le Serre si trova una serie di ripidi pendii inframezzati da pianori, tipico esempio di gradinata di faglia. Al bordo superiore del primo pianoro si trova Dinami e la quasi totalit\u00e0 dei paesi delle Preserre sia Vibonesi che Reggine. Continuando a risalire il versante diviene nuovamente ripido fino ai cosiddetti Piani. Al bordo inferiore di questo pianoro si trova la frazione di Monsoreto e molte contrade montane dei centri prima citati. Questo pianoro che si trova tra i 650 e gli 800\u00a0m s.l.m. \u00e8 costituito dalle stesse sabbie, poggiate su substrato granitico, che si trovano nella parte valliva a dimostrazione dei movimenti tettonici che si sono verificati negli ultimi 7 milioni di anni. In particolare ad ulteriore conferma della struttura ad Horst e Graben le stesse sabbie si ritrovano anche dall'altra parte della vallata sul Monte Poro. \nLa Linea di Faglia nel paese di Dinami \u00e8 osservabile come una depressione che taglia in due il pianoro tra il quartiere di Rione Palazzi e la contrada Barco, identificabile con la piazza di San Rocco. Allo stesso modo \u00e8 evidente questa depressione nel vicino paese di San Pier Fedele (RC) tra la Chiesa e la contrada Campo, mentre verso la frazione di Melicucc\u00e0 la depressione \u00e8 evidente poco sopra il cimitero comunale.\nOrigini del nome.\nIl nome del paese deriva dal greco \"dyn\u00e0mi\", \u03b4\u03cd\u03bd\u03b1\u03bc\u03b7, \"forza\".\nSociet\u00e0.\nEvoluzione demografica.\n \nCultura.\nCucina.\nIl piatto tipico del paese sono i \"pipi e patati\" (letteralmente peperoni piccanti e patate).\nSi preparano friggendo separatamente le patate tagliate a tocchetti abbastanza grossi, e i peperoni piccanti. Poco prima del termine della cottura, vengono uniti e viene aggiunto uno o due pomodori con la buccia, per dare un po' di colore al piatto.\nPossono essere serviti, sia caldi, sia freddi, solitamente come piatto singolo insieme a dell'ottimo pane locale. A volte vengono usati anche come contorno. Per ragioni di freschezza dei prodotti utilizzati, il periodo di maggior consumo di questo piatto \u00e8 l'estate, quando ogni Dinamese ha sulla sua tavola, sia a cena che a pranzo una teglia con questa prelibatezza.\nIl piatto tipico delle feste \u00e8 la pasta fatta in casa (\"maccarruna\") con il sugo di capra.\nTra i dolci, meritano una menzione i \"Papuni\", biscotti a forma di essere umano, che nel passato avevano un significato votivo e in parte legato a culti pagani. Ottimi dolci da consumare soprattutto a colazione con una tazza di latte, sono i Taralli dolci.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33498", "revid": "110157", "url": "https://it.wikipedia.org/wiki?curid=33498", "title": "Fabrizia", "text": "Fabrizia \u00e8 un comune italiano di abitanti della provincia di Vibo Valentia in Calabria.\nGeografia fisica.\nTerritorio.\nFabrizia \u00e8 l'unico paese delle Serre calabresi ad avere una vista sul mare Ionio:\nNel comune di Fabrizia si trovano le sorgenti dell'Allaro. Una di esse \u00e8 la cosiddetta \"\" (in italiano: \"Pozza nera\")\nIl territorio \u00e8 all'interno della catena montuosa delle Serre Calabresi che inizia al passo della Limina, e termina all'istmo di Catanzaro, il punto pi\u00f9 stretto d'Italia, dove 35 chilometri separano il mar Ionio dal mar Tirreno.\nLe Serre confinano quindi al Sud con l'Aspromonte e la piana di Gioia Tauro, a Nord con la Sila. Il territorio ricade nelle provincie di Reggio Calabria, Vibo Valentia e Catanzaro.\nTerremoti.\nLa Calabria \u00e8 una tra le Regioni italiane a maggior rischio sismico.\nLa recente riclassificazione sismica del territorio nazionale, effettuata ai sensi dell'ordinanza n. 3274 del 20 marzo 2003 ha classificato l'intero territorio nazionale in quattro zone indicate con i numeri da 1 (a maggior rischio) e 4 (a minor rischio). I 409 comuni calabresi ricadono tutti nella zona 1 o 2, precisamente 261 ricadono nella zona 1 e 148 nella zona 2.\nCatalogo dei Forti Terremoti i in Italia \"dal 461 a.C. al 1990\"\nIl terremoto della Calabria meridionale del 1783 (anche denominato \"terremoto di Reggio e Messina del 1783\") fu la pi\u00f9 grande catastrofe che colp\u00ec l'Italia meridionale nel XVIII secolo.\nAlluvioni.\n14-19 ottobre 1951: In quattro giorni sono caduti 1770\u00a0mm di pioggia. L'evento meteo intenso ha interessato 67 comuni, provocando 4500 senzatetto, con 1700 abitazioni crollate o inagibili\n21 ottobre 1953 : Evento meteo intenso, predisposizione strati geologici superficiali, orografia, rottura argini.\nNubifragi ed alluvioni in Calabria nel periodo 20/12/72 - 2/1/73. Fenomeni gravissimi di dissesto. Moltissime abitazioni fatte sgomberare e molte persone rimaste senza tetto.\nClima.\nTipico clima delle Serre calabresi. La zona valliva centrale, che corrisponde alla conca di Serra San Bruno, Mongiana e Fabrizia (tra gli 800 e i 1000 metri) il clima \u00e8 di tipo montano appenninico di transizione (una via di mezzo da quello montano superiore a quello pedemontano del castagno): si hanno quindi inverni freddi e piovosi, ma anche con neve durante i periodi pi\u00f9 freddi con una media di almeno 2 eventi nevosi all'anno, e da estati calde ma non siccitose.\nLa piovosit\u00e0 del luogo \u00e8 al di sopra della media regionale. Le zone pi\u00f9 piovose delle Serre raggiungono i 2000 millimetri l'anno nella zona tra Serra San Bruno e Fabrizia, nelle serre occidentali si abbassa tra i 1100 e i 1400 millimetri annui mentre nella parte orientale la piovosit\u00e0 \u00e8 ulteriormente pi\u00f9 bassa.\nStoria.\nOrigini.\nI Carafa, ad un secolo dell'acquisizione avvenuta nel 1479 della baronia di Castelvetere da Ferrante d'Aragona (Ferdinando I di Napoli), avviarono rapidamente l'ampliamento del feudo, che ad un secolo dall'acquisizione, alla fine del Cinquecento, si configur\u00f2 come un vasto stato feudale.\u00a0 Nel 1594 i Carafa acquisiranno anche il titolo di principi di Roccella ed, a partire da quell'anno, lo Stato verr\u00e0 identificato con tale denominazione.\n\u00c8 Fabrizio Carafa 3\u00ba Marchese e 1\u00ba Principe di Roccella dal 24.3.1594 (1570 +6.9.1629) del ramo della Spina, che resse lo Stato dalla morte del padre Geronimo (1570) fino al 1629. \u00c8 il regista del piano di ampliamento e rilancio dei feudi: con la sua presa di possesso venne attuato l'ingrandimento dello Stato, mettendo in atto interventi per una politica attenta sia al controllo che allo sviluppo economico dello stato feudale. Cos\u00ec va interpretata la riedificazione dei casali di SantaMaria della Grazia e Campoli nel territorio del marchesato di Castelvetere, oggi Caulonia, e la fondazione\u00a0 alla fine del Cinquecento di due piccoli centri: Fabrizia e Carafa. Il motivo che spinse il Carafa a scegliere \"li prunari\" come sede di un nuovo centro (Fabrizia) \u00e8 riconducibile alla volont\u00e0 di strutturare in maniera pi\u00f9 solida un abitato, in un territorio dotato di notevoli risorse forestali, in cui era diffusa la pastorizia e in cui erano presenti, e sfruttate dall'antichit\u00e0, anche risorse minerarie.(F. Martorano)\nPeriodo storico.\nFabrizia - Prunari o Cropanei \u00e8 un piccolo borgo sorto dalla trasmigrazione delle genti di Castelvetere e di Roccella, a causa di un rimescolamento demografico e furono fondati contemporaneamente Caraffa, Benestare, Fabrizia, Sant'Ilario, San Luca e fu ripopolato Bombile (cfr :Famiglie Storiche dello Jonio - Di Alessio B. Bedini), quando in quei tempi di declino delle baronie, dovuto a cause socio economiche come la \"grande fame\" del 1590 (cit.38 C. Trasselli, Lo stato di Gerace e Terranova nel cinquecento, Barbaro Ed., Oppido Mamertina (Rc),1996, pp.\u00a0132\u2013139), sia ai numerosi attacchi dei saraceni (cit.39 Il primo settembre 1594 il saraceno Sinam Pasci\u00e0 Cicala prese, saccheggi\u00f2 e bruci\u00f2 Condojanni ed altri paesi della zona (Cfr. D.Minuto, Storia della gente in Calabria, ed.\u00a0 Qualecultura, Vibo Valentia Vv, 2005, p.\u00a0194).\nDi Fabrizia, Prunari o Cropanei si conosce quindi, la data di edificazione avvenuta tra il 1590 ed il 1591. Il centro contava alla fondazione 47 fuochi, ma crebbe rapidamente, tanto da raggiungerne 118 nel 1643. In quest'ultimo censimento vengono elencati anche due sacerdoti e dichiarata l'esistenza del palazzo del principe\nFu fondata come comune autonomo nel 1591, tratta dal casale del principe di Roccella Fabrizio Carafa,3\u00ba Marchese e I Principe di Roccella dal 24.3.1594 (1570 +6.9.1629), che vi eresse la sua dimora estiva ed impose il proprio nome al luogo. \nIl castello, esistente ancor oggi, rappresent\u00f2 \"il fulcro di tutte le attivit\u00e0\" del feudo per lungo tempo. La famiglia Carafa del ramo \"della Spina\" dimostr\u00f2 il suo legame al borgo facendo costruire vicino alla gi\u00e0 esistente chiesa del Santissimo Sacramento (1737) ed oggi Chiesa Matrice, la cappella del Rosario, che dalla sua consacrazione avvenuta nel 1742 fu proclamata d'esclusivo patronato dei Carafa.\nSecondo il \"catasto onciario \" o \"catasto Carolino\" (1746) la localit\u00e0 annoverava un'elevata quantit\u00e0 d'artigiani e mestieranti vari tra cui: fabbri, sarti, mastri d'ascia, muratori, casari, custode di neve, chianchieri, massari e braccianti. Sugli argini della fiumara \"Allaro\" v'erano numerosi mulini per la macina e diverse fornaci per la realizzazione di manufatti in argilla.\nAll'inizio del Ottocento, il trasferimento del casato a Napoli coincise, insieme al rovinoso terremoto del 1783, con un lento ma inesorabile declino dei possedimenti del principato. A causa del devastante terremoto, l'intero territorio accus\u00f2 un forte regresso economico, dal quale si riprese solo con l'avvento del dominio Francese; la ripresa ebbe come forte traino la presenza sul territorio delle Regie Ferriere, costruite durante il dominio borbonico e potenziate dai francesi.\nOrdini, Pandette e Costituzioni promulgati nel 1692 per lo Stato della Roccella.\nPrincipe Carlo Maria Carafa Branciforte regolament\u00f2 giuridicamente, quanto pignolescamente, anche la libert\u00e0 di religiosit\u00e0 dei sudditi feudali. La parte generale della citata codificazione contempla infatti gli Ordini toccanti al Servigio di Dio, la cui ragion giustificatrice \u00e8 da rinvenirsi nella intransigente religiosit\u00e0 di quell'illustre Feudatario.\nestratto:\nMonumenti e luoghi d'interesse.\nArchitetture religiose.\nChiesa di Sant'Antonio da Padova.\nChiesa Matrice nel passato, ora dedicata al culto di Sant'Antonio, ancora radicato e contemporaneo: molti i segni votivi.\nNel giorno della sua ricorrenza, 13 giugno, sono ancora numerose le persone che offrono al Santo il \"voto delle verginelle\" che si paga invitando a casa propria 13 giovani ragazze ed un ragazzino (che dovrebbe rappresentare il bambinello Ges\u00f9), a cui vengono servite tredici portate diverse.\nI giovani, a fine pranzo, salutano i padroni di casa baciando loro la mano e ringraziando per l'invito; mentre i familiari dei ragazzi invitati esprimono l'augurio che il loro voto venga accolto, generalmente mediante la frase tipica ancora in uso:\n\"Lu Santu mu vi l'accetta\".\nChiesa del Rosario.\nEdificata nel 1742 da Gennaro M. Carafa Cantelmo Stuart, 9\u00ba March (1726-31.X.1767), principe di Roccella, al quale spettava il relativo patronato.\nLa presenza di un economo spirituale dimostra l'assidua richiesta di cure religiose da impartire alla famiglia del principe.\nIl principe Gennaro erogava, per ci\u00f2, ognii anno al sindaco prunarese non meno di trecento ducati.\nNel 1779 Ferdinando IV riconobbe con decreto del 4 giugno la Confraternita del Rosario.\nChiesa del Carmine.\nEdificata nel 1753, giovandosi di un fondo denominato \"\"mellara\",\" attribuito dallo stesso fondatore, il Sac. Antonio Arena, realizzata con schemi e materiali diversi dalle precedenti chiese di Fabrizia. (A. Oppedisano, \"Cronistoria citata\") Edificata su progetto e direzione di anonimi scalpellini serresi, venne dislocata sul pianoro della Vallonella e da l\u00ec si dipartiva un sistema viario pi\u00f9 ampio rispetto alle 'rughe' tradizionali, dovuto al trasporto delle derrate agricole mediante carri trainati da buoi.\nIl governo borbonico di Ferdinando II con decreto 7 gennaio 1842 l'istituzione della confraternita intitolata a Maria Santissima del Carmine e Immacolata, fondata nella chiesa del Carmine da Stefano Franz\u00e8, Vincenzo Simonetta e Marco Maiolo, accolta del vescovo Lucia o De Lucia il 28 marzo 1851.\nSociet\u00e0.\nTradizioni e folclore.\nLa Tridicina: Rito in devozione di Sant'Antonio.\nLa festa in onore del Patrono Sant'Antonio di Padova si svolge la domenica successiva al 13 giugno. A partire dal sabato e per tutta la giornata di domenica si svolge per le vie del paese una grande fiera. La \"\"tredicina\", e cio\u00e8 la messa all'alba per tredici mattine, che viene seguita come offerta votiva al Santo, si svolge dal 1\u00ba al 13\u00ba giorno del mese di giugno.\nLi virginiadi.\nNel giorno della sua ricorrenza, 13 giugno, sono ancora numerose le persone che offrono al Santo il \"voto delle verginelle\" che si paga invitando a casa propria tredici giovani ragazze ed un ragazzino (che dovrebbe rappresentare il bambinello Ges\u00f9), a cui vengono \"servite\" tredici portate diverse.\nLi Raghatiadi.\nAltra manifestazione di devozione ancora esistente \u00e8 quella di vestire con il saio marrone come quello del santo, i capelli tagliati a coroncina e sandali marrone ai piedi. Da qualche anno sta riprendendo quota il voto delle \"raghatelle\" (che negli ultimi 10-15 anni sembrava quasi scomparso) e che consiste nel trascinarsi ginocchioni per tutto il percorso della lunga chiesa, con partenza dalla porta ed arrivo davanti alla statua del Santo; poi ritorno a piedi all'entrata e, daccapo, per il numero di volte che si \u00e8 \"promesso\"\" al Santo per la grazia ricevuta o di cui si \u00e8 in attesa.\nLi cuzzupi e li ziti.\nTradizione particolarmente interessante e che desta molta curiosit\u00e0 \u00e8 quella di \"li cuzzupi di li ziti\" (biscotti dei fidanzati) o \"cuzzupi di Pasqua\". Anche questo rito, come qualcuno dei precedenti, deriva da credenze pagane; \"la cuzzupa\" \u00e8 un dolce tipico che viene preparato in occasione delle feste pasquali. Il dolce, ancor oggi fatto in casa, nella tradizione contadina, veniva preparato dalla madre \"di lu zitu\" (il fidanzato), aveva di solito la forma di due cuori intrecciati e veniva donato alla \"zita\" (fidanzata), quale gesto d'amore e fedelt\u00e0; a volte ci\u00f2 avveniva come richiesta di fidanzamento ed il restituirne una parte allo spasimante voleva significare l'aver accettato la proposta. Oggi il gesto della \"cuzzupa\" si effettua molto di rado ed \u00e8 una delle tradizioni che si sta perdendo, rimane in ogni modo vivo e ricco di significati, che le generazioni cosiddette moderne non hanno saputo comprendere e apprezzare come semplice messaggio d'amore.\nRito di Lu majiu.\nLegato ad un'insolita credenza, \u00e8 il rito \"di lu majiu\" (il \"maggio\"): consiste nel porre all'esterno delle porte d'ingresso delle case, un ramoscello di faggio fiorito. Tale gesto si compie ogni anno puntualmente il 1\u00ba maggio ed \u00e8 di buon augurio per l'avvento della bella stagione che nelle nostre montagne arriva proprio in questo periodo. La stranezza di tale rito \u00e8 dovuta al fatto di credere che se non si pone il ramoscello di faggio alla porta non \"arviscia\", cio\u00e8 non si vedr\u00e0 l'alba del giorno successivo.\nRito della strhina.\nUn altro caratteristico rito \u00e8 quello della \"strhina\" (la strenna). Esso riguarda i bambini che, il giorno di Natale e di Capodanno, vanno dai parenti pi\u00f9 anziani per ricevere in regalo dei soldi. Un tempo era in uso che la madre preparasse \"lu gurzidhu\" (un sacchetto di panno che si legava con del filo di lana attorno al collo), nel quale i parenti pi\u00f9 anziani ponevano delle monete in regalo. Assai particolare \u00e8 l'usanza denominata \"Lu vattisimu di li tiampi\". Essa \u00e8 una tradizione tipicamente contadina ma che viene perpetrata anche da chi contadino non \u00e8. La leggenda vuole che la notte dell'Epifania (la notte tra il 5 e il 6 gennaio), a mezzanotte, ci si affacci per vedere da quale parte spira il vento; quella sar\u00e0 la direzione per la maggior parte dell'anno.\nQuesto rito aiutava molto i contadini che, in base a \"cu ci restau\" (quale era la direzione del vento), avrebbero regolato i tempi della semina e degli altri lavori in campagna (non essendoci le previsioni meteorologiche). Un altro rito molto caratteristico \u00e8 la \"Riacita di Carnilevari\". Oggi, come un tempo, nei giorni del Carnevale, \u00e8 in uso il proporre recite dialettali che spesso narrano di fatti e vicende accadute in paese. Una volta queste rappresentazioni mettevano alla berlina personaggi di spicco, spesso politici, della comunit\u00e0 o narravano la cronaca dei fatti salienti e pittoreschi accaduti durante l'anno (litigi, affari, corna, etc.).\nOra, soprattutto a causa della scarsa ironia, queste rappresentazioni non vengono pi\u00f9 proposte, ci si limita a mettere in scena solo i personaggi inerenti al Carnevale.\nLa Festa delle 13 Vergini a Fabrizia.\nNei 13 giorni che precedevano il 13 giugno per la Festa di San Antonio da Padova, era uso per richieste di Voto organizzare la Festa di \"l\u00ec virginiadhi\". Ogni famiglia, o pi\u00f9 famiglie, sceglievano ed invitavano 13 ragazze che vestite di bianco, come delle piccole spose, dovevano presiedere la tavola opportunamente imbandita a festa. Il mattino tutte vestite di bianco, erano una nuvola, tra i banchi della Chiesa Matrice che con inni e preghiere continuavano nelle case a cui erano state invitate. Nel tedio generale tra le ragazze, c'era \"\"lu bambiniahhnu\", che era il bersaglio degli scherzi: gli si lanciavano la \"calia\" e \"li luppini\"\" e il poveretto doveva subire \"uno a tredici\". Il pranzo doveva essere ricco, sapientemente cucinato anche per compari, commari e doveva essere composto da 13 portate.\nAnche a San Giuseppe si faceva festa per Voto, ma era dedicata \"alli vecchiariadhi\" dove il pranzo era a base di pasta \"cannarozzedhia e ciciari\" condito col sugo di \"lu stuaccu\".\nInfrastrutture e trasporti.\nIl comune \u00e8 interessato dalle seguenti direttrici stradali:\nAmministrazione.\nScioglimento Consiglio comunale.\nNel 2009 il Consiglio comunale di Fabrizia \u00e8 stato sciolto per infiltrazioni mafiose con decreto del presidente della Repubblica (d.lgs. 267/2000 art. 143), secondo le indagini la 'Ndrangheta ha inquinato l'ente minando il buon andamento, l'imparzialit\u00e0 e la trasparenza dell'attivit\u00e0 amministrativa grazie anche ai collegamenti diretti e indiretti di alcuni amministratori locali e alcuni dipendenti comunali con soggetti mafiosi, il tutto a danno del bene comune sotto l'aspetto sociale-culturale-economico; la gestione commissariale \u00e8 durata fino al 28 novembre 2011."}
{"id": "33499", "revid": "6923", "url": "https://it.wikipedia.org/wiki?curid=33499", "title": "Filadelfia (Italia)", "text": "Filadelfia (IPA: , \"Filadelfia\" anche in dialetto locale) \u00e8 un comune italiano di abitanti della provincia di Vibo Valentia in Calabria.\nFu fondata nel 1783, in pieno periodo illuminista, come nuova citt\u00e0 per gli abitanti della vecchia Castelmonardo, distrutta da un potente sisma e le fu conferito il titolo di citt\u00e0 il 27 giugno del 1787 da Ferdinando I delle Due Sicilie, su esplicita richiesta del vescovo Giovanni Andrea Serrao, tra i fondatori di Filadelfia.\nIl comune fa parte della comunit\u00e0 montana Serre Calabre.\nGeografia fisica.\nTerritorio.\nFiladelfia si colloca nella zona centrale della Calabria, in una zona prevalentemente collinare, chiamata Piano della Gorna, a pochi chilometri dal mar Tirreno. \u00c8 circondata nel lato est da dei monti, ricchi di vegetazione e di sorgenti d'acqua. Nelle vicinanze del paese si trova il lago Angitola.\nFiladelfia si trova nella zona sismica 1, ovvero a pericolosit\u00e0 sismica alta.\nClima.\nFiladelfia, non essendo bagnata dal mare ed essendo situata ad una notevole altitudine, ha un clima generalmente pi\u00f9 fresco della media regionale.\nIl comune fa parte della zona climatica D, con un valore di 1857 gradi giorno.\nLa stazione meteorologica pi\u00f9 vicina \u00e8 quella di Lamezia Terme.\nOrigini del nome.\nMentre il nome antico del comune \"Castel Monardo\" deriva dalla fusione della parola \"castello\" con il nome proprio latino \"Mainardus\" (che a sua volta deriva dalla parola greca \"monon\", che vuol dire \"solo\", e dalla parola latina \"ardum\", che vuol dire \"difficile\") o (pi\u00f9 probabilmente) da castello e dal nome proprio Meinardo, il nome attuale \"Filadelfia\" deriva dal greco e significa \"amore fraterno\": per alcuni il nome aveva funzione benaugurale, mentre per altri si riferisce ai numerosi aiuti ricevuti dalla comunit\u00e0 dopo il terremoto o alla societ\u00e0 illuminista dei \"Filadelfoi\". Filadelfi erano infatti gli appartenenti ad una organizzazione carbonara diffusa nel meridione d'Italia. Secondo altri il nome \u00e8 un chiaro richiamo all'omonima citt\u00e0 della Pennsylvania di Filadelfia: a testimonianza di questo stretto collegamento si ricorda anche una visita in Calabria dello stesso Benjamin Franklin. \"La Filadelfia calabrese fu concepita ancora pi\u00f9 razionalmente da Giovanni Andrea Serrao, il vescovo liberale di Potenza, figlio nativo di Castelmonardo e amico intimo di Gaetano Filangieri\".\nStoria.\nCastelmonardo.\nPrima del terremoto del 1783 il nome di Filadelfia era Castelmonardo.\nSu questo insediamento si hanno poche notizie: riguardo alla fondazione vi sono opinioni discordanti (alcuni pensano che la fondazione risalga a prima dell'anno 1000 e attribuiscono questa agli abitanti della citt\u00e0 di Crissa, che probabilmente si rifugiarono in quel luogo per sfuggire ai saraceni, altri invece credono si tratti di un presidio militare, ricorrendo all'etimologia del nome: Castel deriverebbe dal latino \"castrum\" che vuol dire \"fortezza\" mentre Monardo dalla parola greca \"monon\" che vuol dire \"solo\" e dalla parola latina \"ardum\" che vuol dire \"difficile\", inoltre c'\u00e8 chi ritiene che la citt\u00e0 sia stata fondata da un gruppo di \"optimates\" o di dinasti provenienti da Ippona, infine lo storico Fran\u00e7ois Lenormant sostiene che Castel Monardo tragga il suo nome dal cavaliere longobardo Monardo che probabilmente costrui nella zona un grande maniero nell'VII secolo). mentre la prima fonte scritta riguardante l'antico paese risale al 1056: sull'archivio della Diocesi di Squillace si cita il Castello del Mainardi, casato legato ai Normanni e giunto in Calabria precedentemente.\nSuccessivamente diversi feudatari governarono il paese: ricordiamo tra questi, nel 1252, Pietro II Ruffo conte di Catanzaro, governatore delle Calabrie e vicer\u00e9 in Sicilia, Federico Lancia (regio vicario generale in Calabria e Sicilia; nel 1261), la famiglia Ruffo (fino al 1440) e infine Antonio Centelles (fino al 1445). In seguito, dopo una rivolta popolare, Alfonso V d'Aragona affid\u00f2 il paese alla baronia del regio demanio. Il 22 aprile 1476 il paese fu dato ai fratelli Bartolomeo e Giovanni De Nobili ai quali susseguirono Antonio delle Trezze (1486), Antimo Savelli Cesarini (1504), Francesco delle Trezze (1505), ancora Savelli Cesarini (1517), Antonio II delle Trezze (1522).\nProbabilmente il centro abitato contava all'incirca quattromila abitanti, divisi secondo una stratificazione sociale che divideva i cittadini in quattro classi: gentiluomini, civili, artefici e contadini. Gli abitanti del luogo usufruivano di collegamenti fluviali: molti torrenti, prima del terremoto, erano in superficie. Si sa inoltre che nel territorio di Castelmonardo vi erano dieci chiese ed un convento domenicano. Il paese era famoso, inoltre, per la possibilit\u00e0, concessa da Carlo V nel 1534 di svolgere il mestiere di commerciante senza pagare alcuna tassa. Lo stesso Carlo V, vincitore dei francesi, entr\u00f2 a contatto con la politica di Castel Monardo: destitu\u00ec il feudatario francofilo De Tricio e nomin\u00f2 Ettore Pignatelli, la cui casata conserv\u00f2 la baronia fino al 1806, quando il feudalismo fu abolito da Giuseppe Bonaparte in favore del libero comune.\nI primi eventi sismici nella zona in et\u00e0 moderna si verificarono nel 1659: questo caus\u00f2 l'abbandono di molte case da parte di nobili e facoltosi artigiani.\nIl terremoto, che dur\u00f2 dal 5 febbraio al 29 marzo 1783 in pi\u00f9 di duecento centri abitati della Calabria, determin\u00f2 il totale abbandono del luogo e lo spostamento degli abitanti verso la poco distante zona del Piano della Gorna, dove ora sorge Filadelfia.\nDal 1970 al 1973 furono realizzati dai Gruppi Archeologici d'Italia dei sondaggi e degli scavi sulla collina di Castelmonardo.\nLa ricostruzione.\nDopo il terremoto, che distrusse tutte le abitazioni di Castel Monardo tranne una piccola casa poco fuori dal centro abitato, gli abitanti con diritto di voto (quelli del I e del II ceto, quindi con l'esclusione dei contadini) decisero all'unanimit\u00e0 di porre la prima pietra per la costruzione di una nuova citt\u00e0 proprio su quella casa. Le fu dato il nome di Filadelfia, per i motivi sopra citati.\nL'assemblea fu tenuta il 16 aprile del 1783: l\u00ec nacque anche lo stemma di Filadelfia: due mani, di cui una guantata, che si stringono. Secondo molti la ricostruzione del paese fu realizzata, finanziata e coordinata dalla Massoneria. A conferma di questo, sempre secondo queste teorie, si possono trovare nell'atto della fondazione della citt\u00e0 diversi simboli massonici, tra cui proprio quello dello stemma con le due mani, simbolo della Massoneria, il collegamento con la societ\u00e0 dei Filadelfoi, l'appartenenza alla massoneria di Benjamin Franklin e Giovanni Andrea Serrao e lo schema urbanistico con il quale fu costruita la nuova citt\u00e0, di stampo tipicamente illuminista, a griglia, secondo una visione globale quadrangolare, che richiamo inoltre schemi greci e romani. Ancora oggi esso viene considerato un esempio rinomato delle concezioni filosofico-estetiche e urbanistiche del Settecento. La struttura urbanistica della citt\u00e0 venne elaborata da due sopravvissuti al terremoto: Biagio Stillitano e Francescantonio Serrao.\nAd ogni cittadino, a seconda della classe sociale, venne affidato uno spazio nella nuova citt\u00e0. Dopo l'Assemblea dei Cittadini avvenne la cerimonia sacrale della fondazione della citt\u00e0: un aratro, trainato dai buoi, tracci\u00f2 i confini della citt\u00e0, come, secondo la leggenda, a Roma. La citt\u00e0 fu divisa in quattro aree, in seguito denominate rioni, che si possono ben identificare ancora oggi, su ognuna di queste quattro aree venne costruita una chiesa: di queste quattro chiese si parler\u00e0 successivamente. L'atto ufficiale della fondazione della citt\u00e0 \u00e8 documentato da Elia Serrao nella sua opera del 1785 \"De tremuoti e della nuova Filadelfia in Calabria\".\nLa Repubblica Universale di Filadelfia.\nDal 1860 a Catanzaro i principi del russo Michail Bakunin e di Giuseppe Mazzini vennero apertamente sostenuti da due intellettuali dell'epoca: Raffaele Piccoli e Giuseppe Giamp\u00e0, quest'ultimo dirigeva il giornale \"La luce calabra\". Entrambi avevano l'obiettivo di una celere presa di coscienza sociale da parte dei contadini e di una societ\u00e0 libera da classi sociali e profondo disuguaglianze, dove, in uno Stato sotto forma repubblicana, tutti gli uomini fossero riuniti in un consorzio umano.\nGiuseppe Giamp\u00e0, il 28 febbraio 1868 approfitt\u00f2 dell'assenza del duca di Vastogirardi, prefetto di Catanzaro, assente per un trasferimento alla sede di Trapani, prepar\u00f2 un'insurrezione armata col sostegno di Ricciotti Garibaldi allo scopo di fondare la Repubblica Universale di Filadelfia. Reclut\u00f2 uomini a Filadelfia, Curinga, Cortale e Maida.\nNei primi giorni di maggio i congiurati arrivarono in queste ultime due citt\u00e0 mentre il 6 maggio 1868 giunsero a Filadelfia (si pensa che da questo avvenimento derivi l'espressione popolare filadelfiese \"fare l'otto maggio\"), scelta come sede del quartier generale per l'appoggio di alcuni garibaldini del luogo. Nel Palazzo Serrao fu posto il quartier generale: i proprietari del palazzo militavano nel fronte politico progressista e governavano la citt\u00e0 con Bernardo Serrao.\nIn seguito venne coniata la nuova moneta repubblicana ed emesso uno statuto.\nArriv\u00f2, per\u00f2, improvvisamente una truppa regia dal Timpone, una ripida salita della citt\u00e0: erano le ore sette dell'8 maggio 1868. L'arrivo celere caus\u00f2 la sconfitta dei congiurati: mancava il tempo a Ricciotti Garibaldi e a Giuseppe Giamp\u00e0 per organizzare una forma di resistenza. Vennero catturati ventiquattro soldati, tra cui lo stesso Giuseppe Giamp\u00e0. Ricciotti Garibaldi trov\u00f2 invece rifugio inizialmente in localit\u00e0 Curti ma poi fu catturato a Pizzo e rinchiuso nel castello di Gioacchino Murat.\nSimboli.\nBlasonatura stemma.\nLe due mani simboleggiano l'amore universale, le tre stelle sono di auspicio di progresso, le tre colline ricordano la distruzione sismica di Castel Monardo.\nMonumenti e luoghi d'interesse.\nArchitetture religiose.\nNel territorio del comune di Filadelfia si trovano sei chiese cattoliche e una chiesa evangelica. Il disegno iniziale della struttura urbanistica di Filadelfia prevedeva quattro chiese, nei quattro rioni, in alcune piazzette poste nei pressi della piazza principale: Piazza monsignor Serrao. Questa disposizione era stata scelta, secondo alcuni, dai massoni, che probabilmente coordinavano l'opera di ricostruzione di Castel Monardo, per delineare la separazione, anche geografica, tra potere civile e potere religioso.\nLe quattro chiese, da cui prendono nome i rioni in cui si trovano, sono:\nSi trova inoltre un'altra chiesa nella frazione di Montesoro e una a sud del paese, la chiesa della Madonna delle Grazie, di costruzione pi\u00f9 recente.\nArchitetture civili.\nPalazzi.\nFiladelfia, per il suo progetto iniziale, non dispone di molti edifici pubblici, sicuramente uno dei pi\u00f9 importanti \u00e8 il Palazzo Quattrocchi dove si trova la sede del consiglio comunale e nella facciata del quale si pu\u00f2 ammirare un grande orologio ancora funzionante.\nFontane.\nNel territorio comunale si trovano diverse fontane: la pi\u00f9 famosa \u00e8 senza dubbio quella chiamata Ficarazza, posta poco fuori dall'abitato, a nord del paese. Una leggenda narra che dalle sue tre figure scorrano l'acqua dell'oblio, l'acqua dell'odio e l'acqua dell'amore. La fontana fu costruita intorno al 1850.\nAltre fontane si trovano fuori dall'abitato e nelle campagne mentre in Piazza monsignor Serrao si trova una piccola fontana di pi\u00f9 recente costruzione.\nSociet\u00e0.\nEtnie e minoranze straniere.\nGli stranieri residenti nel comune sono 71 (27 maschi e 44 femmine) al 1\u00ba gennaio 2014. La comunit\u00e0 straniera pi\u00f9 rappresentata \u00e8 quella bulgara con 40 residenti che costituiscono il 58,82% del totale.\nTradizioni, folclore ed eventi.\nAltre tradizioni.\nIl \"carnivaletto\" \u00e8 una festa profana che si svolge il marted\u00ec dopo carnevale. Ogni anno viene sceneggiata con copione fisso una recitazione in cui il personaggio principale, Carnivalari, muore dopo aver mangiato, sempre secondo il tradizionale copione, sette chili di polpette, \"sazissa\" (salsiccia), \"vinu russu\" (vino rosso) e \"due tighiedi e pasta chijna\". Carnivalari, rappresentato con un fantoccio, viene portato in un finto corteo funebre pianto dalla popolazione e dalla sorella Coraijsima. Infine viene bruciato in un rogo.\nI Giochi Rionali.\nDal 1987 si tiene una competizione tra i quattro rioni del paese: i Giochi rionali. Nel corso degli anni i Giochi hanno assunto sempre pi\u00f9 importanza, tanto da diventare evento fondamentale per il mantenimento di antiche tradizioni filadelfiesi e per riscoprire l'identit\u00e0 comune locale. I giochi che compongo la gara si differenziano ogni anno in piccoli particolari, tra i pi\u00f9 importanti si ricordano il gioco dei ceppi, la corsa con i sacchi, il lancio dell'uovo, la corsa con l'uovo, la vozza, la pignata, il gioco della pasta, il tiro della fune, insieme a giochi pi\u00f9 moderni quali il calcio e le bocce, oltre alla caccia al tesoro. Grande importanza ha assunto inoltre la presentazione dei quattro rioni nella prima serata.\nSagre.\nIn estate spiccano due sagre del paese: la sagra delle patate e la sagra dei \"favuocciula\".\nProduzioni locali tradizionali.\nFiladelfia \u00e8 rinomata, soprattutto nella zona, per la tessitura artigianale realizzata con antichi telai a mano.\nCultura.\nBiblioteche.\nNel rione santa Barbara si trova una biblioteca comunale, ricostruita all'interno di una struttura che prima ospitava un carcere.\nMusica.\nIl paese \u00e8 stato famoso, specie in passato, per la sua grande tradizione bandistica: erano infatti numerosissime le bande filadelfiesi, tanto che Filadelfia si merit\u00f2 l'appellativo di Citt\u00e0 della musica bandistica. Tra le bande pi\u00f9 importanti ricordiamo la Super Banda, le bande del maestro Gugliotta del 1934 e del maestro Servello nel 1956. Nel 1957 nacque la Banda-orchestra Gugliotta mente nel 1978 si form\u00f2 la Paolo Serrao. Oggi a Filadelfia sono presenti due bande: \"A.M.P.A.S\" e \"DIAPASON\".\nCucina.\nLa cucina filadelfiese corrisponde ovviamente in grande parte a quella calabrese. L'uso del peperoncino \u00e8 molto elevato, come in tutta la Calabria, specie nella 'nduja della vicina Spilinga e in diverse pietanze.\nLa cucina tradizionale inoltre ha diversi elementi tipici come la zippula e i pomodori sott'olio.\nTipici del luogo sono i \"favuocciula\": delle piccole fave essiccate, le quali vengono cotte nelle pignate, pentole di terracotta usate nella cottura dei cibi nel caminetto; vengono mangiate utilizzando a mo' di cucchiaio uno strato di cipolla rossa di Tropea.\nPropri esclusivamente del paese sono i \"papatuli\": dolci a base di farina e uova ricoperti di glassa di zucchero. Fanno parte di una tradizione religiosa e vengono offerti come ringraziamento per una presunta grazia: rappresentano la persona miracolata. Vengono spesso benedetti durante le feste di San Francesco e San Rocco.\nGeografia antropica.\nRioni.\nLa citt\u00e0 \u00e8 suddivisa, fin dalla fondazione, in quattro rioni, di estensione simile: \nFrazioni e localit\u00e0.\nFiladelfia ha solo una frazione, Montesoro, situata a nord del territorio comunale e costituita da una chiesa con intorno un modesto nucleo abitativo.\nLe localit\u00e0 (o contrade), dove si trovano principalmente abitazioni di contadini o proprietari terrieri e dove si praticano le colture locali, sono invece 41: Agazzi Polioti, Baccolopane, Bretti, Buccerio, Caria-Piano Bosco, Castelmonardo, Chiusi, Croce, Cuturi, Dirupi, Donnac\u00e0, Dorinchi, Farni, Favello, Filadelfia Prato, Friechi, Giuli, Guanci, Lucente, Maiodi, Mellace, Molinello, Nucarelle, Palermi, Pantani, Peppazzi, Pietracola, Pietrasanta, Pilucchi, Pontenisi, Rozzo, Salinella-Aloisi, Sambrase, Scarro, Scendamo, Schiavelli, Schiocca, Targani, Tre Carlini, Zagaria.\nEconomia.\nAgricoltura.\nUna grande parte dell'economia di Filadelfia si basa sull'agricoltura, parte notevolmente pi\u00f9 consistente prima del 1950, quando la maggior parte della popolazione abitava in case di campagna. Le principali colture locali sono di pomodori, olive (da cui, sempre nel luogo si ricava olio), patate e uva.\nTurismo.\nLa citt\u00e0 non rientra certamente tra le mete turistiche privilegiate dai visitatori ma viene comunque visitata soprattutto nel periodo estivo anche da turisti stranieri per la vicinanza al mar Tirreno e agli altopiani della Calabria centrale.\nIl flusso maggiore avviene nel mese di agosto, quando la popolazione aumenta fino a 30000 abitanti: il fatto si verifica non tanto per l'arrivo di turisti ma per il ritorno al paese natale di molte persone spostatesi spesso in giovane et\u00e0 in citt\u00e0 pi\u00f9 grandi.\nInfrastrutture e trasporti.\nStrade.\nIl territorio comunale \u00e8 attraversato dalle strade provinciali 1, 19, 37, 46, 91 e 145.\nFerrovie.\nIl territorio del comune non \u00e8 interessato da infrastrutture di rilievo. A circa 10\u00a0km dal centro cittadino si trova la stazione di Francavilla Angitola-Filadelfia, sita sulla tratta Eccellente - Tropea - Rosarno della Ferrovia Tirrenica Meridionale.\nAeroporti.\nA 20\u00a0km \u00e8 situato l'Aeroporto di Lamezia Terme.\nAmministrazione.\nGemellaggi.\nRecentemente sono ripresi i contatti per istituire un gemellaggio con la citt\u00e0 di Philadephia in Pennsylvania.\nSport.\nDopo il 2000 si \u00e8 cercato di dare un grande impulso allo sport nella citt\u00e0, specie con la costruzione di diversi impianti sportivi nella zona sud del paese: un campo da calcio in erba sintetica, un palazzetto dello sport, un impianto bocciofilo, un campo da tennis e inoltre diversi campi da calcio a 5, anche nelle varie contrade che circondano l'area urbana.\nLa struttura pi\u00f9 importante \u00e8 senza dubbio il grande campo da calcio, tra i pochi ad essere adibito a competizioni calcistiche ufficiali della zona, e che quindi ospita diverse gare, principalmente quelle della squadra di calcio filadelfiese, la Nuova Filadelfia, societ\u00e0 fondata nel 1993, che milita in prima categoria.\nFiladelfia ha inoltre due squadre di calcio a 5, denominate Futsal Club Filadelfia e Filadelfia Cup, che militano rispettivamente in C2 e in Serie D. \u00c8 presente anche una squadra di pallavolo femminile, la Filadelfia Cup Volley."}
{"id": "33500", "revid": "287204", "url": "https://it.wikipedia.org/wiki?curid=33500", "title": "Filandari", "text": "Filandari (\"Xaland\u00e0ri\" in calabrese e in greco-calabro) \u00e8 un comune italiano di abitanti della provincia di Vibo Valentia in Calabria.\nGeografia fisica.\n\u00c8 un piccolo centro, posto a circa 500 metri sul livello del mare, sulle falde orientali del monte Poro, di fronte alla \"valle del Mesima\".\nOrigini del nome.\nLa parola \"filandari\" deriva da \"filanda\", e questo lascia supporre che alcuni secoli fa vi fossero presenti attivit\u00e0 di lavorazione e filatura di tessuti. Nel dialetto locale, di tipo calabrese, gli abitanti vengono chiamati \"filandaroti\".\nStoria.\n\u00c8 ubicato a poca distanza dal luogo dove sorgevano le fortificazioni della citt\u00e0-stato di Mesima, da cui ha ereditato il patrimonio storico e culturale. Il suo toponimo greco ci riconduce al periodo delle incursioni saracene del condottiero \"Ixse,\" che misero a ferro e fuoco Nicotera, Mesiano e Mileto. Verso l'850 si ipotizza che un artigiano di origine ellenica costruisse in questa zona tranquilla, uno stabilimento di filatura e tessitura, arte che successivamente fu estesa in tutti i paesi vicini allo stato di Mesima e nel Vibonese. Il \"Filandaru\", nomignolo col quale si indicava in origine il vecchio filatore di fibre vegetali e di seta, fu trasferito, prima ai suoi discendenti, e successivamente a tutto il villaggio. Filandari, gi\u00e0 casale di Mesiano unitamente ad Arzona, Pizzinni e Scaliti, fu nel corso dei secoli, sottoposto a diversi feudatari. Tra i primi spicca Ruggero I il normanno, che a Mileto fiss\u00f2 la sua dimora col titolo di conte. Gli succedette il suo terzogenito, anch'egli di nome Ruggero, che nel 1130 fu incoronato Re di Sicilia. Successivamente pass\u00f2 ad una famiglia di stirpe reale, i signori Roberto.\nPass\u00f2 quindi all'Imperatore Federico II, che, con la sua illuminata autorit\u00e0 cerc\u00f2 di riordinare i Feudi meridionali, emanando delle apposite leggi, secondo i dettami scaturiti dalla famosa Costituzione di Melfi del 1231 : il paese fu ceduto a Seringo e la dinastia del San Saverino persegu\u00ec con \"Orrigo Ruggero II\", ed estinguendosi con \"Luigi San Saverino\" nell'anno 1404, per contrasti scaturiti con la casa reale Ladislao. Venne pertanto ceduto ai conti di Arena, nota stirpe di valorosi condottieri al servizio della Regina Giovanna II. Pass\u00f2 poi nel 1501 a \"Giacomo dei Principi di Bisignano\", che a causa di una ribellione fu deposto, per cui il feudo fin\u00ec a \"Diego di Mendoza\". \"Rul Gomez la Silvan\" l'ebbe in dote dal padre, e il paese fu a lungo governato dal \"Marzono\" e dal \"Pignatelli, Duchi di Monteleone\" che lo tennero sino al 1806 anno in cui decadde la feudalit\u00e0.\nUna legge francese eleva Filandari ad \"universit\u00e0\", ovvero a comune autonomo con giurisdizione sul Casale Arzona, Mesiano, Pizzinni e Scaliti. Tale assetto amministrativo fu riconfermato anche con legge del 19 gennaio 1807.\nIl terremoto del 5 febbraio 1783 sconvolse la Calabria e la distrusse quasi interamente. In quella occasione molti palazzi gentilizi e varie chiese crollarono, alcune non pi\u00f9 riedificate ; venne distrutto anche il santuario della Madonna della Misericordia in Arzona, di cui solo casualmente nel 1902 si sono scoperti e localizzati le vestigia. Si ha motivo di credere che tra i ruderi siano ancora sepolti arredi sacri di grande valore, statue processionali ed il tesoro accumulato nei secoli dei pellegrini che offrivano i loro ninnoli e preziosi alla statua della Vergine. A Filandari il terremoto caus\u00f2 sei morti e sessanta ducati di danni; ad Arzona nessun morto, ma l'abitato fu in parte sconvolto e in parte reso inabitabile; a Pizzinni non vi furono morti, ma il villaggio fu totalmente distrutto.\nMonumenti e luoghi d'interesse.\nStatua della maternit\u00e0.\nSi tratta di un'opera in bronzo alta 160\u00a0cm per un peso di circa 150\u00a0kg, realizzata da Michele Zappino. Rappresenta una madre intenta ad allattare il figlio, il capo \u00e8 chino, con uno sguardo intento ad osservare il proprio fanciullo. La statua si trova al di sopra della scalinata del piazzale antistante l'edificio comunale ed \u00e8 stata inaugurata l'8 maggio 2011, in corrispondenza con la Festa della Mamma.\nCultura.\nEventi.\nFrazione di Arzona"}
{"id": "33501", "revid": "110157", "url": "https://it.wikipedia.org/wiki?curid=33501", "title": "Filogaso", "text": "Filogaso (\"Filog\u00e0si\" o \"Filog\u00e0su\" in calabrese) \u00e8 un comune italiano di abitanti della provincia di Vibo Valentia in Calabria.\nGeografia fisica.\nIl paese si trova sul crinale di una collina, spartiacque naturale tra i versanti del Mesima e dell'Angitola, a pochi chilometri dalle Serre Calabresi occidentali, a circa 286 metri sul livello del mare. Osservato dall'alto dei monti circostanti appare proprio come un filo di case, oggi un po' di meno per l'allargamento dell'abitato. , resti del mare che alcune migliaia di anni fa circondava le emergenti cime dell'appennino calabrese.\nSecondo alcuni intellettuali del luogo il paese deriverebbe il nome attuale dal greco \u201cterra amabile\u201d o \"amico della terra\" . Ma \u00e8 solo un modo di nobilitare il nome umile e semplice del proprio paese: \"Fil'e' case\", come viene riportato da tutti i documenti dal seicento al 1800, anteriori all'unit\u00e0 d'Italia, cio\u00e8 filo di case, cos\u00ec infatti appare il paese, una fila di case lungo il crinale del colle, salvo le recenti aggiunte.\nNel 1445 Filogaso diviene terra (comune) e Sant'Onofrio e Stefanaconi passarono suoi casali;\nIl quartiere a est, prima del burrone che porta a San Nicola da Crissa, si chiama Panaghia, nome della localit\u00e0 di origine greca (Madonna) che era insediata in quella zona e che fu devastata dal terremoto molto pi\u00f9 della adiacente Filogaso. Per alcuni secoli la localit\u00e0 fu denominata pi\u00f9 spesso Panaghia che Filogaso, tanto che ancora oggi gli abitanti pi\u00f9 anziani tendono a differenziarsi fra \"panaghioti \" e \"filogasoti\".\nSull'antichit\u00e0 della vita civile in Filogaso non c'\u00e8 dubbio: basta andare al museo di Reggio Calabria, ove al secondo piano \u00e8 esposto il \"Tesoro di Filogaso\", resti del tesoro in monete d'oro trovato negli anni '30, contenente monete datate dal IV secolo a.C., al II secolo d.C.\nQualcuno era cos\u00ec ricco da nascondere le monete in quegli anni che furono burrascosi per la Calabria particolarmente per le rivolte degli schiavi, in particolare quella di Spartaco, anche nel corso della vita pacifica dell'impero romano, nel II secolo d.C.\nMa la vita naturale \u00e8 antichissima. Nel territorio di Filogaso \u00e8 comunissimo imbattersi in conchiglie e resti della barriera corallina, che abitavano il mare che copriva la conca alcune migliaia di anni fa.\nIn particolare una roccia, denominata \"pietra carcina\" dagli abitanti, \u00e8 il resto della barriera corallina, porosa, attraversata dai resti e dai cunicoli di migliaia di minuscoli animali. Gli abitanti, interpretandola per la sua leggerezza e la sua porosit\u00e0 come qualcosa di miracoloso, la usano per costruire presepi, ma anche come elemento decorativo di chiese e case.\nPoi le terre sono emerse, e si sono ricoperte di boschi, e l'attivit\u00e0 dell'uomo port\u00f2 alla coltivazione intensiva, anche in presenza di zone malariche.\nL'antica duna, con orientamento approssimativo est - ovest, \u00e8 costeggiata da due profondi valloni, uno dei quali bagnato dal torrente Fall\u00e0, che confluisce nella localit\u00e0 chiamata \"cicco o diavolu\" con l'Angitola.\nL'altro vallone, a sud, si alimenta della fonte detta \"Zufr\u00f2 \"e da altre sorgenti minori, e confluisce in una zona, oggi una piantagione di pioppi, detta \"Lago\", con tutta evidenza una palude malarica fino ad anni recenti.\nMoltissime le sorgenti nell'abitato.\nAll'interno del comune di Filogaso \u00e8 presente una risorsa naturale molto bella e importante dal punto di vista naturalistico: il Fall\u00e0. Si tratta di selvose colline di lecci che vanno ad unirsi, andando verso est, alla catena delle Serre calabresi.\nIl clima di Filogaso \u00e8 di tipo mediterraneo. Gli inverni sono poco freddi, piovosi e umidi. Le estati calde e siccitose. Le precipitazioni hanno un massimo tra autunno e inverno e si attestano sui 1000 millimetri annui. La temperatura media annua si aggira sui 16 gradi.\nStoria.\nOrigini degli abitanti.\nSenza dubbio, visto l'attestata presenza umana nelle epoche storiche della repubblica e dell'impero romano, un nucleo bruzio/greco/italiota ha abitato per secoli la zona, anche se non sono note necropoli, se non tracce sporadiche.\nDurante il periodo bizantino, questi antichi casali si affollarono degli abitanti della costa, che fuggivano i saraceni, l'impaludamento delle coste, il passaggio di orde barbariche, le guerre ricorrenti.\nLa zona fu abitata anche da monaci ed eremiti dei primi secoli cristiani.\nGli emirati saraceni di Tropea ed Amantea, molto vicini, per secoli insidiarono la vita degli abitanti, con il ricorrente pericolo di razzie.\nL'epoca normanno/sveva fu un periodo di relativa calma e di sviluppo, ma in seguito si svilupp\u00f2 il feudalesimo, che non miglior\u00f2 la vita economica di quelle zone.\nAlcuni cognomi attuali - Teti, Sergi, ad esempio - ricordano i cognomi greci della zona dello Ionio, e fanno pensare che in anni recenti ci sia stata un'immigrazione di famiglie provenienti dall'altro lato del mare. Altri cognomi - ad esempio Stilo, Nano - ricordano una possibile immigrazione di Albanesi (come il termine \"rughe\", via in Albanese, usato dagli abitanti).\nMolti nomi di localit\u00e0 rurali (Iona, Zufr\u00f2, ecc..) sono praticamente nomi greci, e quindi provano una recente esistenza di un nucleo greco.\nEvidenze storiche sul terreno.\nSi chiama Panaghia, alla greca, il quartiere a Est, prima del vallone che porta a San Nicola. Si tratta del nome della Madonna Santissima, e nella carta d'Italia del 1700, \u00e8 riportato questo nome per la localit\u00e0. Nella zona c'era una chiesa dedicata alla Madonna Immacolata, caduta con i terremoti del '600 e '700 che devastarono questa zona. Oggi sul luogo della chiesa c'\u00e8 una piazza pubblica con una statua della Madonna. Sotto ancora i resti della cripta.\nSul posto del locale cimitero sono ancora visibili, sparsi a terra decorazioni e lesene provenienti da uno dei tanti conventi seicenteschi crollati con i terremoti, preesistenti al cimitero stesso (via Cappuccini).\nNella campagna, oltre alle fonti, ci sono i resti di alcune chiesette di campagna, ancora oggi oggetto di devozione; famosa la chiesetta detta \"all'arco\", caduta con il terremoto del 1909, di cui restano l'abside a terra.\nInfrastrutture e trasporti.\nIl comune \u00e8 collegato con le strade provinciali 4, 54 e 65.\nSport.\nCalcio.\nLa principale squadra di calcio della citt\u00e0 \u00e8 l\"A.S.D. Filogaso 2004\" che milita nel girone A calabrese di Promozione. \u00c8 nata nel 2004."}
{"id": "33502", "revid": "1632387", "url": "https://it.wikipedia.org/wiki?curid=33502", "title": "Francavilla Angitola", "text": "Francavilla Angitola (\"Fhrancav\u00ecja 'Ng\u00ectula\" in calabrese) \u00e8 un comune italiano di abitanti della provincia di Vibo Valentia nell'entroterra collinare del Mar Tirreno, affacciato sulla valle dell'Angitola e sul lago artificiale dell'Angitola.\nGeografia fisica.\nL'antico paese giace allungato su una bassa dorsale a 290\u00a0m d'altitudine, stretta tra il torrente Fiumicello a levante ed il corso d'acqua del Drago- Talagone a ponente.\nFrancavilla gode di un clima mite grazie alla sua ubicazione in collina, molto vicino al litorale marino.\nVisto dall'alto, il paese ha l'aspetto di un paese arroccato sulla collina, sembra assumere le sembianze di un drago, data la sua forma, o di un serpente benevolo (animale iconografico del Patrono S. Foca).\nStoria.\nNon vi sono testimonianze certe sull'origine del paese ma una tradizione secolare lega la fondazione di Francavilla Angitola alla vittoriosa campagna nell'Italia meridionale del generale bizantino Niceforo Foca il vecchio, che si distinse pi\u00f9 di ogni altro comandante nel biennio 885-886, infatti in quel periodo i saraceni saccheggiavano i paesi lungo le coste attaccando anche gli abitanti, perci\u00f2 la popolazione sopravvissuta ai massacri saraceni, si rrifugiarono in zone pi\u00f9 interne e costruirono sui promontori diversi centri abitati. tra cui Francavilla, casale di \"Rocca Niceforo\", poi Rocca Angitola, che ricordava nel nome il generale bizantino. Niceforo Foca \u00e8 ricordato anche nella scelta del santo patrono, San Foca. Il nome \"Francavilla\" \u00e8 legato invece al privilegio di essere stato \"paese franco\", cio\u00e8 libero da dazi e gabelle, in epoca feudale, ossia dopo la conquista normanna dell'Italia meridionale (XI secolo); la localit\u00e0 era ricordata anche nel \"Libro di Ruggero\" del grande geografo arabo Al-Idrisi (met\u00e0 del XII secolo).\nLa relativa libert\u00e0 venne meno dopo la conquista angioina (Battaglia di Benevento (1266)). Francavilla divenne feudo dapprima dei Sangiorgio (1270), poi dei Sanseverino (1309). Sotto gli spagnoli venne data alla famiglia Hurtado de Mendoza la quale resse Francavilla fine alla fine della feudalit\u00e0 (1806). L'evento pi\u00f9 drammatico in et\u00e0 moderna fu lo spaventoso terremoto del 1783 che distrusse completamente il paese. La ricostruzione fu motivo di controversie tra gli abitanti, c'era chi voleva riedificare il paese sulle macerie di quello andato perso e chi non approvava per paura questa idea, ma preferiva che il nuovo centro rinascesse nella pianura dello Ziop\u00e0 ma cos\u00ec non fu. Dopo l'unificazione del Regno d'Italia, il paese assunse l'attuale denominazione, Francavilla Angitola.\nSan Foca.\nIl protettore di Francavilla Angitola \u00e8 San Foca Martire, festeggiato il 5 marzo e la seconda domenica di agosto. Egli era un soldato ma poi deposte le armi divenne un ortolano. Visse tra il I e il II secolo a Sinope. Fu condannato a morte per la sua fede cristiana. Ospit\u00f2 i suoi carnefici, diede loro da mangiare e infine si scav\u00f2 da solo la fossa per la sua sepoltura. Venne gettato in una fossa di serpenti velenosi ma ne usc\u00ec salvo, fu quindi poi decapitato.\nEgli \u00e8 protettore dei giardinieri, degli ortolani, dei marinai e di coloro che sono morsi da serpenti. Viene celebrato in estate, quando tutti gli originari di Francavilla Angitola hanno maggiore possibilit\u00e0 di tornare nel paese natale e festeggiare il Santo. Il suono della banda che percorre il paese fa da sveglia quella domenica mattina. In quel giorno il paese si popola di bancarelle e la sera la musica dal vivo accompagna i cittadini nelle loro passeggiate, fino ad arrivare alla mezzanotte, quando si assiste ai fuochi d'artificio. Molti credenti in segno di devozione offrivano al santo dei dolci a forma di serpente.\nLa statua del santo \u00e8 raffigurata con un serpente d'argento tenuto nella mano sinistra, il quale lecca il mento di San Foca, nella meno destra invece ha una palma.\nChiese.\nPasseggiando tra i vicoli di Francavilla Angitola possiamo ammirare tre chiese che meritano la nostra attenzione: la Chiesa del Patrono del paese San Foca Martire; la Chiesa della Madonna delle Grazie; la Chiesa della Madonna del SS Rosario.\nLa chiesa di San Foca Martire fu costruita nel medioevo ma anche questa sub\u00ec i danni del terremoto che la distrusse. La riedificazione si concluse nel primo decennio dell'800, ma la chiesa non assumeva ancora l'attuale aspetto artistico ed architettonico. Le decorazioni vennero completate entro il 1850, cos\u00ec oggi possiamo ammirare la sacra chiesa dedicata al Patrono S. Foca. La facciata \u00e8 in stile neoclassico, l'interno presenta tre navate divise da pilastri. Nella navata centrale vi \u00e8 un pulpito in marmo policromo che poggia su quattro colonne su ordine corinzio. Il soffitto a volta \u00e8 in legno con una tela centrale che ritrae il martirio del Santo Patrono. Lungo la navata destra \u00e8 esposta la statua di Sant'Antonio , mentre su quella sinistra troviamo il fonte battesimale in pietra, l'altare della Madonna Addolorata, la tomba di Maria Concetta Mannacio, l'altare del Purgatorio.\nLa terza chiesa, di S. Maria delle Grazie si trova a Pendino, la parte pi\u00f9 antica del paese, anche lei fu colpita dal terremoto e distrutta, venne ricostruita tra il 1791 e il 1793. Costituita da una sola navata, accoglie una statua della Vergine Maria.\nLe ricette tradizionali.\nLa cucina di Francavilla spazia tra tantissimi sapori. Tra le specialit\u00e0 che riguardano gli ortaggi possiamo assaggiare la giardiniera di melanzane, i pomodori secchi imbottiti, i peperoni sotto sale e la salsa di pomodori prodotta artigianalmente. Vi sono anche alcune variet\u00e0 di olive chiamate \"alivi scacciati, ntaccati e 'nta giarra\". Il peperoncino non pu\u00f2 non avere un ruolo importante, quello verde viene usato per dare sapore alle insalate di pomodori, quello rosso invece viene seccato al sole e tritato per essere aggiunto nei piatti al forno.\nUna tradizione \u00e8 quella di uccidere il maiale allevato nella propria campagna, ricordando la cultura contadina, producendo i \"sazizzi\", i \"supprassati\", i \"capicoja\" e l'amata \"nduja.\"\nI \"filatieji sono u\"na tipica pasta fatta in casa con farina, acqua e un cucchiaio di olio, cos\u00ec chiamati perch\u00e9 vengono filati con i \"virguli,\" steli di sparto ormai secchi. Una volta composto l'impasto veniva steso e si iniziava a filare, ottenendo una sorta di grosso spaghetto. Il tipico condimento con il quale vengono mangiati \u00e8 il sugo con le spuntature di maiale. \nTra i fritti spiccano le polpette di melanzane e quelle di patate ed inoltre \"pipi e patati\" ovvero peperoni e patate. \nNon mancano i dolci, i gi\u00e0 menzionati \"taraji\" preparati per la festa del Patrono.\nLa pacchiana.\nLa pacchiana \u00e8 la donna del paese vestita generalmente con una gonna rossa con sopra una \"gunneja\" lunga 16 metri rigirata pi\u00f9 volte per formare una coda, il panno poteva essere di vari colori, se la donna che lo indossava era spostata era rosso, se era marrone era nubile mentre se era nero significava che era vedova. Per la parte superiore era tipico indossare una camicia o sottana bianca.\nEra un abbigliamento poco pratico e costoso, poco pratico perch\u00e9 ingombrante e la donna era limitata nei suoi movimenti, costoso perch\u00e9 prevedeva molti capi.\nQuando si indossava l'abito della pacchiana era anche segno che era arrivato il momento per le giovani donne di far parte degli adulti, quindi si era pronte ad essere date in sposa, ovvero tra i 13 e i 15 anni.\nMonumenti e luoghi d'interesse.\nMonumento ai caduti della prima e della seconda guerra mondiale e della guerra dell'Africa orientale. Situato in piazza Santa Maria degli Angeli.\nAmministrazione.\nAlle elezioni amministrative dell'11 giugno 2017 viene eletto sindaco Giuseppe Pizzonia (lista civica Cambiamo Francavilla) con 764 voti contro il candidato Nobile Carmelo (lista civica Insieme per Francavilla) che raggiunge 530 voti."}
{"id": "33503", "revid": "1272592", "url": "https://it.wikipedia.org/wiki?curid=33503", "title": "Francica", "text": "Francica (pronuncia \"Fr\u00e0ncica\") \u00e8 un comune italiano di abitanti della provincia di Vibo Valentia in Calabria. Vanta il titolo di \"Citt\u00e0 dell'Olio\" per via dell'enorme produzione di pregiato olio di oliva.\nStoria.\nFu fondata a tempo dei Normanni che in Mileto, posta sul costone di fronte, avevano la loro capitale. Il nome deriva dal distaccamento dei Galli (o Franchi) l\u00ec acquartierato. Secondo lo storico Gabriele Barrio, nato a Francica verso il 1510 e dalle note di Tommaso Aceti, la cittadella fu il risultato di diversi villaggi che si erano arroccati per essere al sicuro dalle incursioni dei nemici. Nel 1500, in localit\u00e0 Campo, la Lega Antifrancese (Spagna, Asburgo, Milano, Venezia) in una battaglia campale batte le truppe di Luigi XII e dal Trattato di Granada, che ne seguir\u00e0, tutto il Meridione di Italia passa alla Spagna. Gi\u00e0 in questo periodo i villaggi limitrofi vengono abbandonati. Rimanevano, come testimonianza, le chiesette diroccate dei santi Teodoro, Paolo, Biagio, Andrea, Pietro, Giovanni e, presso la cittadella, della B. Maria consacrata dal Papa Callisto II nel 1120.\nIl fiume Scotopeto, oggi un ruscelletto, la divideva dal territorio di Mileto, il Mesima (o Medama) da quello di Soriano e il fiume Cocaracio da Hipponium (Vibo Valentia). Si trovavano in questo territorio i villaggi di Pinguado (o Pungadi, distrutto dal terremoto del 1908, dove sono ancora osservabili le mura perimetrali del campanile della vecchia chiesa), Mutario (oggi Mutari), Clamista, quasi pensile (oggi non se ne conosce l'antica ubicazione) Scassaris e Costantino (oggi San Costantino Calabro, comune a s\u00e9)."}
{"id": "33504", "revid": "110157", "url": "https://it.wikipedia.org/wiki?curid=33504", "title": "Gerocarne", "text": "Gerocarne (\"Riurac\u00e0rne\" in calabrese) \u00e8 un comune italiano di abitanti della provincia di Vibo Valentia in Calabria.\nOrigini del nome.\nIl nome del paese deriva da nome di persona, i \"Gherak\u00e0rones\", cio\u00e8 gli appartenenti alla famiglia degli \"Ieracari\". \nIn greco \"Hierakar\u00e9s\", \u0399\u03b5\u03c1\u03b1\u03ba\u03b1\u03c1\u03b5\u03af\u03c2, significa \"falconieri\".\nEconomia.\nArtigianato.\nTra le attivit\u00e0 pi\u00f9 tradizionali e rinomate vi sono quelle artigianali, che si distinguono per la lavorazione delle terrecotte, caratterizzate da elementi popolari.\nAmministrazione.\nSindaco: Vitaliano Papillo \u00e8 nato a Vibo Valentia il 28 marzo 1982. Iscritto al Partito Democratico. Il 27 maggio 2013 \u00e8 stato eletto Sindaco di Gerocarne (VV) con circa il 94% delle preferenze, dopo essere stato, nello stesso centro, consigliere comunale della precedente amministrazione di centro sinistra in cui risult\u00f2 il primo degli eletti."}
{"id": "33506", "revid": "125957386", "url": "https://it.wikipedia.org/wiki?curid=33506", "title": "Joppolo", "text": "J\u00f2ppolo (\u0399\u03ac\u03bc\u03c0\u03bf\u03bb\u03bf\u03c2, \"Iambolos\" in greco bizantino - \"J\u00f2ppulu\" in calabrese) \u00e8 un comune italiano di abitanti della provincia di Vibo Valentia in Calabria.\nGeografia fisica.\nIl territorio comunale di Joppolo si dispone su un profilo altimetrico compreso tra 0 e 710 metri sul livello del mare, dal litorale tirrenico alla cima del monte Poro. Il centro del comune \u00e8 posto a 177 metri di altitudine, adagiato sugli ultimi contrafforti meridionali del monte Poro (m 710 s.l.m.).\nStoria.\nSimboli.\nLo stemma e il gonfalone del comune di Joppolo sono stati concessi con decreto del presidente della Repubblica del 23 giugno 1983.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 106 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nNel territorio comunale sono presenti le strade provinciali 23 e 24.\nAmministrazione.\nL'11 febbraio 2014 il Consiglio dei Ministri scioglie il comune di Joppolo per infiltrazioni della 'ndrangheta (\"ex\" art. 143 TUEL), ma il 5 giugno 2015 il TAR del Lazio annulla il provvedimento di scioglimento ritenendo non sussistenti i presupposti per sciogliere l'ente comunale, quindi reintegra gli amministratori che avevano presentato ricorso."}
{"id": "33507", "revid": "110157", "url": "https://it.wikipedia.org/wiki?curid=33507", "title": "Limbadi", "text": "Limb\u00e0di (\"Lib\u00e0dion\"/\"\u03bb\u03b9\u03b2\u03ac\u03b4\u03b9\u03bf\u03bd\" in greco - prato - \"Jimb\u00e0di\" in calabrese) \u00e8 un comune italiano di abitanti della provincia di Vibo Valentia in Calabria.\nGeografia.\nHa una superficie di 28,90\u00a0km\u00b2. Si trova a 29\u00a0km a sud-ovest dal capoluogo Vibo Valentia e sorge a 229\u00a0m sul versante meridionale del monte Poro. Il territorio del Comune di Limbadi comprende 5 frazioni: Badia di Limbadi, Caroni, Mandaradoni, Motta Filocastro e San Nicola De Legistis. L'economia \u00e8 basata principalmente sull'agricoltura, numerose sono le aziende, a carattere familiare, in cui viene prodotto olio d'oliva di ottima qualit\u00e0, vino rosso e agrumi. A Limbadi vi \u00e8 uno stabilimento importante di liquori, tra i quali, il pi\u00f9 celebre \u00e8 il Vecchio Amaro del Capo. Di Limbadi \u00e8 originario il noto fotografo Rino Barillari\nStoria.\nLe origini di Limbadi sono incerte, ma si suppone che il primo borgo abitato sia stato fondato dopo l'XI sec. come villaggio annesso al pi\u00f9 antico centro di Motta Filocastro. Sull'origine di quest'ultima non ci sono notizie certe. Alcuni affermano che furono i Locresi a fondare la citt\u00e0, in epoca magnogreca, altri da Annibale. In altri documenti, inoltre, si afferma che Motta \u00e8 stata costruita dagli stessi abitanti di Nicotera dopo che la citt\u00e0 fu distrutta dall'emiro Hasan-ibu-Al\u00ec (950 d. C.). In quell'epoca delle famiglie perbene, quali i Cafaro, i Massara e i Vinci, si sono insediati nella campagna di fronte a Motta.\nIl piccolo villaggio divenne negli anni pi\u00f9 popolato di Motta, tanto che i nobili del posto si diedero da fare per ottenere l\u2019autonomia comunale, vista anche la disponibilit\u00e0 dimostrata dal Re Borbone che finanzi\u00f2 una nuova chiesa parrocchiale. Il nucleo abitato assunse la fisionomia di un centro medievale con imponente cinta muraria e castello. Vari furono i Feudatari tra cui: Nanno Scaglione (nel 1414), Covella Ruffo (nel 1442), suo figlio Marino Marzano, Tommaso Calatauth (nel 1506), il duca di Monteleone Ettore Pignatelli la cui famiglia mantenne la propriet\u00e0 fino all'abolizione della feudalit\u00e0 (1806).\nPurtroppo per\u00f2, nel 1783, l'intero comune fu distrutto dal terremoto. Ricostruito con un vero e proprio piano regolatore - il primo dopo il sisma \u2013 Limbadi, divenuto ormai il centro abitato pi\u00f9 grande del comune, divenne la sede decisionale della vecchia universit\u00e0 di Motta, di cui era una frazione.\nCon una legge del 19 gennaio 1807 il re di Napoli Napoleone Bonaparte elev\u00f2 Limbadi ad Universit\u00e0 (cio\u00e8 Comune autonomo) nel governo di Nicotera. Chiese l\u2019autonomia gi\u00e0 nel 1790, mentre un decreto del 4 maggio 1811, per\u00f2, retrocesse nuovamente il paese a frazione di Motta Filocastro. Limbadi ottenne l'autonomia il 1\u00ba gennaio 1830 con un decreto emanato dal re delle Due Sicilie Francesco I.\nSi trova nella diocesi di Mileto-Nicotera-Tropea. Negli anni del fascismo Limbadi \u00e8 stata sede di confino politico e ha accolto 38 perseguitati del regime fascista, ai quali il consiglio comunale nell'agosto del 2015 ha conferito la cittadinanza onoraria alla memoria.\nSociet\u00e0.\nEvoluzione demografica.\nNel censimento del 2001 ha fatto registrare una popolazione pari a 3.630 abitanti, mostrando quindi nel decennio 1991 - 2001 una variazione percentuale di abitanti pari al 0,08% (nel 1991 ha registrato una popolazione pari a 3.627 abitanti).\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 234 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "33508", "revid": "110157", "url": "https://it.wikipedia.org/wiki?curid=33508", "title": "Maierato", "text": "Maierato (\"Maiar\u00e0tu\" in calabrese) \u00e8 un comune italiano di abitanti della provincia di Vibo Valentia in Calabria.\nOrigini del nome.\nIl nome del paese deriva dal greco \"Mierato\", \u039c\u03b9\u03b5\u03c1\u03ac\u03c4\u03bf\u03bd, che significa \"battaglia sacra\".\nStoria.\nMaierato \u00e8 un piccolo paese collinare situato nella parte settentrionale della provincia di Vibo Valentia. Anticamente faceva parte dei casali che dipendevano dalla citt\u00e0 di Crissa, che sorgeva a pochi chilometri, l\u00e0 dove la piana digrada verso la costa. Crissa fu fondata, secondo la leggenda, nel 1184 a.C., da Crisso, fratello di Panopeo, quando i Greci dallo Jonio si affacciarono sul Tirreno in cerca di nuove terre da colonizzare. Crissa oltre a chiamarsi cos\u00ec ebbe anche i nomi di Rocca Niceforo e Rocca Angitola. Oggi di quell'antica citt\u00e0 rimane ben poco, almeno in superficie: \u00e8 probabile che molto di pi\u00f9 si potrebbe trovare nel sottosuolo.\nDalla citt\u00e0 di Crissa o Rocca Angitola, come oggi viene chiamata, ebbe origine \"Macherato\", Maierato, che contava a quei tempi oltre 202 fuochi (famiglie). Il casale di Maierato divenne sempre pi\u00f9 importante man mano che la citt\u00e0 madre si spopolava. Sulla fondazione dell'abitato non sappiamo nulla di preciso: il paese non ebbe mai una storia scritta. Il nome di Mierato deriva dal greco e significa \"battaglia sacra\". Infatti, sul luogo, avvenne uno scontro armato durante il periodo della colonizzazione greca; scontro armato avvenuto probabilmente tra indigeni e coloni greci. Conferma questa teoria lo stesso disegno dell'antico stemma del Comune, che raffigura due armigeri ritti in piedi su due pietre, con le spade tese in alto, verso il cielo. Tra le due figure compare una grande M ed attorno alla scena fa da cornice la scritta Macherato.\nLe principali ragioni che determinarono la scelta del posto come luogo di fabbricazione furono la grande abbondanza di tufo adatto a produrre le \"breste\", una specie di grossi mattoni pieni (esistono ancora oggi delle vecchie case costruite con quel materiale) e la vicinanza del fiume Nia, che assicurava il rifornimento idrico e per la costruzione delle abitazioni. Nel 1500, Maierato, pur essendo casale di Rocca Angitola, aveva un'amministrazione autonoma, con poteri giurisdizionali e territoriali propri. Nel 1578, infatti, per volere della Universit\u00e0 (comunit\u00e0) locale, fu fondato il Convento dei Domenicani e, successivamente venne completata la Chiesa Madre intitolata a San Nicola. Nel 1652 il convento dei Domenicani fu soppresso con la Bolla di papa Innocenzo X; oggi in quello stesso posto, sorge la chiesa dedicata a Maria SS della Provvidenza, comunemente chiamata \"d' 'u Monasteri\". Una serie di terremoti, negli anni che seguirono, arrecarono gravi danni sia alla Rocca sia ai suoi casali, fra i quali Maierato. Al tempo della visita pastorale di monsignor Domenico Antonio Bernardi, effettuata il 24 giugno 1706, risultava che nel comune di Maierato esistevano sei edifici sacri:\nNel marzo del 1783 l'intero territorio di Maierato fu devastato da un violento terremoto. Raso a suolo, il paese fu ricostruito nello stesso posto in breve tempo. Di tutti quegli edifici sacri furono riedificati solo quelli che subirono meno danni, ossia le attuali chiese. La Chiesa Matrice, che aveva sub\u00ecto solo il crollo del campanile parrocchiale; la chiesa di Santa Maria della Piet\u00e0, terminata nel 1822 dopo ben trentanove anni da quel catastrofico terremoto; e alla fine dell'800 fu ripristinata la chiesa del Monastero, ricostruita dai fedeli e dall'opera di padre Bernardo.\nComune autonomo fin dai primi anni del '700, Maierato nel 1811 contava 1755 abitanti. Fra il 1911 e il 1921 vi fu un notevole calo demografico, dovuto alla forte emigrazione verso le Americhe. Questo fenomeno migratorio assunse proporzioni allarmanti subito dopo la II guerra mondiale. Fino agli anni settanta moltissimi furono i Maieratani che abbandonarono la propria terra.\nInfrastrutture e trasporti.\nIl comune \u00e8 attraversato dalle strade provinciali 3, 4, 5 e 55."}
{"id": "33510", "revid": "1305772", "url": "https://it.wikipedia.org/wiki?curid=33510", "title": "Mileto", "text": ""}
{"id": "33511", "revid": "123684287", "url": "https://it.wikipedia.org/wiki?curid=33511", "title": "Mongiana", "text": "Mongiana (, \"Mungiana\" in calabrese) \u00e8 un comune italiano di 667 abitanti della provincia di Vibo Valentia in Calabria.\nOrigini del nome.\nIl nome \u00e8 stato preso da un ruscello omonimo che scorreva lungo il suo territorio, sulla Piana Stagliata di Micone al centro di folte selve e deriverebbe dal latino \"Montis\" e \"Janua\" ovvero \"Porta della montagna\" oppure da \"Montis Janui\" \"Monte del Dio Giano\".\nStoria.\nLe origini del paese, il cui nome deriva da quello di un ruscello che scorreva nella Piana Stagliata di Micone, sono recenti. Il centro abitato fu fondato l'8 marzo 1771 sul colle Cima come residenza per operai, artigiani, impiegati, dirigenti e guarnigioni militari impegnati a svolgere attivit\u00e0 produttiva nelle Reali Ferriere e Fabbrica d'Armi impiantatavi dai Borbone. Quest'ultima riusciva ad occupare fino a 2700-2800 persone. A Mongiana tra il 1822 ed il 1829 venne realizzato il primo ponte sospeso in ferro d'Italia: il Ponte sospeso \"Real Ferdinando\" sul fiume Garigliano, progettato su idea del Prof. Carmine Antonio Lippi, e, tra 1832 e 1835, il Ponte \"Maria Cristina\" sul fiume Calore Irpino, progettato dall'Ingegnere Luigi Giura. Sempre a Mongiana furono costruite le rotaie per la prima ferrovia italiana, la Napoli-Portici. Non solo, tutte le rotaie della linea ferroviaria fino a Bologna sono state fuse e costruite sempre nella reale fabbrica, ormai da tempo sostituite. Inoltre fu costruito il fucile da fanteria modello \"Mongiana\". Era tanto importante la Fabbrica d'armi di Mongiana che ricevette la visita del re di Napoli Ferdinando II di Borbone: precisamente il 16 e 17 ottobre 1852.\nAbitava a Mongiana il Cavaliere Ferdinando Iorfida che possedeva la patente n. 1 per la Calabria e conduceva una delle prime automobili allora in circolazione di propriet\u00e0 della famiglia Morabito.\nDopo l'unit\u00e0 d'Italia inizia una rapida decadenza dell'insediamento produttivo.\nDi recente si \u00e8 riuscito a recuperare i resti del complesso siderurgico ed a restaurarlo creando un museo.\nIl territorio che circonda l'abitato \u00e8 caratterizzato dalla presenza di rigogliosi boschi.\nNel complesso di Villa Vittoria \u00e8 presente una stazione del Corpo Forestale dello Stato.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33513", "revid": "110157", "url": "https://it.wikipedia.org/wiki?curid=33513", "title": "Nardodipace", "text": "Nardodipace (\"Narduepaci\" in calabrese) \u00e8 un comune italiano di abitanti della provincia di Vibo Valentia che si trova sul margine sud-orientale delle Serre calabresi, dalla parte ionica.\nLa sua altitudine va dai 249 ai 1358 metri s.l.m. Il centro del paese (1080 m s.l.m.) \u00e8 il pi\u00f9 elevato dei 404 comuni della Calabria.\nGeografia fisica.\nNel territorio del comune scorre la fiumara Allaro, che nasce a Fabrizia e sfocia nel Mar Ionio nell'area di Caulonia.\nIl comune risiede nella zona climatica F.\nStoria.\nFu fondato nel XVIII secolo come Casale di Fabrizia, da cui resta dipendente fino al 1901, anno in cui diventa comune autonomo.\nNel 1951 Nardodipace come molti paesi della Calabria vengono travolti da un'alluvione, e l'abitato viene ricostruito 6\u00a0km a monte in localit\u00e0 Ciano. La popolazione abbandona progressivamente il precedente centro abitato che viene rinominato come: \"Nardodipace vecchio\".\nDal 2004 il territorio entra a far parte dell'area naturale protetta del Parco naturale regionale delle Serre.\nNel settembre 2008, il prefetto di Vibo Valentia Sodano dispone una commissione d'accesso per decidere tre anni pi\u00f9 tardi, esattamente il 19 febbraio 2011, lo scioglimento per 'ndrangheta.\nIl sindaco Romano Loielo decide di ricandidarsi e viene rieletto il 18 novembre 2013, poich\u00e9 ancora non si era concluso il provvedimento di richiesta di ineleggibilit\u00e0.\nIl 3 febbraio 2015 il sindaco viene arrestato, insieme ad un assessore e sua moglie, per aver dirottato finanziamenti pubblici dell'Unione europea su proprie attivit\u00e0.\nDal punto di vista toponomastico, \u201cNardodipace\u201d \u00e8 nome che pu\u00f2 essere considerato descrittivo dei luoghi, qualora si consideri possibile una sua origine intorno al III millennio a.C., quando popolazioni provenienti dal Mediterraneo orientale, alla ricerca di miniere di rame, piombo e di argento, approdarono in Calabria. Le miniere delle Serre calabresi e quelle di S. Donato di Ninea al Monte Mula, che guarda la piana di Sibari, sono state attive ben prima dell\u2019arrivo dei primi coloni greci. Morgeti, Fenici e altre popolazioni di lingue fenicio-puniche hanno lasciato numerose tracce toponomastiche, alcune delle quali sono state recentemente esaminate (p.es. Riace, Reggio, Melicucc\u00e0, Mella, Monasterace, Mula, Apsia). \u201cNardodipace\u201d potrebbe essere la corruzione di \u201cNara-adi-ake\u201d. \u201cNara\u201d (\"\u03bd\u03b1\u03c1\" dei Greci) appare derivato all\u2019accadico \"Naru\", fiume; \u201cdi\u201d potrebbe essere una contrazione dell\u2019accadico \"adi\", villaggio; \u201cake\u201d \u00e8 un suffisso indicativo di localit\u00e0, che in occidente si addolcisce in \u201cace\u201d oppure in \u201caci\u201d (come in \u201cAcitrezza\u201d e in altri toponimi). In questa lettura il nome appare come efficacemente descrittivo di un insediamento che si sviluppava (come Nardodipace Vecchio) lungo un fiume montano. Nell\u2019insieme, il toponimo appare come il tentativo, stabilizzato nel tempo, di dare un senso a Nara-adi-ake, suoni apparentemente privi di significato di una lingua dimenticata.\nMonumenti e luoghi d'interesse.\nAree archeologiche.\nI megaliti di Nardodipace.\nI ritrovamenti avvenuti nei primi anni del nuovo millennio, pi\u00f9 precisamente nell'anno 2002 in seguito ad un grosso incendio che, disboscando notevolmente la zona, diede risalto a questi enormi complessi di pietre accorpate fra loro, sono da un punto di vista archeologico nonch\u00e9 antropologico molto interessanti, in quanto aprono scenari di notevole interesse circa l'esistenza di popolazioni di molto antecedenti la colonizzazione delle terre calabresi da parte dei greci. I cosiddetti megaliti di Nardodipace, collocabili temporalmente tra il V e il II millennio a.C., sono collocati in due zone distinte: geosito A e geosito B.\nI megaliti sono costituiti da quarzo e granito e, simili strutturalmente ai megaliti inglesi, hanno provocato negli anni ferventi polemiche. La questione riguardante i megaliti \u00e8 ancora aperta e ha visto nel corso degli anni la tesi sismologica gettare non pochi dubbi sulla teoria di una civilt\u00e0 che abbia colonizzato questi territori e lasciato un segno quasi indelebile sul territorio.\nPossibili origini.\nIl grecista Franco Mosino ha collegato questa civilt\u00e0 a quella dei Lestrigoni o Pelasgi descritti da Omero nell\"Odissea\" e sui quali si dilunga lo studioso Domenico Raso in alcuni libri scritti dopo il rinvenimento dei due geositi megalitici in oggetto. In molti sono venuti nel piccolo centro calabrese a studiare i siti megalitici senza fornire per\u00f2 finora nessuna risposta certa. Ci\u00f2 \u00e8 anche dovuto ad una mancanza di volont\u00e0, da parte delle autorit\u00e0 competenti, di avviare lavori di accertamento oltre che gli opportuni scavi al fine di verificare e ufficializzare la natura di questi complessi. Tale discussione per\u00f2, oltre a risolversi facilmente a favore della stessa tesi antropica qualora si osservino da vicino i complessi in oggetto, pare giungere ad un punto di svolta in seguito alla constatazione piramidale di uno dei due geositi, quello denominato con la lettera A.\nTuttavia conviene specificare, come non si possa parlare di piramide in senso stretto, che per definizione non pu\u00f2 avere base circolare per essere tale, in tal caso sarebbe un cono o un tronco di cono. L'agglomerato che d\u00e0 forma alla collina \u00e8 infatti, pi\u00f9 verosimilmente costituito dall'accostamento di diverse strutture circolari, sottostanti l'attuale manto erboso, simili a cumuli, di matrice anche quella celtica o legata alle strutture megalitiche britanniche, pertanto i megaliti, peraltro studiati dal dipartimento di archeofisica dell'Universit\u00e0 di Torino, risultano essere astronomicamente allineati proprio con il pi\u00f9 famoso sito inglese. Del resto Nardodipace sta a met\u00e0 tra la terra ferma, o almeno la sua ultima punta, e la Sicilia, dove non mancano siti analoghi, anche se le dominazioni successive li hanno cancellati, ma sono descritti nelle cronache medievali (il geografo Idrisi ne \u00e8 un esempio), ma soprattutto con Malta, altro luogo in cui ritroviamo i Menhir e i simboli, quelli sono essenziali, che ritroviamo anche a Nardodipace.\nGeografia antropica.\nIl comune di Nardodipace \u00e8 costituito da 5 centri abitati:\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33514", "revid": "1543377", "url": "https://it.wikipedia.org/wiki?curid=33514", "title": "Nicotera", "text": "Nicotera (, \"Nic\u00f2tra\" in calabrese) \u00e8 un comune italiano di abitanti della provincia di Vibo Valentia in Calabria.\nStoria.\nIn antichit\u00e0 si credeva che Nicotera sorgesse sul luogo dell'antica Medma, tesi confutata dopo l'inizio degli scavi del 1912, diretti da Paolo Orsi, a Rosarno. Dall'abitato si osserva un ampio panorama comprendente Nicotera Marina, Monte Sant'Elia di Palmi, lo stretto di Messina, l'Aspromonte e le isole Eolie. Il nome attuale deriva dal nome romano \"Nicotiria\" che significa \u201cSegno della vittoria\u201d, fondata da Ottaviano (poi imperatore Augusto) nel I secolo a.C. dopo una vittoria contro Sesto Pompeo davanti alla costa. Essa viene ricordata dal geografo greco Strabone per essere stata un \"Emporium\", poi viene di nuovo citata tra III e IV secolo d.C. nell'Itinerario antonino come importante \"statio\" sulla via consolare \"Annia\"-\"Popilia\". Nel X secolo la citt\u00e0 sub\u00ec il definitivo tracollo per via delle numerose incursioni saracene che spinsero gli abitanti a ritirarsi sull'alto nel sito ove oggi sorge la cittadina.\nNel 1065 Roberto il Guiscardo la potenzi\u00f2 e la fortific\u00f2 cos\u00ec la cittadina pot\u00e9 risorgere attorno al castello che egli fece costruire. Roberto il Guiscardo era infatti alla ricerca di un approdo marittimo per i collegamenti con la Sicilia dove si stava combattendo per allontanare gli arabi dall'isola. La nuova citt\u00e0, ricostruita seguendo schemi tipicamente normanni, risplende ora di nuovo fascino: il Castello e la Cattedrale rappresentano il cuore della citt\u00e0 e da qui si ripartiscono le strade che portano ai diversi quartieri. Fu nuovamente distrutta e quindi ricostruita da Roberto d'Altavilla.\nFu distrutta ancora una volta e poi ricostruita nel 1074 da re Tamin d'Africa e nel 1085 dalle truppe di Benevert. Segu\u00ec un'ennesima ricostruzione da parte del conte Ruggero di Lauria, che ne potenzi\u00f2 il porto. \u00c8 ancora attaccata e distrutta dagli Almoravidi guidati da Ibn-MaiMun. Il figlio di Ruggero, Ruggero II la ricostru\u00ec nel 1122. Dopo le numerose distruzioni e ricostruzioni Nicotera viene conquistata da Federico II. Grazie a quest'ultimo la citt\u00e0 raggiunge il suo massimo splendore. Fu inoltre istituito un importante cantiere per la costruzione della flotta imperiale. Per potenziare il sistema economico Federico II fece giungere a Nicotera gli Ebrei, molto abili nel settore, per incrementare l'attivit\u00e0 economica e finanziaria della citt\u00e0. Inoltre fece costruire un apposito quartiere dove far alloggiare gli Ebrei detto \u201cGiudecca\u201d. La citt\u00e0 fu poi resa agli Angioini, ma ancora una volta i cittadini furono costretti ad abbandonare le loro abitazioni quando nel 1638 fu saccheggiata dai Turcheschi. Durante il quattordicesimo e il XV secolo sottostette al dominio dei Ruffo e dei Marzano. Nel 1496 pass\u00f2 alla famiglia di Gennaro che nel 1555 vi ebbe incardinato il titolo di Conte. Per successione nel 1585 ritorn\u00f2 in casa Ruffo fino alla distruzione della feudalit\u00e0 riconducibile al 1806. La cittadina fu nuovamente danneggiata dal terremoto del 1783. L'ordinamento amministrativo che i francesi disposero il 19 gennaio 1807 faceva di Nicotera una Sede di Governo. Il 4 maggio 1811 fu emanato un decreto che poneva Nicotera a capo di uno dei primi circondari comprendenti i villaggi di Caroniti, Preitoni, Comerconi, Badia, Joppolo, Coccorino, Mottafilocastro, Limbadi, Mandaradoni, Caroni, S. Nicola, Spilinga, Panaja, Carciadi e Rosarno. Un nuovo ordinamento dato dai Borboni il 1\u00ba maggio 1816 confermava Nicotera nella condizione precedente, ma attribuiva Spilinga e le sue frazioni al circondario di Tropea. Il centro di Nicotera era diviso in vari quartieri e comprendeva: Santa Chiara, Baglio e Porta Grande dove vivevano i borghesi, i cittadini pi\u00f9 in vista occupavano invece la zona pianeggiante, mentre il quartiere S. Nicola ospitava i commercianti. Nella storia nicoterese spiccano nomi di storici, poeti e intellettuali, che hanno fatto la storia della cittadina rendendola famosa in tutto il mezzogiorno.\nIl castello, costruito nel 1763 da E. Sintes per il Conte di Sinopoli Falcone Ruffo, sul luogo dell'antico edificio svevo-angioino, \u00e8 costruzione esteriormente integra con tre torri quadrilatere angolari, porte e finestre in granito. Completamente ricostruita dal Sintes nel 1785 \u00e8 la cattedrale di origine medievale oggi ulteriormente restaurata e dedicata a Santa Maria Assunta. All'interno sono conservati frammenti tombali del XV secolo, un altare con marmi policromi, una statua attribuita ad Antonello Gagini raffigurante la Madonna delle Grazie; un Crocifisso ligneo di scuola napoletana del cinquecento attribuito ad Angelo Laudano; una cattedra episcopale a intagli; preziosi arredi sacri tra i quali un balocco cinquecentesco e paramenti settecenteschi.\nA pochi metri dalla chiesa vi \u00e8 una torre campanaria quadrata. Nel vecchio centro della cittadina sono frequenti balconi a pancia e tulipani in ferro battuto, con mensole di granito, opere del Settecento.\nIl centro ufologico nazionale italiano riporta i dati relativi all'avvistamento di un oggetto misterioso caduto al largo di Nicotera Marina il 17 novembre 1960, alle ore 9:45. Del caso si interess\u00f2 la Marina militare con l'invio di due corvette sul luogo del presunto avvistamento e caduta dell'oggetto misterioso in mare. I servizi segreti del tempo si interessarono del caso, unitamente all'Agenzia Governativa degli Stati Uniti, furono sentiti i testimoni dell'accadimento.\nOggi Nicotera, che si regge prevalentemente sul turismo, sulla pesca e su piccole attivit\u00e0 commerciali, vive un momento di forte crisi politico-istituzionale e di identit\u00e0 socio-culturale a cui si aggiunge una costante emigrazione che sta spopolando la cittadina.\nScioglimento del Consiglio comunale.\nNel 2005, 2010 e 2016 il civico consesso \u00e8 stato sciolto con decreto del presidente della Repubblica per infiltrazioni mafiose (in base all'art. 143 del D. Lgs. n. 267/2000). Nicotera come il resto della Calabria soffre del problema 'ndrangheta: infatti, l'esistenza di alcune 'ndrine sul territorio comunale ha comportato anche l'inquinamento della Pubblica Amministrazione a tutto svantaggio del tessuto culturale-sociale-economico della cittadina. La permeabilit\u00e0 dell'ente locale alla 'ndrangheta \u00e8 stata possibile grazie ai collegamenti diretti e indiretti di alcuni amministratori locali e alcuni dipendenti comunali con soggetti mafiosi, legami che hanno consentito a questi ultimi di esercitare il predominio in particolare sui settori degli appalti pubblici, delle autorizzazioni e delle concessioni.\nMonumenti e luoghi d'interesse.\nCattedrale.\nLa cattedrale, di epoca barocca, comprende molte opere d'arte tra cui, nella navata destra un pregevole crocifisso e, a destra del presbiterio, nella cappella, la Madonna di Antonello Gagini. Dal piazzale si ha un'ampia veduta sul golfo e sulla pianura di Rosarno.\nCastello.\nIl castello \u00e8 un'antica residenza gentilizia appartenuta ai Ruffo di Calabria, oggi di propriet\u00e0 dei Murmura. La magione fu sede del Museo Archeologico e del Museo di mineralogia e petrografia fondati e diretti dal professore Achille Solano, con reperti di notevole importanza provenienti dalle vicine necropoli: principalmente da tombe, appartenenti al Paleolitico, al Neolitico, nonch\u00e9 bronzi, ceramiche e vasi di terracotta di et\u00e0 greca e romana.\nChiesa di Ges\u00f9 e Maria.\nEdificio barocco edificato - secondo la tradizione - nel 1638. Presenta palesi richiami all'architettura tardobarocca romana.\nCava Romana.\nArea archeologica sita in localit\u00e0 \"Petti Agnone\" a circa 60m s.l.m. presso lo scalo ferroviario di Nicotera. Dal I al IV secolo d.C. \u00e8 stata adibita a cava per la lavorazione del granito ( Granito di Nicotera ) all'epoca a ridosso dell\"'Emporium\", l'antico porto romano di Nicotera. Fu scoperta negli anni 1970 dal professore Achille Solano. Attualmente sono presenti diversi manufatti di granito incompiuti: 6 colonne di lunghezza non superiore ai sei metri, insieme a due vasche di forma circolare.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 234 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nL'economia si basa essenzialmente sulle attivit\u00e0 turistiche, dal 2015 il comune si aggiudica la bandiera verde, riconoscimento assegnato da un campione di pediatri che abitano in zone di mare, per le spiagge a misura di bambino.\nAmministrazione.\nA ottobre 2005, ad agosto 2010 e a novembre 2016 il Consiglio dei Ministri ha deliberato lo scioglimento del consiglio comunale per infiltrazioni mafiose e nominato una commissione straordinaria, rimasta in carica, in ciascuna occasione, per oltre due anni."}
{"id": "33515", "revid": "453768", "url": "https://it.wikipedia.org/wiki?curid=33515", "title": "Parghelia", "text": "Parghel\u00eca \u00e8 un comune italiano di abitanti della provincia di Vibo Valentia in Calabria. \u00c8 una localit\u00e0 turistica situata sulla costa degli Dei.\nStoria.\nIl paese \u00e8 stato quasi interamente ricostruito negli anni venti in seguito al terremoto del 1905 che lo rase al suolo (solo la chiesa della Madonna di Portosalvo resistette al sisma)\nCultura.\nEventi.\nLe festivit\u00e0 del paese sono legate a ricorrenze religiose e sono:\nInfrastrutture e trasporti.\nParghelia \u00e8 attraversata dalla Strada statale 522 di Tropea e dalle strade provinciali 19 e 83.\nAmministrazione.\nScioglimento Consiglio comunale.\nNel 2007 il Consiglio comunale di Parghelia \u00e8 stato sciolto per infiltrazioni mafiose con decreto del presidente della Repubblica (d.lgs. 267/2000 art. 143), secondo le indagini la 'Ndrangheta ha inquinato la Pubblica amministrazione ed in particolare i settori appalti pubblici, autorizzazioni, concessioni grazie anche al collegamento diretto e indiretto di alcuni amministratori locali e di alcuni dipendenti comunali con soggetti mafiosi; La penetrazione 'ndranghetista nell'ente locale ha comportato un danno per il tessuto sociale-culturale-economico della cittadina costiera come dichiara la relazione del Ministero dell'interno: \"\u00c8 emerso, in particolare, dalle indagini che tutte le pi\u00f9 significative realt\u00e0 produttive e commerciali appaiono dominate dal potere mafioso che annienta la libert\u00e0 d'iniziativa economica privata, inquina la gestione della cosa pubblica, in una parola impedisce il reale sviluppo del territorio, le cui risorse naturali, soprattutto nel settore turistico, lungi dall'essere patrimonio della collettivit\u00e0, in realt\u00e0 diventano strumento di arricchimento dei componenti del gruppo criminale\". Il commissariamento dell'ente \u00e8 durato due anni fino alle nuove elezioni amministrative del 2009."}
{"id": "33517", "revid": "123021966", "url": "https://it.wikipedia.org/wiki?curid=33517", "title": "Pizzoni", "text": "Pizzoni (pronuncia P\u00eczzoni , \"P\u00eczzuni\" in calabrese e in greco-calabro) \u00e8 un comune italiano di abitanti della provincia di Vibo Valentia in Calabria.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33518", "revid": "110157", "url": "https://it.wikipedia.org/wiki?curid=33518", "title": "Polia", "text": "Polia (: ; \"Pul\u00eca\" in calabrese) \u00e8 un comune italiano di 920 abitanti della provincia di Vibo Valentia in Calabria.\nGeografia fisica.\nTerritorio.\nIl comune \u00e8 diviso in quattro frazioni: Cellia, sede del palazzo municipale, Poliolo, Trecroci e Menniti. Inoltre sono presenti le contrade di Faldella, Lia e Piano Bosco. Polia era sede di uno stabilimento di acqua oligominerale denominata Certosa.\nIl territorio di Polia presenta una flora ricchissima e di particolare interesse. Di altissimo valore estetico e paesaggistico, il manto vegetale che ricopre tutta l\u2019area \u00e8 un vero e proprio abito a colori variopinti, spesso a tinte forti, di cui si vestono colline e montagne. La macchia mediterranea \u00e8 costituita principalmente dalla vite, dall\u2019ulivo, dall\u2019alloro, dal fico d\u2019india e da alcune formazioni di macchia a mirto. Per quanto concerne lo strato erbaceo la presenza di specie \u00e8 vastissima e molto apprezzata per la bellezza dei fiori, tra i quali il pi\u00f9 diffuso \u00e8 il gladiolo italico. Nella fascia fitoclimatica montana la vegetazione forestale \u00e8 caratterizzata dalla presenza diffusa del castagno, delle querce, del sorbo, dell\u2019olmo, del pino, del faggio e dell\u2019abete. Nel sottobosco e negli spazi aperti \u00e8 facile incontrare la felce aquilina, la ginestra, la fragolina di bosco, il pungitopo e molte altre splendide specie vegetali con i loro ricchi colori.\nIl territorio presenta numerosi corsi d\u2019acqua di portata e dimensioni differenti, ma tutti capaci di suscitare l\u2019interesse del naturalista e dell\u2019escursionista, per le atmosfere straordinarie che si accompagnano allo scorrere selvaggio di acque sempre limpidissime e dalla sonorit\u00e0 incredibilmente armoniosa. Anche i fiumi a corso pi\u00f9 lungo presentano sempre regime torrentizio, con portata molto variabile in funzione della stagione e delle precipitazioni. I principali corsi d\u2019acqua sono le fiumare \u201cCanace\u201d, \u201cVicenza\u201d, \u201cSantoro\u201d, \u201cReschia\u201d e \u201cMilo\u201d, oltre a molti altri secondari. Nella fiumara \u201cMilo\u201d importante \u00e8 la scoperta della presenza della woodwardia radicans.\nWoodwardia radicans\nIl territorio di Polia \u00e8 caratterizzato anche dalla presenza di luoghi densi di bellezze naturali e paesaggistiche. L\u2019associazione \u201cFamaropa\u201d vuole porre la propria attenzione anche su di esse, rappresentate dai Faraglioni, presenti a Polia cos\u00ec come a Capri, dal Bosco Montagna, con tutta la sua variet\u00e0, dalle fiumare, luoghi di eccezionale bellezza e di una vegetazione straordinariamente variegata, della quale fa parte, oltre ad una particolare tipo di muschio pietrificato che crea degli anfratti e delle gole di magnifica bellezza, la rara felce bulbifera gigante woodwardia radicans, la cui origine risale al periodo Terziario ed appartiene alla famiglia delle Blachinaceae. \u00c8 tipica rappresentante di una flora tropical-montana che 70 milioni di anni fa caratterizzava le aree montuose di molte regioni del Mediterraneo e, poich\u00e9 \u00e8 una delle poche testimonianze di quell'antica flora, \u00e8 oggi da considerarsi un vero e proprio \"fossile vivente\". Con l'affermarsi del clima mediterraneo, per\u00f2, questa felce ha notevolmente ridotto il suo areale trovando rifugio nelle zone umide e ombrose dove l'acqua \u00e8 disponibile per l'intero arco dell'anno. Le sue fronde possono raggiungere la lunghezza di 3 metri e gli esemplari portano 2 o 3 fronde munite spesso all'apice della rachide di un bulbillo, capace di emettere radici e produrre una nuova pianta.\nSegnalata per la prima volta nel 1710 dal biologo Micheli, questa \"regina\" della flora preglaciale dalle foglie giganti, indivise e lunghe fino a 180\u00a0cm, \u00e8 tipica delle regioni calde a forte piovosit\u00e0: India, Azzorre, Spagna e Portogallo e, in Italia, in pochissime zone della Campania, della Sicilia ed in Calabria (dove fu individuata per la prima volta nel 1985 dal biologo Libero Sibio) \u00e8 presente sull'Aspromonte e sul Monte Poro, nel territorio compreso tra i comuni di Drapia, Spilinga e Ricadi e soprattutto a Polia, con la presenza approssimativa di 900 esemplari. Polia detiene il primato italiano per numero di esemplari presenti, con la pi\u00f9 vasta colonia di woodwardia radicans.\nClima.\nIl clima di Polia, \u00e8 un clima tipicamente mediterraneo, con inverni miti,ed estati calde, umide ed afose.\nNella stagione invernale le temperature si aggirano tra i 5 e i 14\u00a0\u00b0C, e raramente esse scendono sotto lo zero. Nella stagione estiva le temperature massime si aggirano tra i 30 e i 34\u00a0\u00b0C, con picchi di 36-38\u00a0\u00b0C. In primavera e in autunno il clima \u00e8 molto confortevole e piacevole. Le nevicate sono molto rare e di debole intensit\u00e0.\nOrigini del nome.\nIl nome del paese deriva dal greco \"polis\" \u03c0\u03cc\u03bb\u03b9\u03c2, citt\u00e0.\nL\u2019antica Polia, identificata con la parte bassa di Trecroci, fu colonizzata dai Greci tra il 750 a.C. e il 525 a.C., il cui nome deriva da Polis, pi\u00f9 inverosimilmente da Polieno, da Atena Poliade o da Polieion. In quest\u2019epoca Polia raggiunse una grande prosperit\u00e0, principalmente per la sua privilegiata posizione geografica, trovandosi nel punto pi\u00f9 stretto della penisola calabrese e veniva toccata da una delle poche strade che congiungevano i paesi del versante ionico con quelli del mar Tirreno.\nNei primi decenni del 1100 Polia fu data in feudo ad un barone normanno che nella parte bassa del paese, pi\u00f9 esposta alle insidie nemiche, oltre che dal muro di cinta, era difesa da un profondo fossato, dove ancora oggi la localit\u00e0 \u00e8 detta \u201cFossi\u201d. Della baronia di Polia faceva parte il villaggio di Poliolo, paese anch'esso antichissimo, fondato in epoca romana. A seguito de terremoto del 1783 gli abitanti di Polia e Poliolo si rifugiarono nelle contrade di Cellia (Praj\u00ec) e Menniti (Car\u00eda). Essendo le chiese andate distrutte o quasi, gli abitanti della distrutta Polia piantarono nella parte alta del paese tre gigantesche croci di ulivo, dove si raccoglievano per pregare, intorno al sacerdote, nei giorni festivi. Da qui il nome Trecroci, ancora in uso.\nStoria.\nLe grotte trogloditiche\nLa presenza della prima trib\u00f9 di uomini primitivi \u00e8 confermata nel luogo dove poi sorse l\u2019antica Polia, e quindi il villaggio Trecroci, e abit\u00f2 nelle numerose grotte con la caratteristica entrata a bocca di forno, che esistono ancora nelle pareti tufacee della collina. Lo stazionamento dei cavernicoli a Polia ci viene confermato dai manufatti di selce, affiorati qua e l\u00e0 in gran numero a seguito dei frequenti sconvolgimenti sismici che hanno sconquassato il territorio. Ritrovamenti fittili e metallici, conservati al Museo Provinciale di Catanzaro ed al Museo Nazionale di Napoli documentano il periodo della civilt\u00e0 del ferro. Nel 1920, in una tomba venuta alla luce casualmente, furono rinvenute due lame ed una fibula di bronzo, una cuspide di ferro, una scodella di terracotta a due anse ed una ceramica zoomorfa.\nI mulini\nAnticamente a Polia i mulini ad acqua rappresentavano una vera e propria industria. Erano ben quattordici ed appartenevano, quasi tutti, alle famiglie facoltose del posto; lavoravano in continuazione perch\u00e9 la popolazione era in gran parte contadina. Trasformavano il grano, il granturco, l\u2019orzo, le fave, i ceci, i lupini per nutrire anche gli animali. Sorgevano nei pressi dei fiumi. Quel tipo di mulino si adottava bene al posto, caratterizzato da forti dislivelli naturali e da abbondanti acque veloci. Un mulino poteva macinare circa kg. 200 di grano l\u2019ora.\nAd oggi rimangono alcune testimonianze a ricordo di un\u2019epoca passata.\nGli antichi mestieri\nL\u2019artigianato nel recente passato ha rappresentato la pi\u00f9 importante forma di sostentamento per la popolazione di Polia, insieme all\u2019agricoltura.\nSoprattutto nella frazione Cellia molte erano le famiglie che vivevano delle industrie forestali, esercitando con maestria i mestieri di tornitore, sediario e barilaio. L\u2019impagliatura delle sedie era eseguita dalle donne, che adoperavano la sala o buda, pianta palustre a foglia lunghe e strette. Poche altre famiglie erano dedite alla confezione di canestri, cesti, panieri, con vimini e canna, ed altre ancora, alla fabbricazione di fiscoli, per i \u201ctroppiti\u201d, altra attivit\u00e0 esercitata a Polia, con le resistenti foglie lineari di ampelodesmo, volgarmente detto \u201cvutamu\u201d.\nIl museo \u201cFortunato Gaccetta\u201d\nArricchisce il patrimonio artistico-culturale di Polia il Museo dedicato allo scultore Fortunato Gaccetta.\nNato a Polia nel 1920, le sue prime opere vennero realizzate nella Scuola Artigiana calabrese dove i suoi maestri furono Francesco Masdea e Domenico Penna. Alla fine degli anni trenta dovette interrompere il suo apprendistato per andare a combattere in Russia prima e in Germania dopo. Al ritorno dalla guerra si stabil\u00ec a Vipiteno-Udine dove conobbe lo scultore Giuseppe Callegari che, avendo notato le sue grandi doti, lo indirizz\u00f2 a presentarsi presso l\u2019officina del professore e scultore Antonio Benetton. Fu cos\u00ec che riusc\u00ec a perfezionare la sua arte e il suo stile anche attraverso una manifestazione interiore che si completa nella concretizzazione della profonda espressione del suo animo. Tra i riconoscimenti ricevuti dall\u2019artista si ricorda la medaglia d\u2019oro a Stoccolma nel 1964, il premio, nel 1967 alla Mostra Internazionale di Stoccarda; nel 1973 la nomina, dalla Santa Sede, a Cavaliere del Lavoro e nel 1990 quella a Principe dell\u2019arte e Maestro della scultura da parte del Re di Spagna, Juan Carlos, per l\u2019opera \u201cI guerrieri di Spagna\u201d.\nLe sette chiese\nBorgo dai tratti fortemente cristiani, Polia suscita forte interesse dal punto di vista religioso. Nonostante sia piccola dispone di sette chiese, una per ogni frazione e tre dislocate tra la localit\u00e0 Gigliara, Pedadace e Santa Croce.\nLa pi\u00f9 antica tra queste \u00e8 quella dell\u2019Immacolata a Poliolo, che risale al 1605. Fu danneggiata dai terremoti del 1783 e del 1908; al suo interno si conserva un messale di grande prestigio e si ammirano numerosi altari adornati da artistici capitelli e belle cornici.\nPiccola, ma significativa, \u00e8 la chiesetta di Santa Croce che sorge a 700 m di altezza. Costruita intorno al 1780, ricostruita negli anni trenta, \u00e8 stata recentemente restaurata. In essa si ammira un\u2019antica Croce scheggiata dalla moltitudine di fedeli richiamati dalla miracolosit\u00e0 del Sacro Legno. Si raggiunge percorrendo una comoda arteria che parte dalla frazione Cellia lungo la quale \u00e8 possibile ammirare una caratteristica Via Crucis in bronzo dell\u2019artista Gaccetta.\nNella frazione Trecroci sorge la Chiesa Parrocchiale della Madonna di Loreto distrutta dal terremoto del 1783 e ricostruita sulla stessa piazza agli inizi del 1800. Il terremoto del 1908 arrec\u00f2 gravi danni, fu nuovamente ricostruita per volere di don Gregorio Amoroso e, poi, decorata per la benevolenza di Antonio Sorrenti. Al suo interno, in una nicchia alle spalle dell\u2019altare maggiore, si ammira una splendida statua in pietra della Madonna di Loreto. La Chiesa della frazione Menniti \u00e8 dedicata a San Nicola di Bari. Ha una facciata decorata e abbellita da un bassorilievo di ceramica raffigurante il Santo Patrono; sulla stessa facciata \u00e8 installato un orologio per iniziativa di mons. Giuseppe Amoroso. Sull\u2019altare \u00e8 posta la statua della Madonna del Buon Consiglio. In questa Chiesa, inoltre, sono conservati un antico Crocifisso, un dipinto raffigurante il Protettore e, al soffitto, un pregevole affresco del pittore Zimatore.\nLa chiesa di Sant'Enrico Imperatore, infine, sorge a Cellia. Ricostruita nel 1930, conserva la statua lignea del Santo Patrono, risalente al 1876.\nLa Santa Croce\nSulla Santa Croce, conservata nell'omonima Chiesetta montana, si narra che sia stata realizzata con del legno proveniente dall'orto degli ulivi.\nUn giorno un cieco, narra la leggenda, chiese ad un mercante in transito per Polia di fargli avere una scheggia della miracolosa Croce; questi se ne dimentic\u00f2 e memore, poi, della promessa fatta, decise di portargli un pezzo di legno della sua barca. Il non vedente, animato da una fede profonda, accostata che ebbe la scheggia agli occhi, miracolosamente guar\u00ec.\nInfrastrutture e trasporti.\nPolia \u00e8 attraversata dalla strada provinciale 46."}
{"id": "33520", "revid": "174925", "url": "https://it.wikipedia.org/wiki?curid=33520", "title": "Rombiolo", "text": "Rombiolo (\"Rumbi\u00f2lu\" in calabrese) \u00e8 un comune italiano di abitanti situato nel versante Nord-orientale del Monte Poro della provincia di Vibo Valentia.\nOrigini del nome.\nL'origine del nome del paese \u00e8 incerta; dagli studi finora fatti si ritiene che derivi probabilmente dal termine latino \"rhombiolus\", diminuitivo di rhombus, rombo, che a sua volta potrebbe essere legata anche alla parola greca \u03c1\u03cc\u03bc\u03b2\u03bf\u03c2 \"rombos\", trottola.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 233 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nSport.\nNel comune di Rombiolo c'\u00e8 grande passione per il calcio infatti esistono 2 squadre diverse:\nTutte le partite vengono disputate al Campo Sportivo Saverio lo Schiavo di Rombiolo."}
{"id": "33521", "revid": "125355223", "url": "https://it.wikipedia.org/wiki?curid=33521", "title": "San Calogero (Italia)", "text": "San Calogero (\"Ai Kal\u00f2gero\" in greco bizantino) \u00e8 un comune italiano di abitanti della provincia di Vibo Valentia in Calabria.\nGeografia fisica.\nSan Calogero si trova nel settore orientale del monte Poro ed \u00e8 situato a 216 m. a sud-sud-ovest da Vibo Valentia dal quale dista 20\u00a0km. Il territorio del comune risulta compreso tra i 37 e i 381 metri sul livello del mare. L'escursione altimetrica complessiva risulta essere pari a 344 metri. Circondato dal verde il territorio \u00e8 delimitato da due corsi d'acqua a portata costante, il fiume Mammella ed il San Marino, che favoriscono il lavoro dei campi dove si produce uva da vino, ortaggi, frutta, olive, agrumi e cereali.\nStoria.\nSan Calogero sembra sia stato popolato fin dal neolitico. Ma solo in epoca medievale si crearono corposi agglomerati. I suoi tre centri: San Calogero, Calimera e San Pietro presentano una diversa storia feudale. Si ritiene che il pi\u00f9 antico dei tre sia Calimera. La fondazione del paese oggi sede municipale, risalirebbe al periodo medievale e il nome della citt\u00e0 deriva, con ogni probabilit\u00e0, da un insediamento di monaci basiliani dedicato proprio a San Calogero (Calogero inoltre in greco significa monaco). San Calogero fu in seguito possedimento di diverse famiglie, tra cui i Ruffo ed i Mottola. Il terremoto del 1783 provoc\u00f2 ingenti danni ed il nuovo centro abitato fu ricostruito su progetto dell'architetto e urbanista Ermenegildo Sintes, allievo di Luigi Vanvitelli, in una posizione poco distante dal vecchio sito: presso le localit\u00e0 chiamate \u201cIl giardino\u201d e \u201cle vigne\u201d. La parte pi\u00f9 recente del centro abitato di San Calogero si \u00e8 sviluppata dopo gli anni 60 del novecento. Appare quindi con una conformazione urbanistica abbastanza moderna. Nonostante i vari terremoti, sia San Calogero che Calimera conservano un interessante centro storico corredato da antichi palazzi. Sul territorio vi sono, inoltre, delle interessanti grotte scavate nel tufo ed \u00e8 stata attestata la presenza di un\u2019antica necropoli in localit\u00e0 \"Piane\". Negli ultimi decenni San Calogero ha conosciuto un discreto sviluppo artigianale agricolo e commerciale.\nSport.\nCalcio.\nL'unica squadra di calcio nel territorio \u00e8:"}
{"id": "33524", "revid": "1516566", "url": "https://it.wikipedia.org/wiki?curid=33524", "title": "San Nicola da Crissa", "text": "San Nicola da Crissa \u00e8 un comune italiano di abitanti della provincia di Vibo Valentia in Calabria.\nHa una superficie di 19,32\u00a0km\u00b2. Si trova a 21\u00a0km a est da Vibo Valentia ed \u00e8 situato a 518 m sulle pendici del monte Cucco, nel versante tirrenico delle Serre.\nAppartenente in passato ai baroni di Vallelonga e alla famiglia dei Castiglione-Morelli, oggi \u00e8 un centro agricolo nel quale si produce frutta, ortaggi, cereali, olive.\nStoria.\nLa storia del paese si intreccia con quella di Crissa, leggendaria citt\u00e0 fondata dai Greci, probabilmente provenienti da Locri Epizefiri, nel VII secolo a.C.\nSimboli.\nLo stemma comunale, concesso con Decreto del presidente della Repubblica del 28 luglio 2005, si blasona:\nMonumenti e luoghi d'interesse.\nIl luogo che pi\u00f9 caratterizza il piccolo centro delle preserre \u00e8 sicuramente Piazza Crissa con lo spettacolare panorama offerto dalla balconata. Da qui, nei giorni con ottima visibilit\u00e0, si possono ammirare l'Angitola, il golfo di Sant'Eufemia, il territorio delle province di Vibo Valentia, Catanzaro, Reggio Calabria, Cosenza, lo stretto di Messina e l'Etna. La piazza con la sua balconata venne definita \"Il balcone delle Calabrie\" da Ferdinando II di Borbone.\nInfrastrutture e trasporti.\nIl comune \u00e8 attraversato dalla Strada Statale 110 di Monte Cucco e Monte Pecoraro. Se si proviene da Vibo Valentia si attraversa la Strada statale 606 di Vibo Valentia, la strada provinciale 4 e la strada provinciale 54. Se si proviene da Serra San Bruno si percorre la Strada statale 713 Trasversale delle Serre e 3\u00a0km sulla SS 110."}
{"id": "33525", "revid": "124968364", "url": "https://it.wikipedia.org/wiki?curid=33525", "title": "Sant'Onofrio (Italia)", "text": "Sant'Onofrio \"(Santu 'n\u00f2fhriu\" in calabrese) \u00e8 un comune italiano di abitanti della provincia di Vibo Valentia in Calabria. Centro ad attivit\u00e0 principalmente agricola, \u00e8 punto di passaggio per raggiungere Vibo Valentia, in quanto sede dell'omonimo svincolo dell'A2.\nOrigini del nome.\nIl comune prende il nome da un eremita, Sant'Onofrio del Cao, che aveva preso questo nome in onore di Sant'Onofrio anacoreta. Era chiamato \"del Cao\" in quanto nella zona \u00e8 presente un pendio, simile a un burrone, chiamato anticamente dai greci Caos. Nella localit\u00e0 \"Cao\" \u00e8 presente una fontana munita di vasche, in cui le donne, fino a qualche decennio fa, andavano a lavare.\nStoria.\nIn origine il luogo era abitato da monaci basiliani, che qui avevano un monastero. Sono stati trovati reperti di insediamenti precedenti di piccola entit\u00e0.\nSociet\u00e0.\nTradizioni e folclore.\nI costumi locali sono incentrati principalmente sulle feste religiose. Oltre alle classiche processioni, il giorno di Pasqua, prima della messa di mezzogiorno, \u00e8 inscenata l\"'Affruntata\", una rappresentazione dell'annuncio della resurrezione di Ges\u00f9 Cristo. Come consuetudine in diversi comuni della zona, l'affrontata \u00e8 eseguita portando a spalla statue di santi.\nNegli anni ottanta, dopo un'abbondante nevicata, un grosso ramo di un albero di ulivo si ruppe. Sul tronco scoperto, secondo alcuni, sarebbe apparso il volto di Ges\u00f9 Cristo. In quella zona, meta di pellegrinaggi per diverso tempo, fu costruita una cappella.\nPrincipale festa del paese, oltre a quella del santo patrono, venerato il 12 giugno, \u00e8 la festa della Santa Croce che si svolge tradizionalmente il 3 maggio (a cruci i maju) e l'ultima domenica di settembre(a cruci i settembri).\nCultura.\nCucina.\nEssendo una zona agricola, la cucina si basa principalmente su prodotti della terra, a volte \"poveri\", e sul maiale.\nQuest'ultimo \u00e8 lavorato secondo le tradizioni contadine, durante una specie di festa a cui partecipa tutta la famiglia, per produrre insaccati di vario tipo, nella maggior parte dei quali \u00e8 contenuta una notevole quantit\u00e0 di peperoncino.\nLa pasta tradizionale sono i \"fileja\", una pasta fresca impastata senza (o con pochissime) uova e poi filata su un bastoncino di legno per farle assumere una forma a elica. Viene condita con sughi di vario genere, principalmente a base di carne. Altre componenti tipiche della cucina tradizionale sono i legumi, a volte preparati con erbe selvatiche, e i peperoni.\nDurante le feste di Natale, dal giorno dell'Immacolata in poi, vengono prodotti dei dolci fritti chiamati \"cururicchi\", \"curujicchi\" o \"curijicchi\" (molto simili ai Cuddrurieddru). La cena di Natale \u00e8 caratterizzata dalla presenza di tredici pietanze diverse, con presenza fissa di piatti a base di baccal\u00e0 e di verdura.\nI \"curujicchi\" non sono dei dolci, bens\u00ec un impasto di farina, patate (bollite e tritate), acqua e sale, fritte nell'olio di oliva. Vengono consumate il giorno dell'Immacolata, 8 dicembre, con salumi e carne, e del buon vino rosso.\nInfrastrutture e trasporti.\nStrade.\nSant'Onofrio \u00e8 collegata con l'autostrada A2 Napoli-Reggio Calabria tramite l'omonimo svincolo.\nAmministrazione.\nScioglimento consiglio comunale.\nNel 2009 il comune di Sant'Onofrio viene commissariato a causa della sua presunta permeabilit\u00e0 ad infiltrazioni mafiose con decreto del presidente della Repubblica (d.lgs. 267/2000 art. 143). Di fatto viene dichiarato sciolto il consiglio comunale che autonomamente si era dimesso 3 mesi prima.\nNell'ambito delle indagini, la commissione d'accesso inviata dal prefetto riscontr\u00f2 la sussistenza di elementi tali da presumere che la locale 'ndrina dei Bonavota potesse condizionare la vita amministrativa. La relazione del Ministero dell'interno dichiara: \"Dagli atti giudiziari risulta inoltre il ruolo determinante svolto dalla suddetta cosca sia nelle consultazioni elettorali del 2002, sia in quelle del 2007. Tra gli episodi sintomatici citati assume particolare rilievo il comizio di chiusura della campagna elettorale del 2007, nel corso del quale un candidato alla carica di consigliere comunale nella lista che sosteneva il candidato sindaco, successivamente proclamato eletto, ha dato pubblicamente lettura di una \u00ablettera di incoraggiamento\u00bb inviatagli dal cugino, cio\u00e8 dal citato capo clan della cosca egemone, che si rivolgeva direttamente agli elettori, chiedendo loro di appoggiare il suddetto candidato alla carica di sindaco.\"\nIl commissariamento dell'ente \u00e8 durato due anni fino al 2011."}
{"id": "33529", "revid": "1543377", "url": "https://it.wikipedia.org/wiki?curid=33529", "title": "Soriano Calabro", "text": "Soriano Calabro (IPA: , \"Suriano\" in calabrese) \u00e8 un comune italiano di abitanti della provincia di Vibo Valentia in Calabria. Si trova nella Valle del Mesima.\nGeografia fisica.\nTerritorio.\nGeologicamente, il territorio di Soriano \u00e8 composto da materiali piuttosto variegati. Il centro storico, le sue vicinanze ed altre zone sparse nel territorio circostante sorgono su un suolo formato da \"marne bianche a foraminiferi con sabbie e calcari intercalati\" (zona \"P1m\"); mentre alcune frazioni si trovano su un terreno formato dal caratteristico \"granito della Serra e della Sila\" (zona \"Gr\"), una pietra diffusa soprattutto nell'area dell'altopiano delle Serre calabresi. Altre aree frammentarie del territorio sorianese sono formate da terrazzi marini (formati da un accumulo di sedimenti marini su un'antichissima linea di costa) (zona \"q\"), sabbioni e conglomerati rossi (zona \"P3s\") nella parte orientale e da sabbie gialle fossilifere lungo il corso del torrente Marano e di altri corsi d'acqua a carattere torrentizio.\nClima.\nSi riportano i dati delle stazioni meteorologiche di Pizzo Calabro (107 , ) e Mongiana (920\u00a0m s.l.m., ), entrambe site in provincia di Vibo Valentia, e che sono le pi\u00f9 vicine a Soriano Calabro bench\u00e9 situate a quote altimetriche differenti:\nStoria.\nLe origini del paese sono legate alla fondazione del convento dei padri domenicani, avvenuta nel 1510: distrutto dal terremoto del 1659, il complesso conventuale venne ricostruito in forme monumentali dal domenicano bolognese padre Bonaventura Presti. In et\u00e0 barocca, questo convento diventer\u00e0 uno dei pi\u00f9 ricchi e famosi conventi domenicani d'Europa ed uno dei santuari pi\u00f9 frequentati dell'Italia meridionale: alla met\u00e0 del Settecento, il viaggiatore britannico Henry Swinburne annotava che circa 1500 donne presunte indemoniate si recavano annualmente in pellegrinaggio a Soriano. Il convento venne raso al suolo dal terremoto del 1783, la devastante scossa dell'undicesimo grado della scala Mercalli, che ebbe il proprio epicentro in una vastissima area inclusa tra Soriano, Polistena e Borgia: il convento pot\u00e9 essere ricostruito, pi\u00f9 modestamente, in un'area dell'antico edificio solo all'inizio dell'Ottocento. Oggi le imponenti rovine del convento e della chiesa di San Domenico rappresentano il pi\u00f9 importante monumento del comune, nonch\u00e9 una delle pi\u00f9 terribili memorie del sisma del 1783 in Calabria. Nel 1964 vi venne aggregata la borgata Collina degli Angeli, gi\u00e0 parte del comune di Sorianello.\nSimboli.\nLo stemma rappresenta, sullo scudo una torre normanna merlata con una corona e ornamenti esteriore da comune, cravatta e nastri tricolorati da colori nazionali.\nSociet\u00e0.\nEtnie e minoranze straniere.\nI cittadini stranieri residenti nel 2010 erano 94 pari al 3% della popolazione. La principale comunit\u00e0 rappresentata era quella rumena.\nIstituzioni, enti e associazioni.\nOspedale civile San Domenico\nCultura.\nA Soriano, presso il santuario di San Domenico, \u00e8 attivo il coro polifonico \"Dominicus\".\nIstruzione.\nSoriano \u00e8 sede dell'Istituto OmniComprensivo Ferrari-Machiavelli.\nScuola Infanzia, Primaria, Secondaria di I Grado, Liceo Scientifico SORIANO CALABRO - SORIANELLO - GEROCARNE.\nCucina.\nI mostaccioli sono biscotti tipici sorianesi, si tratta di biscotti duri fatti con farina e miele, (ed in alcune versioni, anche mosto di vino caldo), aventi forme svariatissime e decorati con carta stagnola vivacemente colorata. Le forme pi\u00f9 prodotte sono il pesce, il paniere, il cavallo, la donna, il cuore, la esse barocca e sono decorati da strisce di carta stagnola colorata al rosso, verde ed argento. Le forme di colore nero (tipo il \"cavallo di San Francesco\"), si ottengono per bruciatura dello zucchero sul fuoco con pochissima acqua.\nLa tradizione dolciaria \u00e8 molto presente nel paese.\nEventi.\nSoriano \u00e8 una delle localit\u00e0 delle province di Reggio Calabria e Vibo Valentia dove, nel periodo pasquale, si tiene l\"Affruntata\", a Soriano denominata \"comprunta\" ovvero la caratteristica processione che prevede l'incontro tra le statue di Maria Addolorata, Ges\u00f9 e san Giovanni portate a spalla dai fedeli.\nAltre festivit\u00e0 religiose sono quelle di san Domenico di Guzm\u00e1n (8 agosto) e di san Martino di Tours, nell'omonima frazione (11 novembre).\nLa \"Calata del Quadro\" \u00e8 una rievocazione storica, che si celebra il 14-15 settembre. Si della tratta della \"calata\" (discesa) di una tela conservata sull'altare maggiore della chiesa di San Domenico, all'interno di una preziosa cornice d'oro.\nSecondo la tradizione, il quadro non ha origine umana, ma achirotipa (non fatta da mano umana) e sarebbe stato consegnato direttamente dalla Madonna, accompagnata da Santa Maria Maddalena e Santa Caterina d'Alessandria, a un frate del Convento di Soriano, tal Lorenzo da Grotteria. L'apparizione miracolosa del quadro di San Domenico in Soriano \u00e8 stata rappresentata in altri dipinti tra il 1600 e 1700 da diversi pittori, alcuni molti noti come il Guercino (Chiesa dei Domenicani a Bolzano), lo Zanchi, il Boccanegra, il De Zurbaran, altri minori che si trovano un po' dappertutto in Europa (San Pietroburgo, Madrid, Siviglia, Roma, ecc.) e addirittura a Bogot\u00e0.\nIl carnevale sorianese.\nIl carnevale \u00e8 un evento molto seguito dagli abitanti di Soriano e dei paesi limitrofi. La festa si svolge regolarmente ogni anno in corso Roma, a Chiazza (la piazza) nel dialetto locale, nelle giornate di domenica e marted\u00ec grasso. Accompagnata spesso da carri allegorici che sfilano su Corso Roma nel pomeriggio di domenica, la festa si conclude marted\u00ec sera, con l'indendio della bara di Carnevale, rappresentata con un carico di finti salumi locali.\nGeografia antropica.\nSoriano Calabro non presenta frazioni ma solo contrade. Tra queste una, Contrada Lacchi (80 abitanti circa), appartiene al Comune di Gerocarne.\nEconomia.\nL'economia di Soriano \u00e8 basata principalmente dal commercio e artigianato dolciario e di vimini che negli anni si \u00e8 trasformato in medie e grandi industrie, sempre mantenendo le vecchie tradizioni che contraddistinguono il made in Italy nel mondo.\nAmministrazione.\nCronotassi dei sindaci.\nDal 1926 ad oggi\nSport.\nHanno sede nel comune le societ\u00e0 di calcio: A.G.S.D. Soriano 2010 e Polisportiva Sorianese 1962, che hanno disputato campionati dilettantistici regionali."}
{"id": "33532", "revid": "123684403", "url": "https://it.wikipedia.org/wiki?curid=33532", "title": "Stefanaconi", "text": "Stefan\u00e0coni (\"Stihan\u00e0cuni\" in calabrese) \u00e8 un comune italiano di abitanti della provincia di Vibo Valentia.\nGeografia fisica.\nIl suo territorio ha una superficie di 23,23\u00a0km\u00b2. Dista 2,6\u00a0km dal capoluogo (Vibo Valentia). Il territorio di Stefanaconi \u00e8 attraversato dal fiume Mesima e dai torrenti Lavrise e Pagliocastro. La valle, dove scorre il fiume Mesima, si trova a 2\u00a0km dal centro abitato ed \u00e8 facilmente raggiungibile in auto seguendo la provinciale che sale fino a Stefanaconi.\nCultura.\nScuole.\nA Stefanaconi hanno sede un nido d\u2019infanzia, un asilo, una scuola primaria e una scuola secondaria di primo grado.\nAccademia.\nStefanaconi ospita un'accademia privata con orientamento nelle \u2018\u2019belle arti\u2019\u2019.\nEconomia.\nArtigianato.\nTra le attivit\u00e0 economiche pi\u00f9 tradizionali diffuse vi sono quelle legate al mondo della sartoria e della falegnameria.\nCommercio e agricoltura.\nIl commercio si basa prevalentemente su prodotti agroalimentari. Nella zona di Vibo Valentia \u00e8 famoso per il delizioso pane che \u00e8 il prodotto d\u2019eccellenza, protetto dal 2018 dal marchio DeCo, viene commercializzato nell\u2019intera provincia di Vibo Valentia. Una manifestazione che \u00e8 giunta alla XXVII edizione (2019) \u00e8 la \"Sagra del Pane\" che si svolge, il 17 agosto. Vi \u00e8 inoltre una discreta produzione di latte, sia vaccino, per lo pi\u00f9 usato per formaggi freschi, sia di origine ovina e caprina usato per formaggi stagionati, le colline di Stefanaconi infatti ricadono nella zona del \u2018\u2019Poro\u2019\u2019 il che consente agli allevatori di poter produrre il pecorino del monte Poro DOP.\nAmministrazione.\nScioglimento Consiglio comunale.\nNel 1992 il civico consesso di Stefanaconi guidata da Giovanni Battista Lopreiato \u00e8 stato sciolto per infiltrazioni mafiose con decreto del presidente della Repubblica (d.lgs. 267/2000 art.143), le indagini hanno riscontrato la presenza della criminalit\u00e0 organizzata all'interno dell'ente locale tramite alcuni amministratori locali ed il monopolio degli appalti pubblici da parte della suddetta organizzazione criminale con a capo gruppi legati a due cosche differenti i Lopreiato alias la maggiore e i Petrolo-Bartolotta."}
{"id": "33534", "revid": "110157", "url": "https://it.wikipedia.org/wiki?curid=33534", "title": "Vallelonga", "text": "Vallelonga (\"Vallal\u00f2nga\" in calabrese) \u00e8 un comune italiano di 721 abitanti della provincia di Vibo Valentia in Calabria.\nSi trova a 25\u00a0km a sud-est del capoluogo sul versante tirrenico delle Serre. Sorta dalle macerie della bizantina Nicefora, appartenne alla nobile famiglia dei Castiglione Morelli.\nGeografia fisica.\nTerritorio.\nIl suo territorio \u00e8 molto boscoso: si va dalle specie mediterranee, collinari, a una vegetazione tipicamente montana. Tra le cime principali sono degne di nota il M.Mazzuolo (942 m) e il M.Cucco. (959 m), rilievi bassi, ma nello stello tempo piacevoli a guardarsi proprio per il verde che avvolge ogni cosa.\nClima.\nLa vicinanza dei mari Tirreno e Ionio favoriscono un microclima fresco caratterizzato da una grande inversione termica che determina lo sviluppo di una vegetazione di montagna a quote molto basse, per quanto riguarda la latitudine interessata. Si ha una media di 2 eventi nevosi all'anno, ma poco significativi. Nell'ultimo decennio le nevicate abbondanti (anche di 50 centimetri) hanno avuto una frequenza ogni due, tre anni. Comunque sia si hanno inverni moderatamente freddi e piovosi fino a 600 metri, pi\u00f9 freddi con abbondanti gelate invernali pi\u00f9 in alto e fino alle cime pi\u00f9 alte, dove le nevicate, anche se poco frequenti, si fanno sentire ogni anno. L'estate \u00e8 calda ovunque, anche se al di sopra dei 700 metri i 30 gradi si superano molto di rado. In generale: fino a 600 metri si ha un clima tipicamente mediterraneo tirrenico; oltre i 600 metri, infine, \u00e8 temperato fresco di tipo appenninico del castagno, molto umido nelle zone pi\u00f9 alte.\nFlora.\n\u00c8 presente una faggeta che macchia i versanti occidentali e settentrionali di Monte Cucco (Faggeta di Monte Cucco).\nAltre specie vegetali che popolano questa zona delle Serre sono il leccio (fino a 600 metri), l'abete bianco (dai 750 metri), castagni e qualche rimboschimento di pino laricio.\nStoria.\nIl 5 febbraio 1783 un violento sisma colp\u00ec la zona. L'epicentro del terremoto fu stabilito nella zona di Soriano Calabro, a est di Monteleone (odierna Vibo Valentia), tra le colline del Poro e la boscosa catena montuosa delle Serre.\nIn questa zona, nella profonda valle dove scorre la fiumara M\u00e9sima, sorgeva un piccolo borgo di nome Vallelonga. Anche oggi c'\u00e8 un paese che porta lo stesso nome, ma \u00e8 sito molto pi\u00f9 in alto, in un altopiano tra i monti Mazz\u00f9cullo e Cucco. Terrorizzati, gli abitanti del paese si riversarono all'aperto e si incamminarono in processione verso il santuario della Madonna di Monserrato, posto come al giorno d'oggi, a cavaliere del monte. Il percorso in salita consentiva un'ampia visuale del paese e i fedeli assistettero dalla posizione sopraelevata agli effetti di una seconda scossa di terremoto, pi\u00f9 forte e pi\u00f9 intensa della prima. Il sottostante paese fu completamente distrutto e gli abitanti sarebbero rimasti sepolti sotto le rovine delle proprie case se non avessero partecipato alla funzione religiosa. L'episodio, attribuito popolarmente alla protezione divina, fu salutato come prodigioso e port\u00f2 al trasferimento della parrocchia vicino al santuario. Oggi, del vecchio abitato non esiste altro che il nome Vallelonga, che si \u00e8 voluto conservare a memoria dell'avvenimento.\nMonumenti e luoghi d'interesse.\nInnumerevoli poi sono i percorsi per escursioni che percorrono i boschi presenti nella zona.\nInfrastrutture e trasporti.\nVallelonga \u00e8 attraversata dalla\nStrada statale 182 delle Serre Calabre.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Vallelonga\" che milita nel girone G vibonese di 3\u00aa Categoria.\nL\"A.S.D. Vallelonga\" \u00e8 nata nel 2009 dalla fusione delle squadre di calcio l\"'A.S.D. Villavallelonga\" e \"Folgore Collelongo Calcio\"."}
{"id": "33535", "revid": "110157", "url": "https://it.wikipedia.org/wiki?curid=33535", "title": "Vazzano", "text": "Vazzano (\"Vazz\u00e0nu\" in calabrese) \u00e8 un comune italiano di abitanti della provincia di Vibo Valentia.\nLe attivit\u00e0 economiche del paese sono concentrate sull'agricoltura e sull'allevamento, praticati nelle campagne circostanti. \u00c8 usanza festeggiare San Nicola (6 dicembre) col raduno dei giovani nelle strade notturne del paese. Diversi sono i piatti tipici: ndianu e pizzateia sono quelli maggiormente consumati durante questa festivit\u00e0.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "33539", "revid": "79968", "url": "https://it.wikipedia.org/wiki?curid=33539", "title": "Zungri", "text": "Zungri (: ; \"Zzung\u00e0ri\" in calabrese) \u00e8 un comune italiano di abitanti della provincia di Vibo Valentia in Calabria. Comprende anche la frazione di Papaglionti. \u00c8 l'ultimo dei comuni italiani in ordine alfabetico.\nOrigini del nome.\nIl nome del paese deriva dal termine greco \"zugrion\" o \"tsougkr\u00ec\", \u03c4\u03c3\u03bf\u03c5\u03b3\u03ba\u03c1\u03af, ossia altura, collina.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 47 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "33540", "revid": "1543377", "url": "https://it.wikipedia.org/wiki?curid=33540", "title": "Corpo (matematica)", "text": "In matematica, un corpo \u00e8 una particolare struttura algebrica, che pu\u00f2 essere considerata come intermedia fra quella di anello e quella di campo.\nUn corpo \u00e8 infatti un insieme munito di due operazioni binarie, chiamate \"somma\" e \"prodotto\" e indicate rispettivamente con formula_1 e formula_2, che abbia tutte le propriet\u00e0 usuali di un campo, tranne la propriet\u00e0 commutativa per il prodotto. Equivalentemente, \u00e8 un anello unitario in cui ogni elemento non nullo ha un inverso moltiplicativo.\nDefinizione.\nUn corpo \u00e8 un insieme formula_3, dotato di due operazioni binarie interne formula_4 e formula_5, che soddisfa i seguenti assiomi:\nformula_6 \u00e8 un gruppo abeliano con elemento neutro formula_7:\nformula_14 \u00e8 un gruppo con elemento neutro formula_15:\nLa moltiplicazione \u00e8 distributiva rispetto alla somma:\nNella definizione, formula_26.\nUn corpo in cui la moltiplicazione \u00e8 commutativa \u00e8 detto corpo commutativo, e pi\u00f9 usualmente campo.\nEsempi.\nOgni campo \u00e8 anche un corpo: sono quindi corpi i campi formula_27 dei numeri razionali, reali e complessi. \nL'insieme formula_28 dei quaternioni \u00e8 un corpo, ma non \u00e8 un campo, infatti il prodotto tra quaternioni non \u00e8 commutativo.\nPropriet\u00e0.\nEquazioni.\nIn un corpo sono risolubili in modo unico le equazioni\nper ogni formula_23 appartenenti a formula_3 con formula_11 diverso da 0."}
{"id": "33541", "revid": "83531", "url": "https://it.wikipedia.org/wiki?curid=33541", "title": "Imnos is tin Eleftherian", "text": "L'Inno alla libert\u00e0 (in greco moderno: \u038e\u03bc\u03bd\u03bf\u03c2 \u03b5\u03b9\u03c2 \u03c4\u03b7\u03bd \u0395\u03bb\u03b5\u03c5\u03b8\u03b5\u03c1\u03af\u03b1\u03bd; \"\u00ddmnos is tin Elefther\u00edan\";) \u00e8 il cosiddetto \"Ethnik\u00f3s \u00ddmnos tis Ellinik\u00eds Dimokrat\u00edas\"/\"\u0395\u03b8\u03bd\u03b9\u03ba\u03cc\u03c2 \u038e\u03bc\u03bd\u03bf\u03c2 \u03c4\u03b7\u03c2 \u0395\u03bb\u03bb\u03b7\u03bd\u03b9\u03ba\u03ae\u03c2 \u0394\u03b7\u03bc\u03bf\u03ba\u03c1\u03b1\u03c4\u03af\u03b1\u03c2\", ovvero letteralmente l\"inno nazionale della Repubblica Ellenica\" nonch\u00e9 dello Stato Cipriota, esattamente uguale per entrambe le entit\u00e0 statali, nel testo e nella musica.\nStoria.\nIl testo \u00e8 composto dalle prime due strofe dell'omonima poesia composta nel maggio del 1823 da Dionysios Solomos (1798\u20131857), e musicata poi nel 1828 da Nikolaos Mantzaros (1795\u20131873); \u00e8 stato adottato come inno ufficiale greco nel 1864 dal re Giorgio I, durante le fasi del conseguimento dell'indipendenza nazionale nella lotta contro i turchi.\n\u00c8 stato poi adottato come inno nazionale cipriota nel 1966, dopo che i turco-ciprioti si staccarono dal governo, in un periodo alquanto turbolento, dove un forte movimento nazionalista tendeva a promuovere l'unione di Cipro alla Grecia. \u00c8 questo uno dei pochi casi esistenti al mondo di nazioni che usano lo stesso inno nazionale, ma nello specifico \u00e8 l'unico caso al mondo di due nazioni che utilizzano stesso testo e stessa musica."}
{"id": "33542", "revid": "1305772", "url": "https://it.wikipedia.org/wiki?curid=33542", "title": "Anello", "text": ""}
{"id": "33544", "revid": "919135", "url": "https://it.wikipedia.org/wiki?curid=33544", "title": "Anello (algebra)", "text": "In matematica, in particolare in algebra astratta, un anello \u00e8 una struttura algebrica composta da un insieme su cui sono definite due operazioni binarie, chiamate \"somma\" e \"prodotto\", indicate rispettivamente con formula_1 e formula_2, che godono di propriet\u00e0 simili a quelle verificate dai numeri interi. La parte della matematica che li studia \u00e8 detta teoria degli anelli.\nDefinizione formale.\nL'insieme formula_3, dotato di due operazioni binarie formula_1 e formula_2, \u00e8 un anello se valgono le seguenti propriet\u00e0:\nformula_6 \u00e8 un gruppo abeliano con elemento neutro formula_7:\nformula_15 \u00e8 un semigruppo:\nLa moltiplicazione \u00e8 distributiva rispetto alla somma:\nLe relazioni devono valere per ogni formula_19, formula_20 e formula_21 in formula_3.\nCome per i numeri, il simbolo formula_2 per la moltiplicazione \u00e8 spesso omesso. \nSpesso vengono studiati anelli che posseggono ulteriori propriet\u00e0: se anche la moltiplicazione \u00e8 commutativa, formula_3 \u00e8 detto \"anello commutativo\", se ammette un elemento neutro (generalmente indicato con formula_25; cio\u00e8 formula_15 \u00e8 un monoide) allora l'anello \u00e8 \"unitario\"; se poi l'anello \u00e8 commutativo e non esistono divisori dello formula_7 (cio\u00e8 se formula_28 allora almeno uno tra formula_19 e formula_20 \u00e8 formula_7) si \u00e8 in presenza di un dominio d'integrit\u00e0.\nUn corpo \u00e8 un anello con unit\u00e0 i cui elementi non nulli hanno inverso moltiplicativo. Un campo \u00e8 un anello commutativo con unit\u00e0 i cui elementi non nulli hanno inverso moltiplicativo, ossia un corpo commutativo. L'esempio pi\u00f9 importante di corpo non commutativo \u00e8 il corpo formula_32 dei quaternioni, mentre gli insiemi formula_33 (numeri razionali), formula_34 (numeri reali) e formula_35 (numeri complessi) sono esempi di campi.\nA volte la definizione di anello \u00e8 lievemente diversa. La pi\u00f9 importante di queste differenze \u00e8 la richiesta che l'anello possegga anche l'unit\u00e0: tra i matematici che adottano questa definizione vi sono Bourbaki e Serge Lang. In questo caso, per riferirsi alla struttura qui presentata come anello, viene usato il termine \"pseudoanello\". Altri autori non richiedono l'associativit\u00e0 del prodotto .\nEsempi.\nL'esempio pi\u00f9 basilare della struttura di anello \u00e8 l'insieme formula_36 dei numeri interi, dotato delle usuali operazioni di somma e prodotto. Tale anello \u00e8 commutativo ed \u00e8 un dominio d'integrit\u00e0. L'insieme dei numeri naturali non \u00e8 invece un anello, perch\u00e9 non esistono gli inversi rispetto all'addizione.\nAllo stesso modo, l'insieme formula_37 dei polinomi con variabile formula_38, e coefficienti in un anello formula_3, \u00e8 un anello con le usuali operazioni di somma e prodotto fra polinomi. Tale anello eredita molte propriet\u00e0 da quelle di formula_3, quali la commutativit\u00e0 e l'assenza di divisori dello 0. Anche l'insieme formula_41 delle funzioni da un insieme qualsiasi formula_42 ad un anello formula_3 forma un altro anello con le usuali operazioni di somma e prodotto fra funzioni punto a punto, definite nel modo seguente:\nUn anello non commutativo \u00e8 invece l'anello delle matrici formula_45 (con formula_46) a valori in un anello formula_3 (indicato con formula_48), con le operazioni di somma e prodotto fra matrici. Generalmente questo anello possiede anche dei divisori dello zero. Ad esempio, in formula_49 valgono le relazioni:\ne\nTeoremi di base.\nA partire dagli assiomi, si pu\u00f2 dedurre immediatamente che per ogni formula_19 e formula_20 in un anello formula_3:\nSe poi l'anello formula_3 \u00e8 unitario, allora\nUn altro importante teorema, che non richiede l'esistenza dell'unit\u00e0, \u00e8 il teorema del binomio: \nvalido per ogni coppia di elementi formula_38 e formula_66 che commutano (cio\u00e8 tali che formula_67).\nSottostrutture.\nUn \"sottoanello\" di un anello formula_3 \u00e8 un sottogruppo formula_69 di formula_6 che sia chiuso rispetto al prodotto. In altre parole, formula_69 \u00e8 un sottoinsieme non vuoto di formula_3, e se formula_19 e formula_20 sono in formula_69, allora anche formula_76 e formula_77 sono in formula_69. Poich\u00e9 gli assiomi elencati sopra continuano a valere per formula_69, anch'esso \u00e8 un anello rispetto alle operazioni formula_1 e formula_2 di formula_3. In questo modo costruiamo facilmente altri esempi:\nUn particolare sottoanello \u00e8 il \"centro\" di un anello formula_3: esso comprende tutti gli elementi che commutano (moltiplicativamente) con qualsiasi elemento di formula_3. Esso coincide con l'intero anello se e solo se formula_3 \u00e8 un anello commutativo.\nA partire da un sottoanello formula_69 di formula_3 e da un sottoinsieme formula_42, si pu\u00f2 costruire il pi\u00f9 piccolo sottoanello contenente formula_69 ed formula_42: esso \u00e8 indicato con formula_106, ed \u00e8 uguale all'insieme delle combinazioni degli elementi di formula_107 mediante le operazioni di anello. Tale operazione \u00e8 detta estensione di anelli, ed \u00e8 \"finitamente generata\" se formula_42 \u00e8 finito.\nIdeali.\nSpesso tuttavia al posto di questa struttura si preferisce usare quella, pi\u00f9 forte, di \"ideale\": esso \u00e8 definito in un anello commutativo come un particolare sottoanello tale che tutti i prodotti formula_109, dove formula_19 \u00e8 un elemento dell'anello e formula_111 appartiene all'ideale, sono ancora elementi dell'ideale. Se invece l'anello non \u00e8 commutativo, \u00e8 necessario distinguere tra ideali \"destri\" e \"sinistri\": i primi sono quelli tali che formula_112 appartiene all'ideale per ogni formula_111 nell'ideale e formula_19 nell'anello, mentre per i secondi, allo stesso modo, formula_109 appartiene all'ideale. Se un ideale \u00e8 sia destro che sinistro, viene detto \"bilatero\" o \"bilaterale\".\nL'importanza di questa struttura risiede nel fatto che il nucleo di un omomorfismo tra due anelli \u00e8 sempre un ideale bilatero di formula_3, e che a partire da un ideale bilatero formula_117 \u00e8 possibile costruire l'anello quoziente formula_118. Inoltre la presenza di ideali permette di stabilire un'importante propriet\u00e0 dell'anello: esso \u00e8 infatti un campo se e solo se \u00e8 privo di ideali non banali (cio\u00e8 diversi dall'insieme formula_119 e dall'anello stesso).\nA seconda del rapporto di un ideale con il resto dell'anello, sono possibili ulteriori specificazioni: un \"ideale primo\" formula_117 \u00e8 un ideale tale che, per ogni prodotto \"ab\" che appartiene ad formula_117, almeno uno tra formula_19 e formula_20 appartiene ad formula_117 (il nome deriva dalla similitudine di questa definizione con il lemma di Euclide riguardante i numeri primi); se invece non esistono ideali \"intermedi\" tra formula_117 ed formula_3 (cio\u00e8 se l'unico ideale di formula_3 che contiene formula_117 \u00e8 formula_3 stesso) si parla di \"ideale massimale\". Questi due tipi di ideali sono particolarmente importanti in relazione ai loro quozienti: in un anello commutativo, infatti, formula_117 \u00e8 primo se e solo se formula_118 \u00e8 un dominio d'integrit\u00e0, mentre se l'anello \u00e8 anche unitario formula_117 \u00e8 massimale se e solo se formula_118 \u00e8 un campo. Questo implica anche che, in un anello commutativo unitario, ogni ideale massimale \u00e8 primo.\nIl lemma di Krull (la cui dimostrazione si basa sul lemma di Zorn) afferma che ogni anello unitario possiede almeno un ideale massimale; se esso \u00e8 unico, l'anello si dice locale. L'insieme degli ideali primi di un anello commutativo formula_3 forma il cosiddetto spettro di formula_3.\nElementi invertibili.\nUn elemento formula_19 di un anello formula_3 con unit\u00e0 \u00e8 \"invertibile\" se esiste un formula_20 tale che formula_139.\nGli elementi invertibili di un anello sono spesso chiamati \"unit\u00e0\". Normalmente \u00e8 il contesto che chiarisce se si parla di unit\u00e0 intesa come l'elemento neutro moltiplicativo, o di unit\u00e0 intesa come elemento invertibile.\nL'insieme degli elementi invertibili in formula_3 \u00e8 generalmente descritto come formula_141. L'insieme formula_141 forma un gruppo con l'operazione prodotto, chiamato \"gruppo moltiplicativo\" di formula_3.\nAd esempio, nei numeri interi il gruppo moltiplicativo \u00e8 dato dai due elementi formula_144. In un corpo o in un campo, il gruppo moltiplicativo coincide con tutto l'anello privato dell'elemento neutro.\nOmomorfismi.\nUn omomorfismo tra due anelli formula_3 e formula_146 \u00e8 una funzione che preserva le operazioni, cio\u00e8 una funzione formula_147 tale che, per ogni coppia di elementi formula_19 e formula_20 di formula_3, si ha formula_151 e formula_152. Gli omomorfismi quindi preservano in qualche modo la struttura algebrica; particolarmente importanti tra di essi sono gli isomorfismi, ovvero gli omomorfismi biunivoci, che la conservano completamente: due anelli isomorfi possono essere considerati \"uguali\" per tutte le propriet\u00e0 algebriche.\nOgni omomorfismo mappa lo zero di formula_3 nello zero di formula_146, mentre questo non avviene per l'unit\u00e0, nemmeno se entrambi gli anelli sono unitari: condizioni sufficienti perch\u00e9 questo avvenga \u00e8 che l'omomorfismo sia suriettivo oppure che nel codominio non esistano divisori dello zero. Il nucleo di un omomorfismo \u00e8 un ideale bilatero di formula_3, e viceversa ogni ideale \u00e8 il nucleo di un omomorfismo: invece l'immagine di formula_3 \u00e8 un sottoanello di formula_146. Gli omomorfismi preservano in una certa misura anche le sottostrutture: l'immagine di un sottoanello \u00e8 un sottoanello, mentre l'immagine di un ideale \u00e8 un ideale nell'immagine di formula_3, ma non necessariamente in formula_146.\nUna relazione molto importante \u00e8 il teorema fondamentale di omomorfismo, che permette di trovare degli isomorfismi a partire dagli omomorfismi: se formula_147 \u00e8 un omomorfismo tra formula_3 e formula_146 e formula_117 \u00e8 il suo nucleo, allora il quoziente formula_118 \u00e8 isomorfo all'immagine formula_165.\nUn omomorfismo suriettivo pu\u00f2 essere considerato una proiezione di un anello formula_3 su un suo quoziente formula_118 (dove formula_117 \u00e8 il nucleo); un omomorfismo iniettivo, invece, pu\u00f2 essere considerato un'inclusione di un anello nell'altro, perch\u00e9, per il teorema di omomorfismo, esiste nel codominio un'immagine isomorfa ad formula_3, che quindi pu\u00f2 essere considerata uguale ad formula_3. Se formula_3 \u00e8 un campo, inoltre, tutti gli omomorfismi non nulli sono iniettivi, in quanto gli unici ideali sono quelli banali.\nProdotto diretto.\nIl \"prodotto diretto\" di due anelli formula_3 e formula_146 \u00e8 il prodotto cartesiano formula_174 con le operazioni definite termine a termine:\nQuesto nuovo insieme forma un anello, in cui lo formula_7 \u00e8 la coppia formula_178. Diverse propriet\u00e0 di questo nuovo anello possono essere dedotte dalle propriet\u00e0 degli anelli di partenza: formula_174 \u00e8 commutativo se e solo se lo sono entrambi i fattori, mentre se formula_3 e formula_146 sono unitari allora formula_182 \u00e8 l'unit\u00e0 di formula_174. Una propriet\u00e0 che invece non passa al prodotto \u00e8 l'assenza di divisori degli zeri: infatti il prodotto formula_184 \u00e8 sempre uguale a formula_178, anche se formula_19 e formula_20 non sono zeri. Questo implica che il prodotto diretto di campi non \u00e8 mai un campo, a meno che uno non sia ridotto al solo formula_7.\nQuesta definizione si pu\u00f2 estendere naturalmente al prodotto cartesiano di formula_83 anelli.\nElementi primi ed irriducibili.\nIn un dominio d'integrit\u00e0 \u00e8 possibile come in formula_36 studiare la fattorizzazione di un dato elemento (non invertibile). In questo contesto, la definizione di divisibilit\u00e0 si estende naturalmente al caso di qualsiasi dominio: formula_19 divide formula_20 se esiste un elemento formula_193 tale che formula_194. Se formula_193 \u00e8 invertibile, formula_19 e formula_20 si dicono \"associati\".\nDue definizioni emergono naturalmente in questo studio:\nIn formula_36, queste due definizioni sono equivalenti, ma questo non \u00e8 vero in generale: gli elementi primi sono irriducibili, ma gli irriducibili non sono sempre primi. Ad esempio, nell'anello\nformula_210 \u00e8 irriducibile ma non primo, perch\u00e9 divide il prodotto formula_211, ma non divide n\u00e9 un fattore n\u00e9 l'altro.\nQuesta seconda implicazione \u00e8 tuttavia verificata negli anelli a fattorizzazione unica, ovvero in quegli anelli in cui, date due fattorizzazioni in irriducibili\nallora formula_213, e ogni formula_214 \u00e8 associato ad un formula_215. In ogni dominio a fattorizzazione unica esistono il massimo comun divisore e il minimo comune multiplo tra ogni coppia di elementi.\nAnelli con ancora maggiori propriet\u00e0 sono gli anelli ad ideali principali e gli anelli euclidei, in cui \u00e8 possibile effettuare la divisione euclidea come negli interi. A quest'ultima classe appartengono anche gli anelli di polinomi formula_216, dove formula_217 \u00e8 un campo."}
{"id": "33549", "revid": "125931849", "url": "https://it.wikipedia.org/wiki?curid=33549", "title": "Bussola", "text": "La bussola \u00e8 uno strumento per l'individuazione dei punti cardinali (nord, sud, est e ovest) sulla superficie terrestre e in atmosfera, a fini di orientamento e navigazione. \u00c8 provvista di un ago magnetizzato che, libero di girare su un perno, ha la propriet\u00e0 di allinearsi lungo le linee di forza del campo magnetico terrestre indicando cos\u00ec la direzione nord-sud (entro i limiti d'errore dovuti alla declinazione magnetica).\nIl suo uso \u00e8 fondamentale in mare aperto, in vasti spazi, dove non ci siano punti di riferimento, cos\u00ec come in presenza di riferimenti per localizzarsi goniometricamente rispetto a essi (es. in orienteering)ed a Modugno dove la tecnologia non \u00e8 ancora arrivata. Utilizzata insieme ad un orologio e un sestante d\u00e0 luogo ad un accuratissimo sistema di navigazione. Questo strumento ha migliorato la navigazione facilitando i commerci marittimi e i viaggi per mare rendendoli pi\u00f9 sicuri ed efficienti. Allo strumento pu\u00f2 essere associata una meridiana che permette di conoscere l'ora solare durante il giorno, semplicemente osservando l'ombra prodotta dalla barra, perpendicolare all'ago, dopo che quest'ultimo si \u00e8 posizionato verso Nord.\nDeve il suo nome alla scatola in legno di bosso che originariamente conteneva tale strumento. Negli antichi velieri la bussola si custodiva nella chiesuola, armadietto posto a prua del timone.\nStoria.\nL'invenzione della bussola si attribuisce ai cinesi (una delle quattro grandi invenzioni); furono infatti essi a scoprire l'esistenza del campo magnetico terrestre. Pare che in origine utilizzassero tale scoperta come spettacolo d'attrazione: delle lancette magnetizzate venivano lanciate come si fa coi dadi e queste, per lo stupore degli spettatori presenti, finivano per indicare sempre il Nord. Pass\u00f2 molto tempo prima che questa \"attrazione circense\" fosse applicata alla navigazione. Una volta conosciuta la posizione del Nord, infatti, era poi possibile identificare il Sud come la direzione opposta, mentre l'est e l'ovest erano rispettivamente alla destra e alla sinistra dell'osservatore rivolto verso il Nord. Fu introdotta in Europa nel XII secolo attraverso gli Arabi e gli amalfitani: il primo riferimento all'uso della bussola nella navigazione nell'Europa occidentale \u00e8 il \"De nominibus utensilium\" di Alexander Neckam (1180-1187).\nLa leggenda che vuole che la bussola sia stata inventata da Flavio Gioia di Amalfi nasce da un errore di interpretazione di un testo latino, che riferiva soltanto che l'invenzione della bussola era attribuita dallo storico Flavio Biondo a Gioia di Amalfi. Il filologo Giambattista Pio, cap\u00ec invece che la bussola fosse stata inventata dall'amalfitano Flavio Gioia. Nel testo in questione (\"Amalphi in Campania veteri magnetis usus inventus par Flavio traditur\"), tuttavia, par \"Flavio,\" ovvero \u201cda Flavio\u201d, non si riferisce all'inventore della bussola (Amalfi tramite Flavio) ma a colui che ha riportato la notizia (per la tramandazione di Flavio), ovvero Flavio Biondo.\nDescrizione.\nBussole moderne da nautica e orientamento terrestre.\nLe bussole moderne, specialmente quelle nautiche, sono costituite da corone basculanti su un perno immerse in liquidi a bassa densit\u00e0 (uno dei primi utilizzati \u00e8 stato l'alcool) e racchiuse in cupole sferiche trasparenti. Sulla parte esterna o superiore della corona sono riportati i gradi bussola (0\u00ba = Nord; 90\u00ba = Est; 180\u00ba = Sud; 270\u00ba = Ovest), con le gradazioni intermedie (usualmente si arriva a cinque gradi, gradazioni inferiori renderebbero illeggibile lo strumento). Il dispositivo fornisce in questo modo una lettura affidabile nonostante i movimenti dell'imbarcazione sui tre assi (rollio, beccheggio e imbardata). Esse sono costituite da un'asta magnetica all'interno di una capsula riempita di un fluido; il fluido permette all'asta di fermarsi velocemente senza oscillare in direzione del polo nord magnetico.\nAltri elementi frequenti delle bussole portatili sono:\nMolte bussole moderne permettono anche un aggiustamento per la declinazione magnetica, la differenza tra il polo nord reale e quello magnetico, con un semplice sfasamento della scala goniometrica.\nUn'ulteriore evoluzione della bussola moderna \u00e8 la \"bussola digitale\", un dispositivo elettronico digitale dotato di un sensore di campo magnetico o magnetometro interfacciato con un programma che elabora opportunamente le informazioni sotto forma di segnali forniti dal sensore visualizzandole all'utente finale su un display con interfaccia grafica. Le bussole digitali sono ad esempio comuni applicazioni presenti o scaricabili (di solito gi\u00e0 presenti) sui moderni smartphone.\nBussola di inclinazione.\nLa \"bussola di inclinazione\" \u00e8 una bussola che misura l'angolo di inclinazione tra le linee di campo magnetico e la superficie terrestre, pertanto non distingue il polo nord dal polo sud, ma solo il polo dall'equatore. Viene chiamata anche \"bussola aviaria\" in quanto \u00e8 utilizzata da alcune specie di uccelli per orientarsi nelle migrazioni.\nMagnetorecezione.\nLa \"magnetorecezione\" \u00e8 una sorta di bussola biologica interna ad alcune specie di animali tra i quali molti uccelli, aragoste, balenottere, delfini, squali, mante, api, oltre a microorganismi ed in alcune piante, che funziona secondo principi di meccanica quantistica.\nCostruzione di una semplice bussola.\nPer la realizzazione di una bussola semplice occorre un'asta magnetica, la quale pu\u00f2 essere costruita allineando un'asta d'acciaio o di ferro con il campo magnetico terrestre prima di temprarla o colpirla ripetutamente (questo metodo, per\u00f2, genera un magnete molto debole e quindi \u00e8 consigliabile usarne un altro pi\u00f9 efficace). Ottenuta l'asta magnetica occorre posizionarla su una superficie con un basso attrito che le permetta di muoversi per allinearsi con il campo magnetico terrestre. Infine indicando i punti cardinali si ottiene una semplice, ma funzionante bussola.\nIl sistema pi\u00f9 semplice per costruire una bussola \u00e8 quello di magnetizzare uno spillo o un ago con lo strofinio, poi appoggiarlo con delicatezza su un piccolo corpo galleggiante (ad esempio un sottile disco di sughero ottenuto da un tappo di bottiglia), dentro un bicchiere d'acqua. L'attrito viscoso offerto dall'acqua consente allo spillo di girare, fino ad allinearsi col campo magnetico terrestre, indicando i poli magnetici\nIn assenza della bussola.\nFin dall'antichit\u00e0 l'uomo ha dovuto risolvere il problema dell'orientamento. Durante le giornate di sole bastava osservare quest'ultimo. Infatti gli antichi notarono che il sole sorgeva verso \"Est\" e tramontava verso \"Ovest\". Nell'emisfero nord il \"Sud\" corrispondeva alla posizione del sole a mezzogiorno e il \"Nord\" alla posizione opposta.\nConsiderando questo fatto e con l'utilizzo di un orologio analogico, a lancette, sincronizzato sull'ora solare, si pu\u00f2 ugualmente trovare il nord proiettando l'ombra di una pagliuzza posta al centro del quadrante, mantenuto orizzontale, sulla lancetta delle ore. La direzione nord/sud sar\u00e0 data dalla bisettrice dell'angolo tra l'ombra e la linea che passa dal centro dell'orologio per le ore dodici.\nUtilizzarono, di notte, anche le stelle: la Stella Polare si trova per esempio sempre al di sopra del Nord geografico: guardandola terremo il braccio destro a est, quello sinistro a ovest e dietro avremo il sud.\nNell'orientamento in assenza di bussola \u00e8 frequente fare riferimento nei boschi alla posizione del muschio sulle piante o sui massi a terra in quanto esso indica il nord (il sud nell'emisfero meridionale) crescendo questo sul lato pi\u00f9 umido e meno esposto alle radiazioni solari. Per identici motivi anche i versanti pi\u00f9 boscosi delle montagne spesso indicano i luoghi esposti a nord (il sud nell'emisfero meridionale).\nCuriosit\u00e0.\nVi sono popolazioni nelle quali culturalmente le relazioni spaziali non si basano su coordinate egocentriche (ad esempio: gira a destra poi a sinistra) ma su coordinate geografiche (ad esempio: gira a est poi a sud). Una di queste popolazioni, gli guugu yimithirr dell'Australia, \u00e8 stata sottoposta a studi ed esperimenti che hanno verificato che non perdono l'orientamento neanche in una stanza chiusa."}
{"id": "33553", "revid": "78273", "url": "https://it.wikipedia.org/wiki?curid=33553", "title": "Inno nazionale greco", "text": ""}
{"id": "33558", "revid": "2231812", "url": "https://it.wikipedia.org/wiki?curid=33558", "title": "Tastiera (informatica)", "text": "La tastiera, in informatica, \u00e8 una periferica di input del computer destinata all'inserimento manuale di dati, numerici o alfanumerici, nella memoria del computer e al controllo del computer stesso. Pu\u00f2 essere incorporata nell'unit\u00e0 centrale del computer (come ad esempio avviene negli home computer e nei computer portatili) o essere una periferica esterna o interna.\nDescrizione.\nFunzionamento.\nLa tastiera \u00e8 una serie ordinata di tasti la cui pressione permette l'inserimento, nella memoria del computer, di un particolare carattere, oppure l'esecuzione di un particolare comando da parte del computer. A tal fine, su ogni tasto, \u00e8 presente una serigrafia che ricorda all'utente a quale carattere o comando corrisponde il tasto. \nNormalmente, alla pressione di un singolo tasto corrisponde un singolo simbolo grafico. Se la maggior parte dei tasti genera in una finestra del monitor la scrittura di una lettera, un numero o di un carattere, esistono tasti o combinazioni di tasti \u2013 da premere simultaneamente \u2013 che fanno eseguire al terminale determinate operazioni. \nAlcune applicazioni (o sistemi operativi) permettono di digitare le combinazioni di tasti singolarmente e in modo sequenziale, attivando tale funzionalit\u00e0 tramite la tastiera. Il\u00a0tasto modificatore\u00a0(in genere Shift, Alt, Control o Meta) rimane attivo finch\u00e9 non viene premuto un altro tasto o un pulsante del mouse, rimediando ad un frequente problema pratico di alcune categorie di utilizzatori.\nNell'implementazione odierna pi\u00f9 comune, la maggior parte dei tasti consente l'inserimento di due o anche tre caratteri diversi. Normalmente un carattere/comando \u00e8 ottenuto mediante la semplice pressione del tasto, gli altri caratteri/comandi del medesimo tasto attraverso la pressione contemporanea di un particolare tasto funzione.Ad ogni pressione di un tasto il computer operer\u00e0 una codifica ovvero una conversione/associazione del simbolo dell'alfabeto, numeri, punteggiatura o quant'altro in un formato digitale ovvero una sequenza di zeri e di uno comprensibili al calcolatore in modo che possa operare su di essi secondo la logica booleana tipica del calcolatore. Il processo opposto si ha quando si deve fornire un output all'utente tramite monitor o stampante. Uno dei codici pi\u00f9 diffuso per tale tipo di operazione \u00e8 il codice ASCII il quale opera una codifica a 7 bit ovvero usa in tutto 7 simboli binari per codificare complessivamente 27=128 combinazioni (codici da 0 a 127), ma solo i codici maggiori di 32 sono associati simboli grafici ed il codice 32 \u00e8 dedicato allo spazio. Dato che nella codifica ASCII non sono previste le lettere accentate, sono state sviluppate delle codifiche a 8 o pi\u00f9 bit che includano anche tali simboli quali le ISO 8859 e UTF-8 ma solo un sottoinsieme dei codici aggiunti viene reso accessibile direttamente dalla tastiera, spesso sacrificando altri caratteri meno comuni: ad esempio le tastiere per la lingua italiana spesso sono prive delle parentesi graffe.\nMateriali e tasti.\nLe tastiere possono essere di vario tipo a seconda del tipo di tasti usati:\nInoltre possono essere suddivise in base alla loro consistenza:\nInoltre il collegamento del dispositivo pu\u00f2 essere:\nParametri di funzionamento.\nLe tastiere come per qualsiasi altro dispositivo per PC o altro apparecchio, comunica tramite dei segnali e delle campionature, oltre ad avere limitazioni di funzionamento:\nTipi.\nLa tastiera \u00e8 di due tipi:\nLa tastiera numerica permette solo l'inserimento di numeri e le esecuzioni di comandi, mentre quella alfanumerica anche l'inserimento di caratteri alfabetici. Attualmente la tastiera di norma \u00e8 una tastiera alfanumerica. Le prime tastiere, quando ancora i computer erano in grado di elaborare solo numeri, erano invece numeriche. Oggi la tastiera numerica si pu\u00f2 trovare ancora in computer special purpose.\nTastiera numerica.\nLa tastiera numerica si distingue in vari tipi a seconda del sistema di numerazione che supporta:\nLa tastiera ottale permette l'inserimento di numeri in base 8. La tastiera decimale permette l'inserimento di numeri in base 10 (ma anche in base 8). La tastiera esadecimale permette l'inserimento di numeri in base 16 (ma anche in base 10 e in base 8).\nTastiera alfanumerica.\nPer l'uso efficiente e veloce della tastiera alfanumerica esiste la tecnica della dattilografia. Nella maggior parte dei casi la tastiera alfanumerica ha mutuato infatti la disposizione dei tasti da tale dispositivo.\nSono previste sui computer desktop e laptop, e ci sono vari schemi per la disposizione dei tasti delle tastiere alfanumeriche. Il pi\u00f9 comune di essi \u00e8 il QWERTY. Altri schemi sono il QWERTZ, il QZERTY, l'AZERTY e il C'HWERTY. Tali tastiere utilizzano anche un tastierino numerico, che \u00e8 un gruppo di tasti che replica i tasti dei numeri e degli operatori aritmetici. Tali tasti sono disposti tutti affiancati e hanno la funzione di velocizzare le operazioni aritmetiche per chi ne fa un uso intenso. Questa tastierina pu\u00f2 essere attivata e disattivata, usando un tasto di blocco\"(\"Numlock\").\nLe tastiere dei computer netbook e notebook sono solitamente prive di questa tastierina per ridurre l'ingombro dei dispositivi. Per compensare questa assenza \u00e8 presente un ulteriore tasto funzione denominato \"Fn\" (\"function\"), spesso di colore alternativo, azzurro o anche arancione purch\u00e9 differente dal colore degli altri tasti, che permette di usare i tradizionali tasti alfabetici come quelli della tastierina numerica.\nTastiera QWERTY.\nQWERTY (pronuncia ) \u00e8 oggi il pi\u00f9 comune schema per tastiere alfanumeriche, usato nella maggior parte delle tastiere per computer ma anche nelle macchine per scrivere. \u00c8 usato anche nella maggior parte delle tastiere alfanumeriche italiane.\nTastiera QWERTZ.\nLa tastiera QWERTZ \u00e8 un modello di tastiera diffuso nell'Europa centrale e in particolare nei paesi germanofoni e dell'ex Jugoslavia. La differenza principale tra questo tipo di tastiera e la tastiera QWERTY \u00e8 la posizione delle lettere Z e Y che sono invertite (da qui il nome della tastiera). Lo scambio \u00e8 stato fatto essenzialmente perch\u00e9 in tedesco la lettera Z \u00e8 molto pi\u00f9 diffusa della Y, e perch\u00e9 la T e la Z appaiono spesso appaiate nella combinazione \"tz\", e la loro vicinanza rende pi\u00f9 scorrevole la scrittura.\nParte della tastiera \u00e8 anche stata adattata per includere alcuni caratteri specifici alla lingua, come le lettere con le umlaut. Inoltre il tasto 'Alt' di destra \u00e8 modificato in 'AltGr' per accedere ad un terzo livello di simboli. Questo \u00e8 reso necessario perch\u00e9 l\u2019aggiunta dei caratteri specifici alla lingua non lascia pi\u00f9 spazio per tutti i simboli di ASCII. Alcuni tasti speciali sono spesso tradotti. Si ha quindi 'Strg' (Steuerung) per 'Ctrl' (Control) e 'Entf' (Entfernen) per 'Delete'.\nQWERTZ in Svizzera\nLa struttura della tastiera svizzera \u00e8 determinata dallo standard nazionale SN 074021:1999. La tastiera \u00e8 strutturata in modo permettere facilmente l'accesso agli accenti frequentemente usati in tedesco, francese, italiano e romancio. La differenza tra la configurazione francese e quella tedesca sta che in tedesco si ha direttamente accesso alle lettere con umlaut (\u00e4, \u00f6, \u00fc), mentre in francese la priorit\u00e0 \u00e8 data alle lettere accentuate (\u00e8, \u00e0, \u00e8). L'italiano si rif\u00e0 generalmente all'impostazione francese, mentre il romancio a quella tedesca.\nLa differenza principale con la tastiera in uso in Germania e Austria consiste nell'assenza della 'eszett' (\u00df), carattere assente nell'ortografia svizzera, e nella non traduzione dei tasti 'Ctrl' e 'Delete'.\nQuesta versione della tastiera QWERTZ \u00e8 usata anche in Liechtenstein e in alcuni settori in Belgio\nUngheria\nLa lingua ungherese usa pochi segni diacritici e solo sulle vocali. Sulla tastiera questi sono raggruppati in alto a destra (\u00f6, \u00fc, \u00f3, \u0151, \u00fa, \u00e9, \u00e1, \u0171, \u00ed). Appaiono altri caratteri che consentono l'ingresso delle lingue delle minoranze linguistiche dell'Ungheria e quindi anche dei paesi vicini: i segni diacritici (tasti \"morti\") e alcune lettere accessibili dal tasto modificatore AltGr.\nRomania e Moldavia\nSR 13392, intitolato \"Tecnologie dell'informazione\" - \"Layout delle tastiere rumene progettate per l'automazione degli uffici\" (in rumeno: Tehnologia informa\u021biei - Dispunerea tastaturii ram\u00e2ne\u0219ti pentru sisteme de prelucrare a textului \u0219i birotic\u0103), \u00e8 uno standard rumeno per il layout delle tastiere dei computer per la lingua rumena pubblicato in 1998 e rivisto nel 2004.\nBosnia, Croazia, Montenegro, Serbia e Slovenia\nTastiera AZERTY.\nLe tastiere francesi per PC impiegano lo schema AZERTY e quelle per macchina da scrivere hanno, come quelle italiane, la M posizionata a destra della L. Infine per la lingua bretone \u00e8 stata creata la variante C'HWERTY che permette l'accesso diretto alle lettere C'h, CH, \u00d1 e \u00d9.\nTastiera Dvorak.\nDal momento che le tastiere moderne non soffrono dei problemi meccanici che affliggevano le vecchie macchine per scrivere, la separazione delle lettere pi\u00f9 frequentemente usate, propria dello schema QWERTY, non \u00e8 pi\u00f9 necessaria. Svariati schemi alternativi, come la sistemazione semplificata di Dvorak (ideata da August Dvorak e William Dealey e brevettata nel 1936), sono stati progettati per accrescere l'ergonomia (velocit\u00e0 e comodit\u00e0 degli utenti), soprattutto spostando le lettere pi\u00f9 comuni nella riga centrale e massimizzando l'alternativit\u00e0 delle mani. L'efficacia di questi schemi \u00e8 dibattuta, ma \u00e8 spesso citato che i record mondiali di velocit\u00e0 nella digitazione sono generalmente ottenuti utilizzando lo schema di Dvorak. Alcuni studi hanno dimostrato che i metodi alternativi sono pi\u00f9 efficienti, ma il pi\u00f9 grande vantaggio secondo Dvorak ed altri studiosi di schemi alternativi sarebbe il comfort ergonomico. L'inventore del sistema QWERTY, Christopher Sholes, ha brevettato una disposizione dei tasti simile a quella di Dvorak che per\u00f2 non \u00e8 mai divenuta popolare.\nTastiera XPeRT.\nLa tastiera alternativa XPeRT \u00e8 stata progettata per tentare di superare il problema della refrattariet\u00e0 al cambiamento, attraverso la diminuzione di differenze dal sistema QWERTY. Essa differisce soltanto in due lettere, A+N, e aggiunge un secondo tasto \"E\" (13% di tutti i caratteri); quella di Dvorak invece cambia 24 lettere. Quest'ultima inoltre dispone cinque tra le pi\u00f9 frequenti lettere alle estremit\u00e0 della tastiera (A, S, O, R, N): XPeRT ne decentra solamente una (S), mentre le altre rimangono centrali. XPeRT accresce le sequenze di accavallamento delle mani (digrammi), dal 50% della tastiera QWERTY, all'83% della tastiera XPeRT, per aumentare la velocit\u00e0 di digitazione. Anche lo schema di Dvorak fu ideato per questo scopo, e realizza l'80% di digrammi da sovrapposizione delle mani. La tastiera di Dvorak si concentra sulla fila centrale, riducendo la mobilit\u00e0 delle dita; al contrario, XPeRT non usa questo mezzo, scegliendo di ridurre i cambiamenti rispetto allo schema QWERTY. Le statistiche sui digrammi qui utilizzate sono state prese dal brevetto USA della tastiera di Dvorak del 1936.\nTastiera QZERTY.\nTipo di tastiera usato in passato per le macchine per scrivere.\nIl dibattito sui modelli.\nAlcuni ricercatori, quali l'economista Stan Liebowitz della University of Texas presso Dallas, e Stephen E. Margolis della North Carolina State University sostengono d'altra parte che il sistema QWERTY non sia meno efficiente di altri schemi. Altri detrattori invece ritengono che August Dvorak si impose per guadagnare dal successo della sua invenzione, e che tramand\u00f2 il \"mito dell'efficienza\" della sua tastiera per incrementare gli incassi. Altri fautori del sistema QWERTY pensano che passare dallo schema di Dvorak ad un altro richieda pi\u00f9 sforzi che imparare a digitare, a causa della rieducazione della memoria procedurale delle dita. Chi usa il PC deve inoltre dimenticare l'abitudine alle combinazioni di tasti (ad esempio con il tasto CTRL: + per copiare, + per tagliare), sebbene alcuni programmi e sistemi operativi permettano l'uso di schemi alternativi assieme alle scorciatoie da tastiera proprie del sistema QWERTY.\nAd ogni modo, gli oppositori delle tastiere alternative puntano molto sull'ubiquit\u00e0 propria del sistema QWERTY, perch\u00e9 i costi da sopportare nell'utilizzare un sistema ritenuto inefficiente sono molto minori di quelli che servirebbero a rieducare i dattilografi. Infatti, la vicenda del sistema di Dvorak \u00e8 talvolta usata come esempio nel mondo dell'economia per illustrare le difficolt\u00e0 dei cambiamenti. Non \u00e8 insolito trovare utenti del sistema di Dvorak che digitano anche su tastiere QWERTY, proprio a causa dell'estrema diffusione di tale sistema.\nModelli localizzati.\nItalia.\nIn Italia le tastiere pi\u00f9 diffuse ed usate sono di tipo QWERTY, e contengono tasti specifici per le lettere accentate.\nArabo.\nL'alfabeto arabo ha pi\u00f9 simboli dell'alfabeto latino di base (28 lettere pi\u00f9 una decina di alterazioni e segni diacritici), ma \u00e8 un sistema di scrittura unicamerale: le lettere non hanno forme minuscole e maiuscole (invece le lettere arabe hanno quattro forme diverse, ma questa distinzione non si riflette nella codifica del computer in quanto \u00e8 solo grafica, determinata puramente meccanicamente). Su un tasto della tastiera dove metteremmo solo una singola lettera latina (nelle sue forme minuscole e maiuscole), possiamo quindi ospitare due simboli arabi. Ci\u00f2 rende possibile applicare un layout su una tastiera ANSI a 101 tasti che supporta completamente l'arabo letterario.\nFamiglia di scritture Brahmi.\nDevanagari\nLayout utilizzato per sanscrito, pracrito, hindi, nepalese, marathi e molte altre lingue indiane. \u00c8 uno degli script pi\u00f9 utilizzati nel nord dell'India e in Nepal. \nBengalese\nSviluppato da \"Bangladesh Computer Council\", la tastiera Jatiyo \u00e8 la pi\u00f9 utilizzata anche se ce ne sono altre.\nKhmer\nTailandese\nLingue del mondo cinese e dell'Estremo Oriente.\nAlcune lingue asiatiche dell'Estremo Oriente che utilizzano sinogrammi, piuttosto che alfabeti, sillabari o alfasillabari, sono problematiche quando si inseriscono questi caratteri.\nIl problema \u00e8 comune alle scritture cinesi (dal continente, da Taiwan o da Singapore) cos\u00ec come coreane e giapponesi che contengono anche caratteri cinesi, con variazioni a seconda delle variazioni dell'ortografia utilizzata.\nCina\nLayout della tastiera taiwanese\nEsistono molti metodi di input cinesi. Nella Repubblica Popolare Cinese il metodo sillabario \u00e8 basato sul pinyin e sull'isola di Taiwan, su zhuyin (o bopomofo), in entrambi i casi si utilizzano tastiere QWERTY. Esistono altri metodi che si basano sui tasti dei caratteri o su altre tecniche. Oggi, tutti i sistemi operativi contengono per impostazione predefinita (tramite opzioni di installazione) questi metodi di input.\nCorea\nLayout della tastiera coreana\nOggi i coreani utilizzano principalmente l'alfa-sillabario Hang\u016dl, che consente di digitare in modo abbastanza semplice con una tastiera alfabetica; tuttavia, i caratteri cinesi sono ancora utilizzati per i nomi propri o per qualsiasi cosa relativa all'arte, alla religione o alle festivit\u00e0, quindi in questi casi sono necessari metodi di immissione pi\u00f9 complessi.\nGiappone\nPer il Giappone, i caratteri giapponesi ereditati dal cinese sono chiamati localmente kanji. Inizialmente in Giappone si eseguiva semplicemente una trasposizione fonetica utilizzando la tastiera QWERTY e abbinando due lettere a una sillaba secondo uno dei due sillabari di dimensioni standard, gli hiragana, che possono essere usati per scrivere parole foneticamente. scrivere i morfemi grammaticali della lingua). Katakana, l'altro sillabario giapponese, \u00e8 usato per scrivere parole di origine straniera in giapponese, sia scritte a mano che sulla tastiera, e le stesse sillabe esistono e corrispondono tra i due sillabari.\nLayout della tastiera giapponese\nQuesto metodo di fonetizzazione della lingua, utilizzato anche nelle trascrizioni in caratteri latini, di cui il pi\u00f9 diffuso \u00e8 il sistema Hepburn, ha permesso alla societ\u00e0 NEC di commercializzare in Giappone molti computer dove era possibile digitare per combinazione i pi\u00f9 comuni kanji. Attualmente esistono altri sistemi per inserire sinogrammi su una tastiera giapponese e un tasto passa da un sillabario all'altro.\nSistemi alternativi.\nInoltre pu\u00f2 essere usata una tastiera virtuale cio\u00e8 che compare direttamente sullo schermo del dispositivo, soluzione adottata su dispositivi touch screen come smartphone e tablet. Esistono inoltre sistemi di riconoscimento della scrittura o della voce che possono integrare le funzioni della tastiera o sostituirla dove necessario.\nTra le tecniche per l'inserimento di dati alternative all'uso della tastiera, vanno ricordati i codici a barre e i lettori di bande magnetiche e di smart card. Questi ultimi sono molto pi\u00f9 adatti di una tastiera per l'inserimento di codici di sicurezza, password e applicazioni di crittografia asimmetrica.\nNavigazione web tramite tastiera.\nAttributo HTML \"tabindex\".\nL'accessibilit\u00e0 da tastiera \u00e8 la pratica di assicurarsi che gli utenti possano navigare in modo efficiente e senza ostacoli utilizzando solo la tastiera. Per impostazione predefinita, quando le persone utilizzano il tasto TAB per navigare in una pagina Web, vengono messi a fuoco solo gli elementi interattivi (come i collegamenti, i controlli dei moduli). Con l'attributo globalecodice_1 gli autori possono rendere focalizzabili anche altri elementi. Quando \u00e8 impostato sucodice_2l'elemento diventa attivabile da tastiera e script. Quando \u00e8 impostato sucodice_3l'elemento diventa attivabile dallo script, ma non diventa parte dell'ordine di attivazione della tastiera.\nEsempio:\n&lt;div role=\"button\" tabindex=\"0\" onclick=\"alert('testo dell'avvertimento)\"&gt;\n Clicca qui\n&lt;/div&gt;\nLa tabella seguente descrive il comportamento dicodice_1nei browser moderni:\nScorciatoie da tastiera.\nUna scorciatoia da tastiera rappresenta un modo per richiamare una funzione in un sistema operativo quando si preme una combinazione di tasti sulla tastiera anzich\u00e9 utilizzare il mouse. Ci\u00f2 vale anche per i software."}
{"id": "33560", "revid": "2145227", "url": "https://it.wikipedia.org/wiki?curid=33560", "title": "Papa Gregorio XV", "text": "Biografia.\nAlessandro Ludovisi nacque a Bologna da Pompeo Ludovisi e Camilla Bianchini, ottavo figlio e terzo maschio della coppia. Suo nonno era il duca di Samoggia. Suo fratello fu Orazio, da lui creato I duca di Fiano. Dal 1569 al 1571 il Ludovisi studi\u00f2 filosofia e teologia al Collegio dei Gesuiti di Roma. Successivamente studi\u00f2 diritto al Collegio Germanico e si addottor\u00f2 \"in utroque iure\" nell'ateneo di Bologna il 4 luglio 1575. Pochi giorni dopo il completamento degli studi, il 23 giugno era gi\u00e0 a Roma.\nDopo aver ricevuto gli ordini sacri, inizi\u00f2 una rapida ascesa negli incarichi pi\u00f9 delicati all'interno della Curia romana. Nel 1597 fu nominato Arcivescovo vicegerente della diocesi di Roma.\nNel 1612 divenne arcivescovo di Bologna e si trasfer\u00ec nel capoluogo emiliano. Fu consacrato il 1\u00ba maggio nella chiesa di Sant'Andrea al Quirinale dal cardinale Scipione Caffarelli-Borghese, co-consacranti Fabio Biondi, patriarca titolare di Gerusalemme e Volpiano Volpi, arcivescovo di Chieti.\nCome arcivescovo di Bologna, nel 1616 fu nominato nunzio straordinario in Savoia per dirimere la controversia sul Monferrato tra il Duca di Savoia Carlo Emanuele e il re di Spagna Filippo III.\nNel concistoro del 19 settembre 1616 papa Paolo V lo nomin\u00f2 cardinale e il 3 dicembre 1618 ricevette il titolo di Santa Maria in Traspontina.\nIl conclave del 1621.\nDopo la morte di papa Paolo V il 28 gennaio 1621, i cardinali entrarono in conclave l'8 febbraio. Gregorio XV fu eletto il giorno dopo (9 febbraio) nella Cappella Paolina del Palazzo Vaticano. Il 14 febbraio fu incoronato nella basilica di San Pietro in Vaticano dal cardinale protodiacono Andrea Baroni Peretti Montalto, al suo terzo conclave. Nella scelta del nome pontificale si ispir\u00f2 probabilmente a Gregorio XIII (1572-1585), bolognese di nascita come lo stesso Ludovisi. Il 14 maggio il nuovo pontefice prese possesso dell'arcibasilica del Laterano.\nIl Pontificato.\nRiforma delle regole del conclave.\nGregorio XV cerc\u00f2 di porre un argine alle ingerenze degli Stati cattolici nell'elezione pontificia. La Spagna, la Francia e l'Austria, infatti, ad ogni elezione papale esercitavano la loro decisiva influenza tramite i rispettivi porporati presenti in conclave, infrangendo il principio di fede secondo il quale l'elezione del nuovo pontefice avviene per opera e virt\u00f9 dello Spirito Santo. A tal fine eman\u00f2 il 15 novembre 1621 la costituzione apostolica \"Aeterni Patris Filius\", seguita, il 12 marzo 1622, dalla bolla \"Decet Romanum Pontificem\", mediante le quali veniva riaffermata la necessit\u00e0 della clausura per il Conclave, nonch\u00e9 l'obbligo dell'elezione mediante una maggioranza dei due terzi del collegio cardinalizio, oltre a tutta una serie di atti formali a garanzia degli obblighi test\u00e9 citati.\nRelazioni con i monarchi europei.\nGregorio XV sal\u00ec al Soglio pontificio durante la Guerra dei trent'anni. Sua principale preoccupazione fu quella di creare le condizioni affinch\u00e9 tornasse la pace tra le nazioni europee. Inoltre il pontefice si impegn\u00f2 ai fini della restaurazione del cattolicesimo nei Paesi dove era stato sradicato dai monarchi protestanti.\nIl pontefice invi\u00f2 presso l'imperatore Ferdinando II il nunzio Carlo Carafa (1584-1644). Egli rimase alla corte di Vienna per sette anni (1621-28). Contribu\u00ec alla soluzione della crisi dinastica nel Ducato di Lorena ed oper\u00f2 a favore della ricattolicizzazione di Germania, Boemia, Moravia e Ungheria. Ottenne la nomina di un cattolico, Massimiliano di Baviera a principe elettore del Palatinato. In questo modo i cattolici raggiunsero la maggioranza all'interno del collegio dei principi elettori. Come riconoscenza per la preferenza accordatagli, Massimiliano don\u00f2 alla Santa Sede la Biblioteca Palatina di Heidelberg. I libri furono trasferiti a Roma; da allora sono conservati nella Biblioteca apostolica vaticana.\nNel periodo in cui il cardinal Carafa fu nunzio a Vienna, Rodolfo Massimiliano (1596-1647) figlio del duca di Sassonia-Lauenburg, si convert\u00ec al cattolicesimo. La Santa Sede sostenne finanziariamente la Lega cattolica formata dagli stati tedeschi cattolici in opposizione all'Unione Evangelica creata dagli stati protestanti.\nLa Francia era attraversata da contrasti confessionali. Gregorio XV sottoline\u00f2 la necessit\u00e0 di continuare la lotta agli ugonotti e ripristinare l'unit\u00e0 religiosa della nazione. Fu Gregorio XV a creare cardinale Armand-Jean du Plessis, passato alla storia come il cardinale Richelieu.\nLa Santa Sede fece da mediatore tra la Francia e gli Asburgo, che si contesero i Grigioni e la Valtellina nella Guerra di Valtellina (1620-1639).\nGregorio XV sostenne il re di Polonia Sigismondo III nella sua lotta contro l'Impero ottomano.\nIn una nazione dove il cattolicesimo era stato quasi completamente sradicato, suscit\u00f2 nuove speranze il progetto di matrimonio tra l'erede al trono d'Inghilterra Carlo, figlio di Giacomo I e l'Infanta di Spagna Maria Anna d'Asburgo. Ma le trattative tra Londra e Madrid non andarono a buon fine.\nNel 1622 Gregorio XV cre\u00f2 il Vicariato apostolico d'Inghilterra. Il 15 marzo 1623 nomin\u00f2 il primo vescovo cattolico per Inghilterra, Galles e Scozia nella persona di William Bishop. Siccome il cattolicesimo era proibito sin dal 1559, il pontefice gli assegn\u00f2 il titolo di vescovo titolare di Calcedonia.\nPatrono di arti e scienze.\nPapa Gregorio XV fu un mecenate del Domenichino e del Guercino. A quest\u2019ultimo in particolare commission\u00f2 la grande pala d'altare con la \"Sepoltura e gloria di santa Petronilla\", collocata sull'altare dedicato alla stessa santa nella basilica di San Pietro in Vaticano (ora nei Musei Capitolini), una delle opere pi\u00f9 importanti mai licenziate dal Guercino, capolavoro del soggiorno romano del pittore di Cento.\nIstitu\u00ec il Collegio benedettino di Roma (18 marzo 1621).\nConsent\u00ec alla Compagnia di Ges\u00f9 il privilegio di conferire il titolo di dottore (Bolla \"In eminenti\" del 1621).\nMorte e sepoltura.\nPapa Gregorio XV mor\u00ec l'8 luglio 1623 nel Palazzo del Quirinale a Roma e fu sepolto nella Basilica Vaticana.\nIl 13 giugno 1634 le sue spoglie sono state traslate nella cappella dell'Annunziata del Collegio Romano; infine \u00e8 stato sepolto nella chiesa di Sant'Ignazio di Loyola, dove riposa tuttora.\nConcistori per la creazione di nuovi cardinali.\nGregorio XV convoc\u00f2 quattro concistori, nei quali cre\u00f2 undici nuovi cardinali.\nBeatificazioni e canonizzazioni del pontificato.\nGregorio XV celebr\u00f2 cinque canonizzazioni e proclam\u00f2 beati due Servi di Dio.\nGenealogia episcopale.\nLa genealogia episcopale \u00e8:"}
{"id": "33562", "revid": "1745361", "url": "https://it.wikipedia.org/wiki?curid=33562", "title": "Tastiera", "text": ""}
{"id": "33566", "revid": "124886205", "url": "https://it.wikipedia.org/wiki?curid=33566", "title": "Raimondo Montecuccoli", "text": "Ebbe i titoli di conte di Montecuccoli (o Montecuculi), conte dell'Impero, Luogotenente generale e Feldmaresciallo; signore di Hohenegg, Osterburg, Gleiss e Haindorf; presidente dell'Imperial Consiglio Aulico Militare; Gran Maresciallo dell'Artiglieria e Fortificazioni; Governatore della Raab e Colonnello-proprietario di un Reggimento di Cavalleria; Reale Consigliere Segreto; Camerlengo e Cavaliere dell'Ordine del Toson d'Oro.\nMontecuccoli era considerato come l'unico comandante all'altezza del generale francese Henri de La Tour d'Auvergne, visconte di Turenne (1611-1675), e come lui, fu strettamente associato allo sviluppo post-1648 della tattica della fanteria lineare.\nBiografia.\nRaimondo dei conti di Montecuccoli nacque il 21 febbraio 1609 nel castello di Montecuccolo (Montecuccolo \u00e8 adesso una frazione di Pavullo nel Frignano, in provincia di Modena), dal feudatario del borgo, il conte Galeotto, e da Anna Bigi, di buona famiglia ferrarese, dama d'onore della duchessa presso la corte estense.\nNel 1616 il conte Galeotto venne nominato governatore di Brescello, vicino al Po, nel territorio della attuale provincia di Reggio Emilia, dove si trasfer\u00ec con tutta la famiglia. Deceduto il padre nel 1619, Raimondo fu accolto alla corte del cardinale Alessandro d'Este, vescovo di Reggio e fratello di Cesare, duca di Modena. Il cardinale sognava di avviare il promettente ragazzino alla carriera ecclesiastica e finanzi\u00f2 i suoi studi, con un lascito, anche dopo la propria morte nel 1624.\nLa carriera militare.\nMa pi\u00f9 che la carriera ecclesiastica, era quella militare ad affascinare il giovane Raimondo, che si arruol\u00f2 nell'esercito imperiale, sotto la protezione di un suo zio, generale d'artiglieria, dal quale apprese velocemente l'arte della guerra.\nSolo nel 1629 ebbe il grado di alfiere. Da allora, anno dopo anno, scal\u00f2 tutti i gradi della gerarchia militare fino a ritrovarsi, al momento della morte, Principe del Sacro Romano Impero e duca di Melfi, luogotenente generale e feldmaresciallo, Signore di Hohenegg, Osterburg, Gleiss e Haindorf, presidente dell'Imperial Consiglio Aulico Militare, Gran Maestro dell'artiglieria e fortificazioni, governatore della regione di Gy\u0151r e colonnello - proprietario di un reggimento di cavalleria, Reale Consigliere Segreto, camerlengo e cavaliere dell'Ordine del Toson d'Oro.\nMontecuccoli partecip\u00f2 a tutte le campagne militari d'Europa dal 1625 al 1675, dalla Guerra dei Trent'Anni (1618-1648) in poi. Fu nella Guerra di Castro nella Tuscia, 1643 - 1644, vinta sotto il suo comando supremo dagli alleati (Modena, Parma, Firenze e Venezia). Fu comandante supremo nella vittoriosa Campagna di Polonia (1657-1659) e nella Guerra col Turco (1663-1664), conclusasi con la sua celebrata vittoria a capo della coalizione cristiano-imperiale sul fiume Raab il 1\u00ba agosto 1664 (battaglia di San Gottardo). Dal 1668 al 1680 fu presidente del Consiglio di guerra di Corte. Partecip\u00f2 anche alla Campagna del Reno (Guerra d'Olanda) contro la Francia (1672-1675).\nNel 1675 la guerra dell'Impero asburgico contro la Francia di Luigi XIV port\u00f2 Montecuccoli a misurarsi con l'altrettanto celebre maresciallo Turenne, il quale perse la vita stessa nella feroce battaglia di Salzbach: il maresciallo francese stava per portare l'avversario su posizioni a lui pi\u00f9 favorevoli quando venne colpito a morte da una cannonata. Lo scontro fra i due grandi condottieri fu comunque ricordato con ammirazione da Voltaire e da Napoleone Bonaparte per le abili mosse e contromosse operate durante la battaglia e ritenute di altissima scuola militare. Malgrado la morte di Turenne, le truppe francesi vinsero la battaglia. Nonostante ci\u00f2, Montecuccoli attacc\u00f2 nuovamente i Francesi, frastornati dalla perdita del loro capitano, ad Altenheim (1\u00ba agosto 1675) e, malgrado perdite pi\u00f9 elevate di quelle degli avversari (5000 imperiali per 3000 francesi), riusc\u00ec a ricacciarli oltre il Reno. Il famoso principe di Cond\u00e9 fu chiamato da Luigi XIV per rimpiazzare il defunto Turenne.\nNel frattempo, forti del loro successo, le truppe di Montecuccoli marciarono addirittura verso la citt\u00e0 alsaziana di Haguenau, ribellatasi all'autorit\u00e0 francese, ma davanti all'arrivo del principe di Cond\u00e9 furono costrette a togliere l'assedio; anche se Montecuccoli era inizialmente contrario a quest'ordine, lo esegu\u00ec e ritir\u00f2 il suo esercito all'inizio dell'autunno 1675.\nLa carriera politica e diplomatica.\nRaimondo Montecuccoli usc\u00ec sempre vittorioso da tutte le campagne che condusse come comandante in capo. Oltre che un condottiero, il conte modenese fu anche un notevole scrittore, nonch\u00e9 uomo politico e diplomatico di primo piano sulla scena europea del XVII secolo. Ebbe grande influenza sulla conversione al cattolicesimo della regina Cristina di Svezia, essendo allo stesso tempo diretto interlocutore della regina, del papa e dell'imperatore.\nLa carriera letteraria.\nMontecuccoli ha come scrittore un posto di spicco nella letteratura italiana del Seicento, tanto da essere soprannominato e ricordato come il \"moderno Vegezio\". Negli scritti, per la maggior parte di argomento militare, si pu\u00f2 ritrovare tutta la sua cultura: matematica, architettura, botanica, e anche storia antica. Vari sono i suoi stili: la poesia, la diaristica, le preghiere, la corrispondenza. Le sue principali opere, scritte fra il 1640 e il 1670, sono \"Delle battaglie\", \"Trattato della guerra\", \"Dell'arte della guerra\" e \"Aforismi dell'arte bellica\".\nUgo Foscolo pose alla base dell'incisione che apre la sua edizione degli \"Aforismi\" l'epigrafe: \u00abRaimondo Montecuccoli. Con gli scritti rese eterno quanto aveva compiuto con le sue gesta\u00bb. Lo stesso Ugo Foscolo defin\u00ec Raimondo Montecuccoli \u00ab...il maggiore e il pi\u00f9 dotto fra i capitani nati in Italia dopo il risorgimento dalla barbarie\u00bb: nell'idea del Foscolo la barbarie \u00e8 il Medioevo, quindi Raimondo Montecuccoli \u00e8 indicato come il pi\u00f9 grande ed erudito capo militare italiano dell'epoca moderna.\nVita privata e decesso.\nIl 31 maggio 1657 Raimondo Montecuccoli spos\u00f2 la principessa Margarethe von Dietrichstein e ne ebbe in dote la propriet\u00e0 del feudo di Hohenegg in Austria, il cui castello divent\u00f2 la sua abitazione preferenziale. Ebbe tre figlie e un figlio; al figlio fu dato il nome di Leopoldo Filippo, essendo stato suo padrino l'imperatore Leopoldo I.\nL'assedio di Hagenau fu l'ultima azione militare del condottiero modenese che, alla fine della campagna, si ritir\u00f2 a Linz, dove scrisse buona parte delle sue opere sull'arte guerresca e dove mor\u00ec, a 71 anni, in seguito a un'emorragia. Aveva disposto nel testamento di essere sepolto a Vienna, nella chiesa dei Gesuiti dei Nove Cori Angelici.\nRiconoscimenti futuri in memoria.\nA Raimondo Montecuccoli fu intitolato un celebre incrociatore leggero della Regia Marina (che, con il varo del gemello \"Muzio Attendolo\", divenne anche un tipo della classe \"Condottieri\"); varato nel 1931, segnalatosi in numerose azioni durante la Seconda guerra mondiale, consegnatosi a Malta dopo l'8 settembre, fu poi nave scuola e venne disarmato nel 1967.\nNel marzo 2021 \u00e8 stato varato per la marina italiana un Pattugliatore d'altura della classe Classe Thaon di Revel dedicato al condottiero con distintivo ottico P432.\nA Raimondo Montecuccoli \u00e8 dedicata la via di Roma dove \u00e8 stata girata la scena del film \"Roma citt\u00e0 aperta\" di Roberto Rossellini, scena in cui Anna Magnani viene uccisa dal soldato tedesco mentre insegue il camion che portava via il partigiano Francesco. Sempre a Roma \u00e8 a lui dedicato uno dei 229 busti di italiani illustri che ornano la passeggiata del Pincio.\nA Vienna gli sono state dedicate una piazza nel quartiere Hietzing e una statua conservata al Heeresgeschichtliches Museum.\nCitazioni nella letteratura.\nIl cugino (sebbene da lui chiamato \"zio\") e maestro di guerra di Raimondo Montecuccoli, ossia Ernesto Montecuccoli, viene citato dal Manzoni nel capitolo XXX (220-225) de \"I promessi sposi\":"}
{"id": "33569", "revid": "1534511", "url": "https://it.wikipedia.org/wiki?curid=33569", "title": "Glossario di teoria dei campi", "text": "Questa pagina \u00e8 dedicata ad un glossario di teoria dei campi che vuole anche aiutare, insieme alla pagina della , a rintracciare gli articoli di tale settore della matematica.\nDefinizione di campo.\nUn campo \u00e8 un anello commutativo unitario (o con unit\u00e0) (\"F\",+,*,0,1) nel quale ogni elemento diverso dallo zero \u00e8 invertibile. Sopra un campo si possono effettuare le quattro operazioni razionali: addizione, sottrazione, moltiplicazione e divisione. Ci\u00f2 fa dei campi gli ambienti pi\u00f9 vantaggiosi per le attivit\u00e0 computazionali e di conseguenza per numerose applicazioni.\nOmomorfismi.\nUna funzione\nche sia un omomorfismo di anelli, cio\u00e8 tale che per tutti gli \"x\" e \"y\" in \"E\":\ne tale che\nQueste propriet\u00e0 implicano che \"f\"(0) = 0, \"f\"(\"x\"\u22121) = \"f\"(\"x\")\u22121 per ogni \"x\" in \"E\" diverso da 0, e che \"f\" \u00e8 iniettiva. La classe dei campi munita di questi omomorfismi forma una categoria.\nDue campi isomorfi si possono identificare per tutte le applicazioni pratiche. Occorre osservare che questa identificazione la si pu\u00f2 ottenere con diversi isomorfismi. Vedi ad esempio la coniugazione complessa."}
{"id": "33571", "revid": "2229881", "url": "https://it.wikipedia.org/wiki?curid=33571", "title": "Acquacanina", "text": "Acquacanina \u00e8 una frazione del comune italiano di Fiastra di 122 abitanti della provincia di Macerata nelle Marche.\nFino al 31 dicembre 2016 \u00e8 stato un comune autonomo. Acquacanina era un comune sparso, la sede municipale si trovava nel centro di Pi\u00e8 del Colle. Era il comune meno popolato della regione.\nGeografia fisica.\nIl territorio di Acquacanina si estende su un territorio prevalentemente montuoso, a 734 m s.l.m. sui Monti Sibillini, e caratterizzato da paesaggi naturali monumentali. Il territorio si affaccia per un tratto di arenile sul Lago di Fiastra.\nStoria.\nIn et\u00e0 antica non si sono avuti ritrovamenti, ne particolari menzioni, di insediamenti in territorio acquacaninese. La storia del comune inizi\u00f2 nel VI secolo, quando una delle prime comunit\u00e0 benedettine si install\u00f2 nell'abbazia di San Salvatore in Rio Sacro, fondata in un luogo accidentato lungo la valle del Rio Sacro, a poco meno di 1000 m s.l.m.:\nFu solo nel Cinquecento che i monaci benedettini abbandonarono la loro sede per fondare l'abbazia di Santa Maria in Rio Sacro in un luogo meno accidentato, precedentemente occupato dalla chiesa di Santa Maria \"in Merigu\", dipendenza dell'abbazia di San Salvatore fondata attorno al 1000.\nMonumenti e luoghi d'interesse.\nArchitetture religiose.\nAbbazia di San Salvatore a Rio Sacro di Meriggio: la chiesa parrocchiale di Rio Sacro fondata dai benedettini nell'anno 1000 e recentemente restaurata, ha all'interno notevoli opere d'arte tra cui un gruppo in legno con la \"Madonna di Rio Sacro e il Bambino\" (XVI secolo), una piccola tela (\"Madonna del Suffragio\") di Carlo Maratta, una tavola del XVI secolo ed un affresco (\"Martirio di San Sebastiano\") attribuito a Girolamo di Giovanni.\nDa visitare anche i ruderi di un castello costruito dalla famiglia Da Varano nel XIV secolo in localit\u00e0 Vallecanto, con all'interno la coeva chiesetta di Santa Margherita ornata all'interno da due affreschi di Girolamo di Giovanni, la chiesa della Madonna del Vallone, in localit\u00e0 Campicino, con il campanile curiosamente posto a considerevole distanza per ragioni acustiche, all'interno monumentali altari barocchi ed una tela \"Deposizione\", di scuola romana caravaggesca del XVII secolo, ed una mostra permanente sui Monti Sibillini.\nLa chiesa parrocchiale di Rio Sacro San Salvatore non esiste pi\u00f9 o quanto meno esistono i ruderi, e non era una chiesa parrocchiale bens\u00ec un'abbazia. Adesso esiste l'abbazia di Santa Maria di Rio Sacro che sorge a qualche chilometro dalla vecchia abbazia di San Salvatore nella quale furono trasportati tutti i suppellettili della prima abbazia che fu abbandonata per motivi logistici. San Salvatore prendeva il nome da un crocifisso ligneo che \u00e8 stato trafugato nella nuova abbazia di Santa Maria di Rio Sacro nel XVIII secolo.\nGeografia antropica.\nIl capoluogo del comune era il centro di Pie' del Colle, che ha 31 abitanti. Altre localit\u00e0 sono:\nAmministrazione.\nFonte: Ministero dell'Interno ."}
{"id": "33572", "revid": "2229881", "url": "https://it.wikipedia.org/wiki?curid=33572", "title": "Apiro", "text": "Storia.\nIl paese era abitato gi\u00e0 nel periodo dei piceni e dei romani in seguito, devastato da Goti e Longobardi venne inglobato da quest'ultimi nel ducato di Spoleto.\nIl toponimo Apiro deriva dal latino \"ad pirum\" ('al pero'), che \u00e8 molto probabile alludesse a un albero di pero, punto di riferimento geografico della zona.\nNel 1227 si resse a libero comune, capoluogo della Valle di San Clemente, che inglobava alcuni castelli della zona. Ma gi\u00e0 lo stesso anno venne conquistata dalla citt\u00e0 di Jesi e immessa nel suo contado.\nNel 1433-34 venne conquistata da Francesco Sforza e in seguito pass\u00f2 sotto il dominio pontificio fino all'Unit\u00e0 d'Italia. Rest\u00f2 sotto la giurisdizione pontificia fino all'Unit\u00e0.\nMonumenti e luoghi d'interesse.\nSorge sulla centrale piazza Baldini e costruita nel 1632, su un precedente edificio, per volere di Giovanni Giacomo Baldini (1581-1656), dottore locale che si trasfer\u00ec a Roma divenendo il medico personale del cardinale Scipione Caffarelli-Borghese, di papa Urbano VIII e di papa Innocenzo X. Baldini fece elevare la chiesa a collegiata e le fece ricchi doni e lasciti. Al suo interno conserva un organo del 1771 di Gaetano Callido e notevoli suppellettili e opere d'arte fra cui tele di Valentin de Boulogne, Andrea Lilli e dello Spagnoletto.\nSu piazza Baldini, a fianco della collegiata, \u00e8 il municipio, gi\u00e0 palazzo dei Priori, venne eretto nel 1246 e fortemente rimaneggiato nei secoli successivi. All'interno conserva polittico della \"Madonna colBambino e Santi\" eseguito nel 1366 da Allegretto Nuzi\nCostruita prima del XII secolo, \u00e8 l'edificio pi\u00f9 antico del paese, anche se venne rifatto nel XVIII secolo. Conserva del primo edificio un portale romanico-bizantino del XIII secolo.\nA pochi chilometri dal centro sorge quest'antica abbazia, consacrata nel 1086, ma risalente a prima dell\u2019anno Mille. Tuttavia venne distrutta nel XIII secolo da un incendio e rifatta con l'edificio attuale. Si presenta di stile romanico-gotico divisa in tre navate e tre absidi semi-circolari. All'interno conserva ancora affreschi dell'epoca. All'inizio del XV secolo inizi\u00f2 la sua decadenza tanto che nel 1442 si un\u00ec all'Abbazia di Valdicastro, tenuta dai Camaldolesi, a cui rimase fino al 1810.\nCultura.\nOsservatorio geologico di Coldigioco.\nL'istituzione sorge nell'omonima localit\u00e0 di Coldigioco, nella frazione Fontale, sui declivi del Monte San Vicino, dove fu fondato nel 1992 su iniziativa del geologo Alessandro Montanari e di sua moglie, l'artista newyorchese Paula Metallo.\nIl centro \u00e8 ospitato all'interno di un edificio scolastico dismesso che, negli anni sessanta, aveva ospitato le esperienze educative dei coniugi Giuseppe Tamagnini e Giovanna Legatti (legati al Movimento di Cooperazione Educativa), le cui sperimentazioni erano ispirate al programma pedagogico di C\u00e9lestin Freinet. A questo primo nucleo si sono aggiunti ulteriori edifici del piccolo borgo abbandonato, ristrutturati e riattati allo scopo. L'osservatorio \u00e8 dotato di computer, attrezzature informatiche, di un laboratorio mineralogico, di una libreria di mappe, oltre a strutture destinate a ospitalit\u00e0 i frequentatori che vi convengono (studenti e ricercatori), oltre a una piccola flotta di autoveicoli per le escursioni.\nIl centro ospita ogni anno programmi e conferenze su argomenti di scienze, ma anche su temi artistici e culinari.\nSport.\nCalcio a 11.\nLa squadra di calcio locale era l'Apiro che aveva raggiunto anche il torneo di Promozione.\nNella stagione 2021/2022 il comune \u00e8 rappresentato dall'ASD Urbanitas Apiro che gioca in Terza Categoria.\nCalcio a 5.\nLa squadra locale \u00e8 il Frontale Calcio a 5 che gioca in Serie D, ma in passato vi era anche un'altra squadra, che prendeva il nome di S.C. Apiro C5."}
{"id": "33573", "revid": "2229881", "url": "https://it.wikipedia.org/wiki?curid=33573", "title": "Appignano", "text": "Appignano (\"Pign\u00e0\" nel dialetto locale) \u00e8 un comune italiano di abitanti della provincia di Macerata nelle Marche. La tradizione vuole che il nome Appignano derivi da quello del proconsole romano Pliniano. Si presenta al visitatore con il suo centro storico racchiuso nelle antiche mura. \nStoria.\n\u00c8 famosa in tutta Italia per la festa dei legumi chiamata Leguminaria. Manifestazione gastronomica che si svolge in autunno ed ha per protagonisti i legumi, prodotti nel territorio e cucinati seguendo ricette tradizionali. \nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come i mobilifici, la lavorazione della ceramica e della maiolica.\nSport.\nCalcio.\nLa principale squadra di calcio \u00e8 l'U.S. Appignanese, nata nel 1964, che milita nel girone E marchigiano di 2\u00aa Categoria, l'altra \u00e8 l'Amatori Appignano che disputa la Terza Categoria e vincitrice dello scudetto amatoriale nel 1995 sotto la guida del mister Maurizio Raffaelli, poi diventato sindaco nel 1999.\nPallavolo.\nIl paese di Appignano \u00e8 rappresentato nella pallavolo dalla societ\u00e0 Appignano Volley, nata nel 1987 e tuttora in forte crescita, tanto che nel campionato 2012/2013 ha partecipato alla B1 maschile.\nNel campionato 2017/2018 \u00e8 l'unico paese in tutte le Marche ad avere due squadre che giocano nella serie C maschile: Appignano Volley e Aurora Volley. Nel 2018/2019 vince il campionato di serie C maschile.\nLa societ\u00e0 Appignano volley \u00e8 una delle societ\u00e0 pi\u00f9 importanti della provincia partecipando sia a campionati maschile che femminile."}
{"id": "33574", "revid": "1718925", "url": "https://it.wikipedia.org/wiki?curid=33574", "title": "Belforte del Chienti", "text": "Geografia fisica.\nBelforte del Chienti \u00e8 un piccolo comune a met\u00e0 strada tra la montagna e il mare, nella parte centro-meridionale della regione Marche.\nEsso si trova a , in cima ad un'altura che domina a sud la vallata del fiume Chienti e dista 27 chilometri in direzione sud-ovest rispetto al capoluogo di provincia.\nStoria.\nIl nome del paese deriva dalla felice posizione geografica ed indica appunto un \"Bel Forte\" o \"bella fortezza\".\nIl castello costruito nel XII secolo fece parte subito della giurisdizione di Camerino fino al 1255 quando si allea con Tolentino per consegnarsi a quest'ultima citt\u00e0 nel 1256. Il passaggio ufficiale a Tolentino avviene sotto Enrico II Ventimiglia nel 1260.\nNel 1435 Belforte viene annesso ai domini che gi\u00e0 presentava in zona Francesco Sforza.\nSuccessivamente la storia di Belforte del Chienti entra a far parte di quella dello Stato Pontificio prima e del nuovo stato italiano poi.\nMonumenti e luoghi d'interesse.\nTra i monumenti presenti nel paese abbiamo le mura castellane, che risalgono al XIV secolo e sono state in parte ricostruite a levante nel Settecento e ulteriormente restaurate nel secolo scorso.\nAbbiamo poi la chiesa parrocchiale di Sant'Eustachio con a fianco un campanile dalla particolare forma a cono. Della chiesa si hanno notizie certe gi\u00e0 dal 1218, ma le sue forme attuali risalgono al XVII-XVIII secolo dopo il terremoto del 1741.\nAll'interno della chiesa si trova un polittico (4,83 x 3,23\u00a0m.) del 1468 che porta la firma di Giovanni Boccati, una statua lignea cinquecentesca di San Sebastiano (un tempo nella chiesa omonima), due tele cinquecentesche, una delle quali firmata e datata da Durante Nobili da Caldarola, allievo di Lorenzo Lotto. \nSono presenti poi altre chiese come quella di San Sebastiano eretta dalla Comunit\u00e0 a protezione della peste nel 1479, la chiesa di San Giovanni, che conserva dei dipinti attribuiti a Giovanni Andrea De Magistris e l'abbazia dei padri silvestrini, costruita nel Seicento, nella quale si trova una croce bizantina di rame.\nAltro importante monumento \u00e8 Casa Bonfranceschi, un interessante esempio di architettura di palazzo nobiliare. L'esistenza di questo edificio \u00e8 rintracciabile negli atti dell'Archivio di Stato di Macerata a partire dal 1803, ma la sua realizzazione si pu\u00f2 senz'altro collocare a cavallo tra il XVII e il XVIII secolo sia per la sua caratteristica struttura esterna sia per l'ampia e panoramica scalinata che dall'atrio porta al piano nobile. L'edificio si sviluppa su tre piani; al primo piano si apre un'ampia sala con soffitto a cassettoni e l'adiacente cappellina abbellita da stucchi. Il palazzo \u00e8 di propriet\u00e0 del Comune di Belforte del Chienti, che lo ha sottoposto a interventi di restauro terminati nel 2003.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la lavorazione della pelletteria.\nSport.\nCalcio.\nLa squadra di calcio Belfortese R.Salvatori nata nel 1970 milita nella Seconda Categoria marchigiana.\nTiro con l'arco.\nBelforte del Chienti vanta la presenza di due squadre di tiro con l'arco: Arcieri Del Medio Chienti e Arcieri Storici Turma Lyncis.\nArcieri Del Medio Chienti\nGli Arcieri Del Medio Chienti iniziano la propria attivit\u00e0 nel 1998 con l'affiliazione alla federazione F.I.T.ARCO portando avanti le discipline dell'Arco Nudo, Arco Olimpico e Arco Compound.\nDalla sua nascita ad oggi, questo TEAM, non solo ha ottenuto vittorie e riconoscimenti che lo ha portato ad occupare il quarto posto del ranking nazionale, ma ha accompagnato alcuni dei suoi atleti ad indossare la maglia della nazionale in giro per il mondo.\nArcieri Storici Turma Lyncis\nGli Arcieri Storici Turma Lyncis fanno parte del gruppo Fitast e promuovono le discipline dell'Arco Storico e Arco Tradizionale.\nOltre ad essere protagonisti di molte rievocazioni storiche, questa squadra prende parte a moltissime competizioni di carattere locale e nazionale portando a casa vittorie da molte citt\u00e0 italiane.\nCiclismo e motociclismo.\nBelfort Riders\nL\u2019associazione Belfort Riders, fondata nel 2019 da motociclisti amatoriali ed ex professionisti di fama nazionale e internazionale, promuove la pratica motociclistica organizzando e prendendo parte a manifestazioni e competizioni su tutti i livelli ottenendo ottimi risultati. L\u2019associazione oltre a l\u2019aspetto competitivo svolge anche attivit\u00e0 didattiche e di formazione orientate all\u2019avvicinamento e al perfezionamento delle varie discipline.\nL\u2019associazione Belfort Riders, attraverso il suo gruppo dedicato esclusivamente alla pratica ciclistica, organizza tour nei sentieri di tutto l\u2019entroterra e cura e gestisce il PUMP TRACK BEFORTRIDERS, una bike area formata da una pump track e una linea salti dove il gruppo organizza competizioni e corsi per bambini ed adulti."}
{"id": "33575", "revid": "30610", "url": "https://it.wikipedia.org/wiki?curid=33575", "title": "Bolognola", "text": "Geografia fisica.\nTerritorio.\nSorge nel Parco nazionale dei Monti Sibillini a un'altitudine superiore ai 1000 , che lo rende il comune pi\u00f9 alto delle Marche. Nel territorio si trovano le sorgenti del fiume Fiastrone e il Monte Rotondo, sotto la vetta del quale si apre l'inaccessibile forra dell'Acquasanta, con l'omonima cascata naturale.\nA quota 1340 , e a 4,7\u00a0km dal centro del paese, \u00e8 situata l'unica frazione di Pintura, nata come centro turistico e sviluppatasi attorno agli impianti scioviari.\nClima.\nIn base al periodo trentennale di riferimento 1961-1990, la stazione meteorologica di Bolognola registra una temperatura media di -2,4\u00a0\u00b0C nel mese pi\u00f9 freddo (gennaio) e di +17,4\u00a0\u00b0C nel mese pi\u00f9 caldo (luglio). Le precipitazioni medie annue si aggirano ai 800\u00a0mm, mediamente distribuite in 89 giorni, con un minimo relativo in estate ed un picco in autunno. La neve fa la sua apparizione circa trenta volte l'anno in paese, e quasi sempre con accumuli molto significativi. In media ci sono 94 giorni di gelo all'anno..\nStoria.\nLa leggenda vuole che Bolognola sia stata fondata nel basso medioevo, nel XIV secolo, da tre nobili bolognesi esuli in queste terre ai tempi delle lotte tra guelfi e ghibellini. I tre nobili, Pepoli, Malvezzi e Bentivoglio, avrebbero dapprima fondato il paese di Appennino, nei pressi del Santuario di Macereto, per poi spostarsi nell'alta valle del Fiastrone. Qui avrebbero fondato tre nuclei abitati contigui (Capo la villa, Villa di mezzo e Pie' la villa), che tuttora costituiscono il borgo di Bolognola. Il nome del paese, secondo questa tradizione, starebbe a significare appunto \"Piccola Bologna\". Sulla base di questa erronea convinzione, alle tre ville sono state successivamente attribuiti i nomi dei tre presunti fondatori.\nLa realt\u00e0 storica \u00e8 invero ben diversa. \u00c8 ormai assodato che un originario nucleo abitato esistesse nell'area dove attualmente sorge Bolognola gi\u00e0 abbondantemente prima del XIII secolo. Il toponimo non avrebbe nulla a che fare con il capoluogo emiliano, bens\u00ec potrebbe derivare dal latino \"Bononia\" (terra di cose buone), poi trasformatosi con il tempo in \"Bononiola\". Forse ancora pi\u00f9 plausibile \u00e8 la derivazione dal celtico \"bona\" (luogo fortificato), stante la presenza di evidenti tracce della cultura celtica nell'area dei Sibillini. Altra possibile e pi\u00f9 suggestiva interpretazione, \u00e8 quella secondo la quale all'origine del toponimo ci sarebbe il culto della dea Bona, anticamente diffuso nei monti Sibillini.\nIl borgo divenne in seguito Libero comune, subendo sempre molto l'influenza dei Da Varano, signori di Camerino, che eressero anche un castello - di cui oggi restano solo poche rovine - nella Villa di mezzo (conosciuto, sulla scorta della leggenda, come Castello Pepoli).\nLa popolazione cominci\u00f2 drasticamente a diminuire nella prima met\u00e0 del XX secolo, a causa soprattutto delle due grandi valanghe staccatesi dal sovrastante Monte Sassotetto, che, negli inverni del 1930 e del 1934, fecero 19 vittime ciascuna, radendo al suolo buona parte degli edifici pi\u00f9 antichi. L'abitato \u00e8 stato danneggiato dallo sciame sismico che ha colpito il centro Italia nel 2016/2017.\nMonumenti e luoghi d'interesse.\nIl centro abitato \u00e8 costituito da tre nuclei risalenti al medioevo: Villa da Capo (o Villa Malvezzi) a sud, Villa di Mezzo (o Villa Pepoli) e Villa da Piedi (o Villa Bentivoglio) a nord. \nEconomia.\nL'economia del paese, un tempo legata all'allevamento e all'industria laniera, \u00e8 oggi imperniata sul turismo estivo e invernale. "}
{"id": "33578", "revid": "2229881", "url": "https://it.wikipedia.org/wiki?curid=33578", "title": "Camporotondo di Fiastrone", "text": "Storia.\nLe origini pi\u00f9 antiche di Camporotondo di Fiastrone risalgono all'epoca romana, anvhe se la prima notizia risale ufficialmente alla met\u00e0 del XII secolo, pi\u00f9 precisamente al 1147. In quell'epoca il borgo aveva i toponimi di \"Ventiliano\" e di \"Carufo\" o \"Garufo-Garufa\". I proprietari terreni di quella zona erano monaci appartenenti all'abbazia di San Clemente a Casauria e dell'abbazia di Farfa ed \u00e8 probabile che la formazione del castrum medievale nasca grazie all'arcidiocesi di Camerino-San Severino Marche e all'arrivo di coloni dei villaggi limitrofi. Nonostante gli statuti autonomi, il Comune rimase sempre nell'interesse di Camerino e della famiglia dei Da Varano, fino all'ingresso nello Stato Pontificio."}
{"id": "33579", "revid": "125392232", "url": "https://it.wikipedia.org/wiki?curid=33579", "title": "Castelraimondo", "text": "Castelraimondo (da \"Castrum Raymundi;\" \"Castrimonno\" in dialetto locale, ma detto anche \"Lu Cassero\" per via del suo monumento distintivo) \u00e8 un comune italiano di abitanti della provincia di Macerata nelle Marche.\nI suoi colori sono il bianco e l'azzurro. Sullo stemma cittadino \u00e8 raffigurato il \"Cassero\", torre di avvistamento avanzata alta 38,3 metri, innalzata presumibilmente fra il 1311 e 1318, e facente parte del sistema dell'Intagliata, ovvero una linea di torri, fossati e muraglioni fatti edificare dalla signoria dei Da Varano a difesa della citt\u00e0 di Camerino, per un tratto di 12\u00a0km da Pioraco a \"Torre Beregna\", durante le guerre con i vicini comuni di Matelica e San Severino Marche.\nIl borgo festeggia ogni anno il Corpus Domini con una tradizionale infiorata che si svolge nella notte fra il sabato e la domenica, durante la quale le associazioni del paese (AVIS, AIDO, ADMO ed altre) compongono tappeti fioriti raffiguranti scene o messaggi cristiani lungo tutto il corso cittadino, che vengono poi disfatti nella prima mattinata del luned\u00ec successivo.\nGeografia fisica.\nLa cittadina di Castelraimondo \u00e8 situata nel subappennino marchigiano, a 307 m s.l.m., sul versante sinistro dell'Alta Valle del Potenza e quasi a conclusione della stessa; si distende con pianta regolare in una conca naturale circondata da un paesaggio collinare screziato di tutte le sfumature del verde, poich\u00e9 rivestito da vaste formazioni boschive, distese di seminativi che si fanno dorate in estate, nonch\u00e9 da vigneti e oliveti disposti in modo regolare sulle pendici dei colli. L'ambiente naturale in cui la cittadina si estende \u00e8 dunque gradevole, costituito da una serie di rilievi collinari che terminano con la quinta montana preappenninica formata da Monte Primo, Monte Gemmo e Monte di Crispiero. Il territorio totale del comune risulta estendersi quindi su una superficie di 44,92\u00a0km\u00b2, compresa tra i 268 e i 1.238\u00a0m s.l.m., con una densit\u00e0 abitativa di 101,20 ab./km\u00b2.\nSociet\u00e0.\nI castelraimondesi, con un elevato indice di vecchiaia e la quasi parit\u00e0 numerica fra individui di sesso maschile e femminile, risiedono perlopi\u00f9 nel capoluogo comunale; il resto della comunit\u00e0 \u00e8 distribuito nelle localit\u00e0 di Castel Santa Maria, Crispiero, Rustano, e nei piccolissimi aggregati urbani di Brondoleto e Castel Sant'Angelo, con una densit\u00e0 abitativa di circa 101,20 ab./km\u00b2. Il numero di residenti non italiani si aggira intorno a 650.\nInfrastrutture e trasporti.\nStrade.\nPresso Castelraimondo si incrociano due strade statali, la n.361 \"Septempedana\" (che si snoda tra Osimo e i rilievi appenninici passando per Macerata) e la n.256 \"Muccese\" (breve arteria turistica che corre tra i rilievi appenninici collegando le statali n.76 della Val d'Esino e n.77 della Val di Chienti).\nFerrovie e tranvie.\nLa cittadina ha una stazione ferroviaria facente parte della ferrovia Civitanova Marche-Fabriano, servita da treni regionali Trenitalia nell'ambito del contratto di servizio stipulato con la Regione Marche.\nDal 1906 al 1956 fu anche attiva la ferrovia Camerino-Castelraimondo, lunga 11,5\u00a0km, che esercitava con elettromotrici tranviarie unendo la stazione FS con il centro storico di Camerino.\nSport.\nCalcio.\nLa squadra di calcio del paese \u00e8 l\"'A.S.D. Folgore Castelraimondo\" che milita nel Campionato Regionale di 1\u00aa categoria\nCalcio a 5.\nIl Castelraimondo C5 gioca nel campionato di Serie D marchigiano.\nDal 2021 la \"Folgore C5\" milita nel campionato CSI Serie Unica. \nTennis.\n\u00c8 presente un club di tennis\nBasket.\nLa squadra di basket del paese \u00e8 il Castelraimondo basket U16 che milita nel campionato MAS silver\nPallavolo.\nLa squadra locale si chiama A.s.d Castrum Volley 2016 che milita sia in campionati giovanili che di categoria della provincia."}
{"id": "33580", "revid": "2229881", "url": "https://it.wikipedia.org/wiki?curid=33580", "title": "Castelsantangelo sul Nera", "text": "Castelsantangelo sul Nera (\"Castello\" in dialetto maceratese) \u00e8 un comune italiano di abitanti della provincia di Macerata nelle Marche. Nel suo territorio si trovano le sorgenti del fiume Nera e l'inizio della Valnerina.\nStoria.\nLa zona \u00e8 interessata da ritrovamenti preistorici probabilmente perch\u00e9 ricca di acque: difatti nei suoi pressi sono situate le sorgenti del fiume Nera e lo stabilimento di imbottigliamento che imbottiglia le acque minerali a marchio \"Nerea\". Il nome della cittadina e del suo protettore, San Michele Arcangelo, insieme a quelli di alcune localit\u00e0 circostanti, inducono a pensare ad una possibile derivazione longobarda del sito, seppure non manchino ipotesi di una diversa attribuzione del nome in epoca successiva.\nSi sa per certo che nel medioevo divenne un importante centro feudale e che, attraverso un sistema di vassallaggio, esercitava il suo controllo sul territorio circostante. L\u2019ultimo dei feudatari che si avvicendarono nel castello fu \u201c\"Tiboldo di Farolfo di Nocria\u201d,\" della famiglia \"Fiordilancia\", che nel 1255 in cambio della carica di Podest\u00e0 del Comune si trov\u00f2 costretto a rinunciare alle sue propriet\u00e0 e ai propri diritti feudali in favore di Visso, che nel frattempo a sua volta aveva intrapreso un lungo processo che si concluse con l\u2019assunzione dello status di Comune. Da questo momento la storia di Castelsantangelo si lega a quella del comune di Visso: accettandone lo statuto, diventa il centro della \u201c\"Guaita Montanea\u201d\", una delle unit\u00e0 amministrative in cui il libero comune era organizzato.\nCelebre la guerra contro Norcia per accaparrarsi i terreni di Gualdo e del Pian Perduto, questa si concluse il 20 luglio 1522 in favore di Castelsantangelo, nonostante il rapporto di forze in campo fosse di 10:1 in favore dei Nursini. Le gesta dello scontro sono narrate nel poema omonimo composto in rime dal Berettaccia, poeta-pastore di Castelsantangelo sul Nera, vissuto nel 1600: \"\"La Battaglia del Pian Perduto\"\u201d. Di quel periodo si conservano le mura e l'impianto urbanistico del XV secolo.\nRimase una frazione di Visso fino al 1913 quando, con una legge attuata poi solo nel 1920, Castelsantangelo divenne comune autonomo indipendente da Visso e nel 1970 assunse, per delibera comunale, il nome di Castelsantangelo sul Nera. Il centro abitato e le sue frazioni hanno subito ingenti danni venendo quasi completamente distrutti a seguito delle scosse di terremoto di magnitudo 5.4 e 5.9 del 26 ottobre e 6.5 del 30 ottobre 2016, il cui epicentro si collocava proprio nel comune di Castelsantangelo.\nMonumenti e luoghi d'interesse.\nNel paese sono presenti quattro chiese: la Chiesa di Santo Spirito, la Chiesa di San Sebastiano, la Chiesa di San Martino dei Gualdesi e la Chiesa di Santo Stefano. \u00c8 interessante anche il Monastero San Liberatore.\nUn'altra attrazione turistica vicino Castelsantangelo sul Nera \u00e8 la stazione sciistica di \"Monte Prata\" (1850 m), costituita da una seggiovia biposto \"Valle dell'Angelo-Monte Prata\", da uno skilift a fune alta \"Monte Prata 2 bis\" e da un tapis roulant \"Campo scuola\". Lo ski-lift serve una pista rossa (media), la pista \"Panoramica\", servita anche dalla seggiovia. La seggiovia serve una pista nera (difficile), il \"Canalone di Monte Prata e della Valle dell'Angelo\". Mentre il tapis roulant serve una pista blu (facile)."}
{"id": "33581", "revid": "74801", "url": "https://it.wikipedia.org/wiki?curid=33581", "title": "Cessapalombo", "text": "Cessapalombo (anticamente Cesapalumbi o Cesapalumbum, \"Cessapal\u00f9mmu\" in dialetto maceratese) \u00e8 un comune italiano di abitanti della provincia di Macerata nelle Marche.\nStoria.\nIl 22 marzo 1944 la frazione di Montalto fu teatro della fucilazione di 32 giovani partigiani da parte dei nazifascisti, nell'evento tristemente noto come l'eccidio di Montalto. Un modesto monumento ricorda questo episodio non molto conosciuto.\nOnorificenze.\nCessapalombo \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nGeografia antropica.\nFrazioni.\nMontalto.\nAnticamente: Montaltum, Montealtum, Montis Alti. Le prime notizie del territorio di Montalto si hanno nel Chronicon Casauriense o Liber instrumentorum seu chronicorum monasterii Casauriensis conservato in originale presso la Biblioteca Nazionale di Parigi. In un diploma del 23 dicembre 967, Ottone I di Sassonia \"Otto Imperator\" conferma all'abate Adamo \"Adam abbs\" della Abbazia di San Clemente a Casauria il possesso delle 22 curtes benedettine esistenti nel territorio di Camerino fra cui Monte Alto.\nCon privilegio del Cardinale Sinibaldo dei Fieschi rettore della Marca (poi Papa Innocenzo IV) in data 27 gennaio 1240 il territorio di Montalto veniva annesso alla giurisdizione del comune di Camerino. Tale concessione rafforzava l'appoggio militare di Camerino al papato contro le mire espansionistiche di Federico II.\nNella \"Descriptio Marchiae Anconitanae\", fatta redigere dal Vicario Pontificio Cardinale Egidio Albornoz, datata 1356 (pontificato di Papa Innocenzo VI) fra \"castra et ville\" vieve citato \"Montisalti\". Con il termine il castrum si indica un borgo fortificato ma anche una semplice rocca con funzioni militari, la villa, invece, sta ad indicare un piccolissimo villaggio. In un documento risalente al 1432 che elenca le 16 chiese dipendenti dalla pieve di Faveria compare la \"Ecclesia sancti Benedicti de Monte Alto\".\nAnticamente faceva capo al Terziere chiamato Sossanto unitamente ai castelli di Fiungo, Campolarzo (con rocca), Castel Ramundo (con rocca), Crisperi, Castel Sancto Venanzo, Statte, Borgiano, Croce, Vestignano, Pieve Faveri, Cessapalumbo, Coldepetra (con rocca). Erano ricompresi nello stesso Terziero nove vile (Dinazano, Piacusano, Gorgiano e Lancianello, Colseverivo, Valvegenano, Agello (con rocca), Valcimarra, Monasterio, Letegge) e due rocche senza ville (Torre de Fanula, Torre de Beregna).\nNel 1810 Montalto e le frazioni di Villa, Valle e Tribbio appartengono al comune di Valcimarra all'interno del Cantone di Camerino, Distretto di Camerino, Dipartimento del Musone.\nIntervenuta la Restaurazione, il papa Pio VII riform\u00f2 la pubblica amministrazione dello Stato della Chiesa con \"motu proprio\" \"Quando per ammirabile disposizione\" del 6 luglio 1816, suddividendo il territorio pontificio in diciassette delegazioni apostoliche pi\u00f9 la comarca di Roma. Le delegazioni o province erano distinte in tre classi. Il territorio marchigiano fu ripartito in sei delegazioni: Camerino, Urbino e Pesaro, Ancona, Macerata, Fermo e Ascoli. Montalto unitamnete a Col di Pietra, Croce, Pieve Favera, Statte, Pozzuolo, Valdiea e Campolarzo continuano ad appartenere al comune di Valcimarra.\nNella Chiesa di San Benedetto (XIII secolo) nel 1526 Giovanni Andrea De Magistris dat\u00f2 \"I Misteri del Rosario\" affrescati all'esterno della nicchia della parete sinistra, mentre la \"Madonna e Bambino interna e Sant'Antonio abate\" del nicchione di rimpetto sono del 1544. Nella casa della comunit\u00e0, annessa al castello si rifugiarono e furono catturati prima dell'eccidio i partigiani.\nPopolazione di Montalto:\n1699 = 340 \n1829 = 322 \n1912 = 356\nTribbio.\nLa frazione Tribbio, che deve il proprio nome alla sua posizione: \"trivium\"=incrocio, si trova proprio sotto al Castello di Montalto. Parte del paese \u00e8 il Palazzo Simonelli che riveste una importanza strategica per il turismo del Comune di Cessapalombo. Un tempo appartenuto alla famiglia Simonelli, soggetto a continui ampliamenti, divent\u00f2 nel settecento un complesso nel quale si svolgevano tutte le attivit\u00e0 agricole dei mezzadri, per conto della famiglia signorile. Divenne anche una residenza estiva.\nL'attuale configurazione nasce da un restauro attento e consapevole della struttura settecentesca che ha lasciato intatti i volumi e le disposizioni interne. Sono stati utilizzati materiali quali legno, pietra e cotto che caratterizzano le costruzioni rurali.\nAl piano terra ospita uffici e servizi: il Punto Turistico Informativo della Proloco e la Casa del Parco. Questi offrono, ogni tipo di accoglienza e di informazioni utili.\nIl primo piano funge da ostello, con le sue camere arredate e dotate di servizi interni capaci di ospitare fino a 32 persone. Si aggiungono due dependances esterne, indipendenti e capaci di ospitare altri due nuclei familiari. AI piano interrato troviamo la cucina dell\u2019ostello.\nIl Museo delle Carbonaie ed il Museo della Nostra Terra occupano le restanti parti del piano terra e seminterrato. Entrambi contengono una esauriente documentazione fotografica delle carbonaie ed alcuni oggetti in uso nell\u2019antica tradizione contadina. al suo interno c'\u00e8 l'ex chiesa si Santa Lucia, in parte affrescata.\nNel 1829 conta 95 anime.\nCol di Pietra.\nAnticamente Collis Petre; si erge sulla sinistra del fiume Fiastrone e rappresentava l'ultimo baluardo a difesa del vasto sistema di rocche e castelli del ducato di Camerino. La Rocca di Col di Pietra che si erge a picco sul fiume Fiastrone, segue le vicende del territorio al quale appartiene; di propriet\u00e0 Casauriense prima e dei Varano poi (fin dalla seconda met\u00e0 del sec XII), ha scopo prettamente militare e difensivo. Oggi restano solo alcuni ruderi, che testimoniano la presenza della torre di guardia e di alcuni saloni voltati. Poco pi\u00f9 in basso sorge il Borgo di Col di Pietra con la chiesa dedicata a San Giovanni (Sancti lohannis supe Flussorium: cio\u00e8 sopra il Fiastrone) gi\u00e0 citata in documenti del 995. Il borgo, nel corso dei secoli ha perso la struttura originaria; l'attuale configurazione, molto probabilmente, risale ai primi dell'Ottocento. All\u2019epoca dei Comuni il castello apparteneva a Filippo di Morico, il quale lo vendette al Comune di Camerino; successivamente pass\u00f2 ai Varano che lo utilizzarono a scopo offensivo durante le lotte fra Signorie.\nNel 1829 conta 26 anime.\nPrato.\nNel 1829 conta 48 anime.\nMonastero.\nIn frazione Monastero, fuori dal centro abitato ed in posizione isolata, \u00e8 possibile ammirare l'Abbazia di San Salvatore, conosciuta anche con il nome di Santa Maria in Insula. Sulla base di uno scritto di San Pier Damiani ed osservando le forme architettoniche e i pochi caratteri originali, pare essere stata fondata nel 1009 da San Romualdo che trasform\u00f2 i locali di una precedente villa romana nell\u2019Abbazia.\nSan Romualdo nacque nel 952 e mor\u00ec il 19 giugno del 1027 all'et\u00e0 di 75 anni. Nel suo peregrinare nel Camerinese abbracci\u00f2 la Regola di San Benedetto cercando di riaffermare la necessit\u00e0 della vita eremitica.\nIntorno al 1050 i monaci, per obbedienza e sotto il Vescovo di Camerino Atto, furono costretti a trasferirsi nella Chiesa di San Pietro di San Ginesio e a lasciare la loro abbazia. A quel tempo tutto il territorio era sotto la giurisdizione del Vescovo di Camerino.\nCirca 200 anni dopo, per ordine di Onofrio III, furono costretti a ritornare presso l\u2019abbazia, pena la soppressione dell\u2019Ordine. Lasciarono la Chiesa di San Pietro ad un sacerdote diocesano e ad un fratello laico.\nQuando i monaci vi fecero ritorno alla fine del XIII secolo trovarono tutto il complesso in cattive condizioni ed in stato di abbandono: trasformarono la navata di destra in dormitorio mentre quella di sinistra e la parte absidale furono demolite.\nNel 1260 sempre Onofrio III pass\u00f2 il monastero alla mensa vescovile di Senigallia, diventando quindi di giurisdizione della Diocesi di Spoleto ma, nel 1229, Rinaldo, legato imperiale della Marca di Ancona e Duca di Spoleto, restitu\u00ec Santa Maria dell'Isola a San Ginesio.\nL'originaria costruzione presentava all'esterno quattro torri angolari che avevano con tutta probabilit\u00e0 funzione difensiva, considerata la posizione molto isolata, ed all'interno si sviluppavano tre navate. Del primitivo edificio \u00e8 rimasta solo la navata centrale, quella di sinistra \u00e8 crollata e quella di destra \u00e8 stata modificata e trasformata in loggiato ed abitazione.\nTestimonianza originaria \u00e8 la cripta con volte a crociera sorrette da nove colonne in arenaria munite di pregevoli capitelli scolpiti tra i pi\u00f9 antichi delle Marche. Al suo interno furono ritrovati frammenti di laterizio di origine romana. Presenta un affresco di una Madonna con Bambino realizzato nel XIII secolo e di chiara ispirazione ravennate.\nNel portico di entrata \u00e8 presente un affresco raffigurante \"San Giorgio che uccide il drago\". All\u2019interno invece, in due nicchie contrapposte, \u00e8 possibile ammirare due affreschi attribuibili ad Andrea De Magistris raffiguranti uno \"La Vergine e la Maddalena\" e l'altro \"Santa Lucia con Santa Caterina\".\nTra il 1960 ed il 1970 Padre Natale Sartini, frate minore e parroco di Monastero si impegn\u00f2 a fondo, assieme alla gente del luogo, per riportare alla luce l\u2019Abbazia cercando di eseguire degli accurati restauri, compresi i ruderi dell\u2019ala nord sepolti dalla terra. A causa della mancanza di fondi e di un progetto organico, riusc\u00ec purtroppo solo in parte nell\u2019intento.\nNel 1829 conta 127 anime.\nValle di Montalto.\nAnticamente Villa Vallis. Nella piccolissima frazione \u00e8 ubicata la Chiesa di San Vito Martire, menzionata la prima volta nella visita pastorale del vescovo Francesco Giusti di Camerino nel 1696.\nNel 1829 conta 84 anime.\nSempre il 22 marzo 1944, stesso giorno dell'eccidio di Montalto, pattuglie nazifasciste composte da soldati del G.N.R. - Btg. IX Settembre - 2\u00aa Compagnia e della Divisione Tedesca Brandenburg, procedono a mirati rastrellamenti nella frazione Valle di Montalto, catturando il Sottotenente di Artiglieria Achille Barilatti \"n.d.b. Gilberto della Valle\" unitamente alla sua compagna di origine greca Dita Maraschi.\nNel contempo alcuni fascisti fanno irruzione nel palazzo Formaggi dove, nella soffitta, trovano rifugio Capponi Nazzareno, classe 1925, Bendetti Ezio, classe 1922, Bocci Piero, classe 1922, Baldoni Nicola classe 1922 e Bartocci Feltre, classe 1903 noto antifascista membro del Comando della brigata \u201cSpartaco\u201d. Bartocci Feltre, armato di pistola, \u00e8 pronto a reagire, qualora i fascisti facciano ingresso nella soffitta tuttavia, gli spari conseguenti all'arresto del Ten. Barilatti inducono i fascisti ad uscire dal palazzo permettendo ai rifugiati di guadagnare la fuga saltando dalla finestra che si affaccia sulla chiesa di San Vito facendo perdere le loro tracce.\nIl giorno successivo, a conclusione di un sommario processo svoltosi presso il palazzo Paparelli di Muccia (sede del Battaglione \"M\"), il Ten. Barilatti verr\u00e0 fucilato contro il muro di cinta del cimitero di Muccia.\nVilla di Montalto.\nLa Chiesa di Santa Maria Ausiliatrice ospita l'affresco della Madonna della Misericordia, San Michele arcangelo, Santa Caterina d`Alessandria e devoti (datato 1468) del Maestro dell'Annunciazione di Spermento (Girolamo Angelo d'Antonio?) (gi\u00e0 attribuito a Girolamo di Giovanni).\nNel 1829 conta 143 anime.\nSport.\nCalcio.\nLa squadra locale si chiama Palombese ed ha disputato anche il campionato di Seconda Categoria, ma ora milita in Terza."}
{"id": "33582", "revid": "1833487", "url": "https://it.wikipedia.org/wiki?curid=33582", "title": "Cingoli", "text": "Cingoli \u00e8 un comune italiano di abitanti della provincia di Macerata nelle Marche.\nIl comune si trova sulla sommit\u00e0 del Monte Circe, a , e fa parte del club dei Borghi pi\u00f9 belli d'Italia.\nGeografia fisica.\nTerritorio.\nIl territorio di Cingoli si estende per circa tra la valle del fiume Musone e quella del Rio le Laque; \u00e8 zona montuosa, con rilievi costituenti la piega dell'Appennino umbro-marchigiano detta appunto piega di Cingoli, di forma ellissoidale e con quote che arrivano agli 824 metri di Monte Acuto. Altri rilievi notevoli sono Monte Sant'Angelo, Monte Nero, Cima delle Piane, Pian dei Conti.\nLa citt\u00e0 sorge in posizione panoramica sul versante adriatico di tale gruppo montuoso e ha alle spalle la piega appenninica in cui svetta il Monte San Vicino () con la sua singolare forma a trapezio.\nLa formazione stratigrafica dei rilievi di Cingoli risale al periodo del Cretaceo superiore, con tipi litologici molto vari; l'intera area \u00e8 ricca di boschi, rappresentativi di una flora molto varia, che abbraccia quasi l'intera fitodiversit\u00e0 della macchia mediterranea.\nNel 1974 sono state istituite due aree protette: la macchia del Monte Nero e quella delle Tassinete, il cui nome deriva dalla presenza rilevante del tasso (Taxus baccata).\nPer quanto riguarda la fauna, alcune specie sono estinte da tempo come l'avvoltoio, altre dai primi anni del Novecento come l'aquila e la lontra. Le specie che popolano ancora il territorio sono il cinghiale, il lupo, lo scoiattolo, il ghiro, la faina, il riccio, la volpe, la donnola, la puzzola e alcuni uccelli di tipo rapace, corvidi, passeriformi e quelli che frequentano i corsi d'acqua.\nNel 1987 \u00e8 stato creato sul fiume Musone l'invaso di Castreccioni, comunemente chiamato Lago di Cingoli, con una diga di sbarramento in calcestruzzo a gravit\u00e0.\nClima.\nIl clima di Cingoli risente molto dell'altitudine basso-montana, della relativa lontananza dal mare e dell'esposizione a N/E, a lato del Monte San Vicino. Questi fattori influenzano soprattutto le temperature, i venti e le precipitazioni nevose.\nGli inverni sono generalmente freddi, tranne che nei periodi anticiclonici e nelle fasi in cui spirano le miti e secche correnti favoniche dai quadranti occidentali o sud-occidentali (vento di garbino). In caso di afflussi d'aria fredda o gelida dai quadranti settentrionali e orientali, Cingoli viene solitamente investita da nevicate anche abbondanti, grazie alla quota a cui \u00e8 situata, alla presenza del Mare Adriatico verso est - nordest e alla vicinanza del \"massiccio\" del San Vicino che esalta i fenomeni (effetto stau). Le estati sono invece moderatamente calde, con picchi di calore notevoli solo nel caso in cui l'Italia Centrale venga raggiunta da masse d'aria provenienti dall'entroterra africano. Abbastanza frequenti i temporali pomeridiano-serali, provenienti dall'interno, in qualche caso anche forti.\nStoria.\nOrigini.\nIl termine \"Cingulum\" significa in latino \"qualcosa che cinge\": in effetti sin dai primi secoli la citt\u00e0 si presentava come una realt\u00e0 costruita su un monte per cingerlo. Cingoli, quindi, equivarrebbe a citt\u00e0 edificata sul ripiano di un monte. Le testimonianze pi\u00f9 antiche di frequentazione dell'area di Cingoli risalgono al Neolitico, IV-III millennio a.C. Nel IX secolo a.C. il territorio appariva occupato da popolazioni Picene. Secondo una leggenda, il picchio piceno, giunto nelle Marche, si pos\u00f2 proprio sull'altura di Cingoli.\nIl primo nucleo insediato di \"Cingulum\", nell'area dell'attuale \"Borgo San Lorenzo\", risale al III sec. a.C.\nNel periodo romano, la citt\u00e0 \u00e8 citata nel De bello civili da Giulio Cesare e venne ampliata e fortificata da Tito Labieno, cingolano, luogotenente imperiale. Alla met\u00e0 del I secolo a.C., in et\u00e0 augustea, Cingoli venne elevata a Municipium della trib\u00f9 Velina, nella V Regio.\nMedioevo.\nA partire dalla met\u00e0 del IV secolo si ha notizia di una prima diocesi di Cingoli, in cui vi fu anche vescovo (poi patrono) Sant'Esuperanzio. Con la caduta dell'impero romano il sito venne devastato da Goti e Longobardi e l'insediamento si spost\u00f2 pi\u00f9 a ovest, in cima al colle ove sorge oggi. La diocesi scomparve nel VI secolo venendo assorbita da quella di Osimo.\nDivenuta feudo del vescovo osimano, nel secondo XII secolo, Cingoli, si eresse a Libero comune ove fior\u00ec. Tuttavia iniziarono le lotte intestine fra le famiglie nobili locali, fra le quali emerse la famiglia guelfa dei Cima, la quale signoria dur\u00f2 fino alla fine del XV secolo.\nAttraverso un documento, intitolato \"Descriptio Marchiae Anconitanae,\" \u00e8 possibile ricostruire il contesto geo-politico di Cingoli: verso la prima met\u00e0 del trecento Cingoli contava 1200 focolari (\"fumantes\"), ovvero circa 5000 abitanti. Cingoli comprendeva il centro urbano e il contado dove sorgevano tre castelli (Castreccioni, Colognola e Sant'Angelo) e sette \"ville\" (Coldelci, Colderaso, Strada, Torre, Colle, Troviggiano e Lavenano).\nDominazione pontificia.\nA partire dal 1370 la Chiesa concesse al comune di Cingoli la facolt\u00e0 di giudicare le cause criminali e civili fatta eccezione per il reato di eresia, di lesa maest\u00e0 e di omicidio. Questo rapporto di fedelt\u00e0, per\u00f2, si interruppe nel 1375, quando le citt\u00e0 dello Stato della Chiesa si ribellano contro papa Gregorio XI. Fu proprio in occasione di questo scontro, che prese il nome di Guerra degli Otto Santi che l\u2019autorit\u00e0 della famiglia Cima pot\u00e9 riemergere. Tra il 1375 e il 1376 Masio Cima ricopr\u00ec la carica di podest\u00e0 a Firenze e proprio il sostegno militare di Firenze, garantito anche ad altri partecipanti a questa guerra tra cui Bartolomeo Smeducci, signore di San Severino, consent\u00ec ai Cima di impadronirsi di Cingoli nel dicembre del 1375. Non appena i figli di Tanarello Cima entrarono in citt\u00e0 cacciarono il podest\u00e0 bolognese Cortisio dei Lambertini e sostituirono ai vessilli gli esponenti della famiglia Cima. Si instaur\u00f2 quindi un regime in cui dominava la famiglia Cima e questo ebbe come conseguenza la scomunica per Masio, Cimarello, Pagnone, Benutino e Uguccione. Tale provvedimento comport\u00f2 la pronuncia dell\u2019interdetto su Cingoli da parte del vescovo di Osimo nel 1376. Contemporaneamente nacque una contesa che oppose Cingoli a Osimo per questioni confinarie relative al territorio di Filottrano e questo comport\u00f2 un\u2019alleanza tra Cingoli e Ancona contro Osimo. La rivolta papale si concluse nel 1377, quando le truppe pontificie riconquistarono Cingoli e stipularono la pace di Sarzana nel 1378 con cui Urbano VI revoc\u00f2 i provvedimenti presi in precedenza. Riguardo al patrimonio dei Cima non si hanno testimonianze. Tuttavia un atto del 1408 dimostra che Giovanni di Benutino incamer\u00f2, con l\u2019autorizzazione di Urbano VI, i beni degli eredi di Masio Cima. Sempre per quanto riguarda la divisione dei beni, tutti i cugini di Giovanni furono esiliati da Cingoli e quindi il potere si concentr\u00f2 in un unico ramo della famiglia.\nNel dicembre 1403 Papa Bonifacio IX invest\u00ec Giovanni del vicariato in \"temporalibus\" su Cingoli per diciotto anni. La fedelt\u00e0 dei Cima con papa Tomacelli garant\u00ec vari riconoscimenti. I Cima, grazie a questa riconciliazione, riuscirono a mantenere un ruolo egemone all'interno della citt\u00e0, senza ottenere un riconoscimento formale dal pontefice. Nel 1407, in seguito alla morte del figlio, Giovanni rimase l\u2019unico esponente della famiglia. In quell'anno si susseguirono vari scontri militari: Ludovico Migliorati, nipote di Innocenzo VII, ri\ufb01utava la rimozione dalla carica di rettore provinciale disposta dal successore al soglio ponti\ufb01cio, Gregorio XII, e contendeva la carica al vescovo di Montefeltro, legittimo designato. Dalla parte del primo si schierarono Ladislao d'Angi\u00f2-Durazzo e dalla parte del secondo Braccio da Montone e i Da Varano di Camerino. Poich\u00e9 Braccio aveva sottratto Apiro al controllo degli Smeducci, il Cima propose al condottiero un'offerta di fiorini per far passare Apiro nel territorio cingolano e Braccio accett\u00f2. Quando per\u00f2 si accorse che Giovanni aveva assoldato una milizia di 600 fanti per proteggersi da colpi di mano, Braccio da Montone decise di entrare con le armi nel territorio cingolano. Inevitabilmente ci fu uno scontro in cui fu coinvolto un esercito di fanti e 700 cavalieri, sconfitto dalle truppe del condottiero perugino. A quel punto Braccio riusc\u00ec a conquistare Cingoli e impose come governatore Anselmo da Montemilino, suo cugino. Ben presto per\u00f2 Giovanni Cima raggiunse un accordo con Braccio da Montone e pot\u00e9 quindi riprendere il controllo della citt\u00e0.\nDiversamente da quanto accadde per altre citt\u00e0 il dominio dei Cima ebbe fine per estinzione dinastica. Dal secondo matrimonio di Giovanni con Rengarda Brancaleoni nacque una figlia, Francesa, che andr\u00e0 in sposa al signore di Sassoferrato. Giovanni mor\u00ec nel 1422. Successivamente, Rengarda spos\u00f2 Anselmo di Montemilino, cugino di Braccio da Montone e ci\u00f2 caus\u00f2 la nascita di una crisi per Cingoli. Quando nel 1434 croll\u00f2 lo stato di Braccio, il governo di Anselmo fu abbattuto a seguito di un\u2019insurrezione popolare. Furono quindi stabiliti degli accordi i quali prevedevano che i sostenitori di Braccio non potessero tornare in citt\u00e0 e si poneva la \"damnatio memoriae\" dei Cima. Dunque nemmeno gli eredi di Giovanni avrebbero pi\u00f9 fatto ritorno a Cingoli. A quel punto si apriva la questione della spartizione dei beni dei Cima che caratterizz\u00f2 la storia di quel periodo. Francesa Cima mor\u00ec senza testamento nella casa di Galerano Francesco di Silvestri. Il governatore stabil\u00ec che i beni mobiliari dei Cima fossero confiscati dalla Camera apostolica e concessi in affitto al Comune. \nNel 1429 si scaten\u00f2 una lite tra il comune e il monastero di Santa Caterina per il possesso di alcune terre e il patrimonio attir\u00f2 Francesco Sforza. Quest'ultimo occup\u00f2 Cingoli nel 1434 per impossessarsi dei beni dei Cima, e fu visto come difensore del comune in quanto i Cima si sarebbero arricchiti ai danni della comunit\u00e0. Nel 1439 Francesco Sforza fu nominato \"marchese della Marca\" e \"gonfaloniere della Chiesa\". Nel 1444 Eugenio IV diede conferma dell\u2019atto di donazione dei beni dei Cima a Francesco Sforza. Alla met\u00e0 del XV secolo Cingoli poteva dare vita ai suoi ordinamenti comunali e al controllo papale sulla Marca senza rinunciare agli spazi giurisdizionali conquistati al tempo dei Cima.\nStoria moderna.\nNel 1725 papa Benedetto XIII ripristina la vecchia cattedra vescovile e Cingoli fu elevata a rango di citt\u00e0. Un cingolano, Francesco Saverio Castiglioni, divenne papa nel 1829 come Pio VIII. Con la Battaglia di Castelfidardo, Cingoli fu annessa al Regno di Sardegna e nel 1861 al Regno d'Italia.\nGeografia antropica.\nFrazioni.\nQui di seguito viene riportato l'elenco delle 30 frazioni cingolane (fra parentesi \u00e8 indicato il numero di abitanti, che per Cingoli paese \u00e8 ):\nAvenale (244); Botontano (20); Capo di Rio (22); Carciole (77); Castel Sant'Angelo (17); Castreccioni (32); Cervidone I (16); Cervidone II (65); Civitello (19); Colcerasa (14); Colle San Valentino (234); Grottaccia (502); Lago Castreccioni (355); Marcucci (17); Moscosi (135); Mummuiola; Pettovallone (10); Piancavallino (18); Pian della Pieve (51); Pozzo (214); Saltregna (47); San Faustino (63); San Flaviano (41); Santa Maria del Rango (20); Santo Stefano (25); Santo Obrizio; San Venanzo (33); San Vittore (234); Strada (1.444); Torre (359); Torrone (113); Troviggiano (1.030); Valcarecce (31); Colognola; Castelletta; Coppo (5)\nSport.\nAveva sede nel comune la societ\u00e0 Cingolana, attiva dal 1963 al 2013, nel 1993 \u00e8 stata fondata la societ\u00e0 di calcio ASD San Francesco-Cingoli, che nel 2021 diventa Cingolana-San Francesco. Nella frazione di Villa Strada ha sede la societ\u00e0 Victoria Strada. Partecipano entrambe a campionati dilettantistici regionali.\nHanno inoltre sede a Cingoli le societ\u00e0 di calcio a 5 Grottaccia, Avenele, Moscosi 2008 e Polisportiva Victoria.\nLa Polisportiva Cingoli fondata nel 1980 ha due squadre, maschile e femminile, entrambi militanti nelle massime divisioni nazionali 2020-2021.\nLa stessa societ\u00e0 \u00e8 presente anche nella pallavolo femminile.\nNel comune si svolgono il \"rally dell'Adriatico\", e il rally delle Marche.\nIl tennis club Cingoli nato nel 1950, organizza il trofeo \"Balcone delle Marche\" giunto alla 60\u00aa edizione."}
{"id": "33583", "revid": "1964823", "url": "https://it.wikipedia.org/wiki?curid=33583", "title": "Colmurano", "text": "Colmurano (\"Cammur\u00e0\" in dialetto maceratese) \u00e8 un comune italiano di abitanti della provincia di Macerata nelle Marche.\nGeografia fisica.\nTerritorio.\nColmurano \u00e8 il terzo comune pi\u00f9 piccolo per superficie (11,17\u00a0km\u00b2) nella provincia di Macerata. Lo precedono Camporotondo di Fiastrone e Ripe San Ginesio. Il territorio del comune risulta compreso tra i 205 e i 414 m s.l.m. con un'escursione altimetrica complessiva pari a 209 metri.\nStoria.\nSorta nel Medioevo, divenne in seguito feudo della famiglia Castelli e successivamente pass\u00f2 sotto il dominio di Roberto, governata dalla famiglia sempre Castelli, che ne eleggeva i priori e il podest\u00e0. Nei primi anni del XIV secolo fu annessa ai territori ecclesiastici; nel Seicento fu duramente colpita dalle numerose carestie che impoverirono l'intera regione e durante il Settecento sub\u00ec le angherie dell'esercito austriaco di passaggio nei territori della Chiesa; alla fine dello stesso secolo, venne occupata dalle truppe francesi di Luca.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato al 19 febbraio 1979\nMonumenti e luoghi d'interesse.\nIl centro storico conserva ancora tratti delle mura difensive trecentesche e quattrocentesche, provviste di bastioni, e il torrione poligonale a difesa della porta ogivale di San Rocco, anteriore al 1200, ancora oggi quasi intatta e un tempo dotata di ponte levatoio e con soprastante torre triangolare.\nRisale al Duecento la chiesa dell'Annunziata, parzialmente ricostruita, la cui facciata in cotto \u00e8 ornata da un portale romanico decorato in pietra, al suo interno un presepio: affresco del maestro Giovanni Andrea De Magistris, risalente al 1560.\nLa chiesa di San Rocco o della Loggetta, edificata tra il Seicento e il Settecento e posta sotto il portico del palazzo comunale, \u00e8 una cappella sormontata da una piccola cupola a spicchi. Pi\u00f9 volte rimaneggiata, conserva nel suo interno un affresco rinascimentale (1536), oggi \u00e8 adibita a sala consiliare del comune.\nLa fonte Allungo, oggi lavatoio pubblico, conserva le sue originali fonti medievali e l'affresco della Madonna con Bambino.\nLa chiesa parrocchiale di San Donato (patrono del paese) conserva al suo interno reliquiari che racchiudono nel loro fine cesello una piccola Croce e una Sacra Spina.\nSociet\u00e0.\nLa comunit\u00e0 di Colmurano \u00e8 molto conosciuta nella provincia di Macerata per le numerose feste popolari che in essa si svolgono durante l'anno, delle quali la pi\u00f9 conosciuta \u00e8 Artistrada, il festival degli artisti di strada, che si svolge nel mese di luglio.\nNel 1886 il paese ha dato i natali a Lorenzo Contratti (alias.Renzo C. Ventura), pittore, illustratore e caricaturista, artista geniale attivo nel periodo della prima guerra mondiale e in quello immediatamente successivo, ma segnato da una infermit\u00e0 mentale che lo condusse a un ricovero al manicomio di Mombello. Collabor\u00f2 con alcune note riviste dell'epoca e, per le flessuose e provocanti immagini femminili che us\u00f2 per illustrare il romanzo-scandalo di Mario Mariani \"Le adolescenti\", fu addirittura condannato per oltraggio al pudore. Mor\u00ec nel 1940.\nSport.\nIn questa citt\u00e0 si svolgeva ogni anno una gara del Campionato regionale marchigiano di kart, rappresentando, a detta di molti, uno dei circuiti cittadini pi\u00f9 tecnici e avvincenti."}
{"id": "33585", "revid": "47767", "url": "https://it.wikipedia.org/wiki?curid=33585", "title": "Esanatoglia", "text": "Esanatoglia \u00e8 un comune italiano di abitanti della provincia di Macerata nelle Marche. Fa parte del circuito dei borghi pi\u00f9 belli d'Italia.\nGeografia fisica.\nIl comune di Esanatoglia si trova nella vallata situata tra il Monte Gemmo e il Monte Corsegno, nell'entroterra marchigiano, circondato dai comuni di Matelica, di Fiuminata e di Fabriano, a circa 450 m s.l.m. Nel suo territorio nasce il fiume Esino, precisamente dal Monte Cafaggio.\nTra il centro cittadino e le sorgenti del fiume Esino si snoda il Parco delle Vene, importante meta turistica.\nStoria.\nSecondo la leggenda, Esus, il Dio celtico della guerra, sarebbe all'origine del nome del fiume Esino, sulle cui rive si suppone abitasse una comunit\u00e0 che in epoca romana veniva chiamata \"Aesa\".\nSono state rinvenute in superficie evidenze di attivit\u00e0 umane risalenti al periodo Paleolitico in localit\u00e0 Monte Sant'Angelo, al Neolitico in localit\u00e0 Piani di Calisti e all'Eneolitico in localit\u00e0 Crocifisso-Case Popolari.\nL'attuale toponimo, Esanatoglia, nacque nel 1862 dalla combinazione di \"Aesa\" e \"Anatolia\", rimpiazzando il nome di Santa Anatolia (martire del III secolo d.C.), con cui era chiamato il \"castrum\" medioevale.\nIl primo documento noto riguardante Santa Anatolia risale al 1015, a proposito della fondazione del monastero di Sant'Angelo \"infra hostia\" da parte del conte Atto e sua moglie Berta. Il monastero divenne presto il pi\u00f9 importante insediamento religioso della zona.\nLa citt\u00e0 fu governata dalla famiglia dei Malcavalca fino al 1211, anno in cui subentrarono gli Ottoni di Matelica. Tre anni dopo, e per tre secoli, la potente famiglia da Varano di Camerino govern\u00f2 sulla citt\u00e0.\nSotto i Varano la citt\u00e0 di Santa Anatolia mantenne una certa autonomia: la prima collezione di norme statutarie data 1324. La cittadella rimase immune da guerre e saccheggi per molto tempo; solo nel 1443 fu conquistata da Francesco I Sforza, aiutato dai matelicesi: il monastero di Sant'Angelo\u00a0\u2013 con la sua famosa biblioteca\u00a0\u2013 non fu salvato dalla devastazione.\nNel 1502 il \"castrum\" divenne parte dello Stato della Chiesa.\nSport.\nMotocross.\nIl crossdromo comunale \"Gina Libani Repetti\" di Esanatoglia \u00e8 un impianto per la pratica del motocross. ristrutturato, questo tracciato ha ospitato in passato cinque edizioni del GP d'Italia del Campionato del Mondo Motocross; nel 1967 (classe 500 cc), nel 1974 (classe 500 cc), nel 1979 (classe 125 cc), nel 1984 (classe 500cc) e nel 1991 (classe 500 cc). Per oltre 15 anni \u00e8 stato teatro della gara finale della \"Coppa 1.000 Dollari\" che si disputava su tre prove e vedeva andare in scena l'epilogo proprio al \"Gina Libani Repetti\", il 15 agosto di ogni anno.\nCalcio a 11.\nLa squadra di calcio locale, l'ASD Esanatoglia, gioca attualmente nel campionato regionale di Seconda Categoria.\nI colori sociali sono bianco-celeste e gioca le sue partite casalinghe al \"Comunale\" in via Roma."}
{"id": "33586", "revid": "123895926", "url": "https://it.wikipedia.org/wiki?curid=33586", "title": "Fiastra", "text": "\u00c8 comune sparso con capoluogo in localit\u00e0 Trebbio. Nelle vicinanze \u00e8 situato il Lago di Fiastra lungo le cui sponde si sono sviluppate alcune attivit\u00e0 ricettive come la pesca.\nIl 1\u00ba gennaio 2017 ha incorporato l'ex comune di Acquacanina, che \u00e8 divenuto sua frazione.\nStoria.\nIl luogo ospita la chiesa benedettina di San Paolo, patrono della comunit\u00e0. Risalente al V secolo, fu riedifiasto nel VII secolo e, per una seconda volta, dai conti Negalotti fra il 1170 e il 1259 secolo, in stile romanico. L'edificio sacro presenta una pianta pressoch\u00e9 quadrangolare, sostenuta da tre navate suddivise da sei colonne non perfettamente regolari: \u00able colonne e gli archi di destra, che poggiano su capitelli, sono in mattone, mentre, quelle di sinistra e le absidi sono state costruite in pietra squadrata bianca alternata da conci in calcare rosa\u00bb. Inoltre, ha una facciata \u201ca capanna\u201d, caratterizzata da un portale a tutto sesto sormontato da una piccola croce.\nChiamato nell\u2019antichit\u00e0 \"Castrum Flastrae\", \u00e8 un insieme di edifici costruiti sul colle di San Paolo prima del IX secolo. \u00c8 un esempio di abile ingegneria militare dei Longobardi, all'interno di tipiche fortificazioni di difesa concentriche.\nEsso apparteneva al \"Brevi Medii\", una delle quattro unit\u00e0 amministrative dotate di propri statuti e regolamenti, nelle quali era suddiviso il comune di Fiastra a quel tempo. Le altre erano: \"Brevii Sancti Laurentii\", \"Brevii Campibonihominis\" e \"Brevii Canonice\".\nIl castello si conserv\u00f2 perfettamente e non sub\u00ec interventi durante i secoli successivi, che tramandarono fino all'et\u00e0 odierna anche le regole della vita economica e sociale dell'epoca.\nIntorno al XVI secolo raggiunse un'estensione di 21.000 metri quadri, corrispondente alla fase del suo massimo sviluppo, prima del declino provocato dalla diffusione della polvere da sparo.\nNel 1436, furono pubblicati in gotico latino i quattro libri degli \"Statuta cois castri Flastrae condita anno MCCCCXXXVI\", ai quali nel 1643, furono aggiunti ulteriori 49 capitoli. I relativi manoscritti sono esposti nel museo comunale di Fiastra."}
{"id": "33587", "revid": "82575", "url": "https://it.wikipedia.org/wiki?curid=33587", "title": "Fiordimonte", "text": "Fiordimonte (\"Fiordimonde\" in dialetto maceratese) \u00e8 stato un comune italiano di 203 abitanti della provincia di Macerata nelle Marche fino al 31 dicembre 2016. Era un comune sparso con sede in localit\u00e0 Valle. Dal 1\u00ba gennaio 2017 \u00e8 confluito nel nuovo comune di Valfornace insieme a Pievebovigliana.\nNel 2016 il paese \u00e8 stato gravemente danneggiato dalle scosse dello sciame sismico del Centro Italia."}
{"id": "33588", "revid": "125468711", "url": "https://it.wikipedia.org/wiki?curid=33588", "title": "Fiuminata", "text": "\u00c8 comune sparso con capoluogo in localit\u00e0 Massa. Confina con i comuni di Fabriano ed Esanatoglia a Nord, Matelica a Nord-Est, Castelraimondo, Pioraco e Sefro ad Est, Serravalle di Chienti a Sud-Est e Nocera Umbra a Sud e ad Ovest.\nGeografia fisica.\nTerritorio.\nIl territorio comunale di Fiuminata \u00e8 incluso nella Comunit\u00e0 montana Alte Valli del Potenza e Esino.\nStoria.\nSi pensa, grazie a ritrovamenti di cocci, carboni e punte di frecce, che queste terre furono gi\u00e0 abitate nell\u2019et\u00e0 del bronzo o alla fine del neolitico.\nLa prima presenza umana certificata in queste zone, al confine con l\u2019attuale Nocera Umbra, \u00e8 la \"statio\" romana di \"Dubios\", in cui passava una strada che arrivava fino a Pioraco, dove superava il fiume Potenza grazie a un ponte romano tuttora esistente. Questa strada era un distaccamento della Via Flaminia che collegava Nocera Umbra con Ancona, tratto oggi percorso dalla SP 361, anche detta \"Septempedana\".\nDopo la decadenza dell\u2019Impero Romano, gli abitanti di Dubios abbandonarono la statio, e successivamente fu costruita, forse con i materiali dell\u2019insediamento romano, la cristiana \"Pieve di S. Maria di Dubios\", pi\u00f9 tardi detta \"di Orve\". Documentata dal 1246, Pieve si trovava lungo il corso del Potenza e scomparve nel XVII/XVIII secolo.\nNei X e XI secoli, il territorio era governato dal Conte longobardo di Nocera, che fece costruire alcune importanti opere edilizie, tra cui la Rocca di Spindoli e la Rocca di Santa Lucia, i cui resti sono oggi visibili. La Rocca di S. Lucia apparteneva alla famiglia dei Cavalca, discendente dei Conti di Nocera. I Cavalca governarono il territorio fiuminatese fino al 1283, data in cui furono costretti a vendere i diritti su Fiuminata al Comune di Camerino.\nRiguardo ai secoli XII e XIII si ricordano alcune notizie:\n-nel settembre 1179 Cristiano di Magonza, cancelliere imperiale di Federico I, fu sconfitto e catturato da Corrado di Monferrato sotto una rupe detta di S. Cristina, forse identificabile con quella posta sopra il ponte di San Casciano;\n-nel 1206 l\u2019imperatore Ottone IV, diretto a Camerino, sarebbe passato per la valle;\n-nel 1279 ci fu un terribile terremoto che distrusse gli edifici e costrinse i nobili a sottomettersi a Camerino.\nDopo il 1283, sotto il controllo di Camerino, sorsero nel territorio due piccoli comuni: il primo fu il Comune di Fiuminata, che scelse come sede un castello che forse costru\u00ec ad hoc (l\u2019attuale frazione di Castello) e che comandava da San Cassiano fino ai pressi del Bivio d\u2019Ercole. Il secondo era il Comune di Poggio Sorifa, che s\u2019estendeva dal Bivio d\u2019Ercole al Monte Pennino, avendo nel suo territorio anche la Rocca di Santa Lucia. I due comuni si amministrarono autonomamente, anche quando i Da Varano presero il potere a Camerino. Il territorio pass\u00f2 allo Stato Pontificio nel XVI secolo, quando ebbe fine il Ducato di Camerino.\nTra il XVII secolo e il XIX si afferm\u00f2 nel territorio una delle famiglie pi\u00f9 importanti del momento, i Lori, originari di Poggio Sorifa, che avevano una residenza a Fonte di Brescia e una invernale nell\u2019attuale frazione di Massa.\nPi\u00f9 tardi, nel 1816, Fiuminata e Poggio Sorifa furono uniti, dando vita al comune tuttora esistente.\nDell\u2019epoca medievale si conservano dei verbali e gli Statuti del Comune di Poggio Sorifa.\nNel primo dopoguerra il comune assiste ad un importante incremento della popolazione, la quale a partire dagli anni \u201930 sar\u00e0 in costante decrescita fino ai giorni d\u2019oggi.\nNegli anni del terzo millennio il territorio ha visto difficolt\u00e0 con vari incendi (specialmente nel 2011, con fuochi dolosi in diverse zone, e nel 2019, con un vasto incendio non lontano dal centro principale). Il comune \u00e8 anche all\u2019interno del cratere del terremoto del 2016: in particolare \u00e8 stata danneggiata la frazione di Castello, dove diverse abitazioni, la chiesa di San Giovanni Battista e il centro storico sono stati resi inagibili.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come la lavorazione del ferro battuto, finalizzata alla realizzazione di una vasta gamma di prodotti, che spazia dalle inferriate alle statue.\nGeografia antropica.\nFrazioni e localit\u00e0.\nElenco delle frazioni di Fiuminata:\nSport.\nCalcio.\nLa squadra di calcio della citt\u00e0 \u00e8 l\"'A.S.D. Polisportiva Fiuminata\" che milita in 1\u00aa Categoria."}
{"id": "33589", "revid": "1251388", "url": "https://it.wikipedia.org/wiki?curid=33589", "title": "Gagliole", "text": "Gagliole (\"G\u00e0jole\" in dialetto maceratese), \u00e8 un comune italiano di abitanti della provincia di Macerata nelle Marche.\nStoria.\nIl centro storico conserva la struttura urbanistica originale con l'antico castello medievale e la cinta muraria databili al XIV secolo. La rocca \u00e8 stata al centro della contesa del territorio da parte dei signori Smeducci di Sanseverino e i Da Varano di Camerino. Il castello compare per la prima volta nei documenti degli archivi storici con il nome di \"Castrum Galli.\" La rocca \u00e8 stata edificata dai Da Varano per la difesa del proprio territorio, subito dopo l'annessione di Gagliole alla signoria, oggi ne resta la base in arenaria dell'antica torre e la cinta muraria. L'accesso al centro storico \u00e8 permesso tramite due strade attraverso le uniche due porte, quella principale con arco a sesto acuto ribassato e la cosiddetta Porta Zingarina.\nMonumenti e luoghi d'interesse.\nMadonna della Pieve o di San Zenone.\nUn tempo \"Pieve di San Zenone\", oggi \"Madonna della Pieve\", \u00e8 una chiesa costruita quasi interamente in conci di arenaria e conserva quasi interamente la struttura originaria, che sorge in loc. Selvalagli. La facciata \u00e8 divisa orizzontalmente in due parte e verticalmente in tre da quattro lesene, che nella parte inferiore inquadrano la porta d'ingresso principale. Quest'ultima, di piccole dimensioni, riporta un arco di pietra calcarea bianca, sormontato da un motivo a scacchiera e, un tempo, dallo stemma della basilica lateranense, presente anche in \"S. Giuseppe\" a Gagliole. Un motivo di quattro archetti chiusi ai lati della porta, conclude la decorazione della facciata ovest. Nel lato sud della chiesa, diviso da lesene, si apre una porta in pietra del XVI secolo e si nota un'arcata richiusa che presuppone l'esistenza in passato di un'absidiola o di un altro edificio collegato. L'abside \u00e8 semicircolare con aperture monofore. Il lato nord \u00e8 quasi aderente alla collina e per questo presenta numerosi rifacimenti, forse a causa dell'umidit\u00e0 che il contatto con il terreno comporta. All'interno presenta un'unica navata con copertura in travi lignee e pianelle policrome. Qui si conserva un affresco del XVI sec. che rappresenta una Madonna con Bambino, che probabilmente ha determinato il cambiamento del nome.\nEremo della Madonna delle Macchie.\nIn origine \"Santuario Madonna delle Grazie\", \u00e8 un complesso monastico costruito almeno a partire dal XIV secolo, situato vicino al confine con San Severino Marche, probabilmente anche storicamente ebbe una funzione importante di mediazione tra i territori. Il monastero \u00e8 situato in una piccola radura al limite della boscaglia. oggi sono visitabili due cappelle e il chiostro con al centro il pozzo. La cappella pi\u00f9 grande era in origine un portico, come si pu\u00f2 notare dalle arcate all'esterno, per accogliere i pellegrini e conserva un grande affresco dietro l'altare con l\"'Assunzione\" (XV-XVI sec.) e altri dipinti sulla parete laterale. Da qui si accede alla cappella principale, pi\u00f9 piccola e pi\u00f9 antica, attraverso un arco a sesto acuto (gotico),dove troviamo altri affreschi (alcuni sono stati staccati e sono conservati nel museo diocesano a Camerino). In quest'ultima cappella si trova anche il quadro della \"Madonna del latte\", dai locali chiamata \"Madonna delle Macchie\", della prima met\u00e0 del XVI sec. e restaurata nell'Ottocento.\nChiesa di San Giovanni.\nA questa chiesa fa riferimento il primo documento storico riguardante Acquosi, del 1198, il quale dice che la chiesa era soggetta all'Abbazia di Sant'Angelo infra Ostia di Esanatoglia.\nChiesa di San Giuseppe.\nAll'interno del centro storico, addossata alla parete interna delle mura di cinta, vi \u00e8 la piccola chiesa di San Giuseppe, che custodisce un Crocifisso ligneo del '500, un affresco del De Magistris (1530) e una statua lignea di San Sebastiano.\nChiesa di San Michele Arcangelo.\nLa chiesa patronale di San Michele Arcangelo, di epoca romano-gotica, conserva dell'impianto originale il portale d'ingresso con le decorazioni in cotto (XIV sec.) e alcune porte laterali, mentre all'interno ha conformazione neoclassica in seguito alla ristrutturazione settecentesca e conserva due altari laterali in pietra locale (XVIII sec.).\nCultura.\nMusei.\nIl Museo di Storia Naturale nasce nel 2002 e comprende pezzi di minerali, fossili e una sezione dedicata all'esposizione di conchiglie.\nAttrazioni turistiche.\nNel periodo Natalizio nel centro storico \u00e8 possibile visitare il Presepe Artistico Meccanizzato, estremamente particolareggiato, ricco di movimenti ed effetti scenografici.\nSport.\nCalcio a 5.\nLa squadra locale di Calcio a 5, l'ASD Gagliole FC C5 gioca le proprie partite in casa nel campetto della frazione Selvalagli la squadra milita nel campionato provinciale di Serie D.\nEventi.\nCastrum Galli.\nRievocazione storica medievale ambientata nel borgo del centro storico. Generalmente si svolge nell'ultimo fine settimana del mese di luglio."}
{"id": "33590", "revid": "322321", "url": "https://it.wikipedia.org/wiki?curid=33590", "title": "Gualdo", "text": "Gualdo (\"Lu Gu\u00e0rdu\" in dialetto locale) \u00e8 un comune italiano di abitanti della provincia di Macerata nelle Marche.\nStoria.\nNel territorio di Gualdo esistevano in passato alcuni castelli oggi scomparsi: il Castello di Cardine che d\u00e0 il nome ad un'attuale contrada; il Castello Sismondo o Sigismondo, che ancora nel 1300 era una piazzaforte armata e che fu donato nel 1445 da Papa Eugenio IV a Pandolfo Taliamonte o Talamonti d'Ascoli, benemerito della Sede Apostolica, ed acquistato dalla citt\u00e0 di Fermo nel 1447. Fino al 1817 era ancora menzionato nelle carte geografiche.\nIl comune di Gualdo \u00e8 stato colpito dal terremoto del Centro Italia dell'agosto e ottobre 2016 subendo numerosi danni, soprattutto nel centro storico.\nEconomia.\nArtigianato.\nPer quanto riguarda l'artigianato, \u00e8 diffusa e rinomata la produzione di articoli per arredamento, in vimini o in midollino.\nSport.\nIl Vis Gualdo calcio milita attualmente in seconda categoria, la squadra gioca le partite casalinghe al campo sportivo comunale \"Ubaldo Ghezzi\"."}
{"id": "33591", "revid": "322321", "url": "https://it.wikipedia.org/wiki?curid=33591", "title": "Loro Piceno", "text": "Loro Piceno ( ) \u00e8 un comune italiano di abitanti della provincia di Macerata nelle Marche.\nGeografia fisica.\nTerritorio.\nLoro Piceno si trova sulla sommit\u00e0 di una collina in lieve declivio, in una zona compresa tra Macerata e San Ginesio, a sud del torrente Fiastra. Dista 18\u00a0km dal capoluogo Macerata, e circa 38\u00a0km da Fermo, alla cui arcidiocesi appartiene nella giurisdizione della Chiesa cattolica.\nIl centro storico \u00e8 rimasto pressoch\u00e9 intatto, con l'unica eccezione dell'area posta a margine del Castello dei Signori di Loro o Palazzo di Gualtiero (denominato impropriamente Castello dei conti Brunforte), nei pressi di Porta Pia, interessata da un intervento edilizio negli anni Ottanta del Novecento.\nLa parte pi\u00f9 recente \u00e8 sorta in uscita dal Viale della Vittoria, verso ovest (San Paterniano), ed in un'area pi\u00f9 ristretta verso est (Vignali Bagnere).\nStoria.\nL'attuale nome richiama l'antico \"Castrum lauri\".\nUn nucleo insediativo \u00e8 attestato in epoca pre-romana; questo elemento \u00e8 testimoniato dal ritrovamento nel 1943 di una stele funeraria, a caratteri sud-piceni, attualmente conservata presso il Museo archeologico nazionale di Ancona.\nEvidenze d'epoca romana rimangono presso la \"Fonte per tutti\" in via San Serafino da Montegranaro.\nIl castello dei Signori di Loro, appartenuto originariamente ai monaci benedettini dell'abbazia di San Clemente a Casauria, nel 1101 viene ceduto dai fratelli Odemondo, Tresedio e Rimo del fu Landolfo al vescovo aprutino Guidone, mentre nel XII secolo passa ai monaci cistercensi della vicina abbazia di Fiastra; situato nella parte pi\u00f9 alta del paese (il monte Gemulo), caratterizza la storia di Loro, il cui nome sembrerebbe legato al lauro e appunto al suo castello (\"Castrum Lauri\").\nSuccessivamente, nel XIII secolo (febbraio 1299), il libero comune di Loro (l'attuale denominazione con l'appellativo \"Piceno\" \u00e8 successiva all'Unit\u00e0 d'Italia) venne attratto nell'area dei castelli appartenenti a Fermo.\nL'attuale assetto urbanistico di Loro, identico a quello gi\u00e0 esistente in epoca medievale, \u00e8 suddiviso in quartieri San Benedetto, San Francesco (\"olim\" San Giorgio), Santa Lucia e San Giovanni.\nSociet\u00e0.\nEtnie e minoranze straniere.\nGli stranieri residenti a Loro Piceno al 1\u00ba gennaio 2011 sono 278 e rappresentano l'11,1% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Repubblica di Macedonia con 96 residenti, il 34,5% di tutti gli stranieri presenti sul territorio, seguita dal Regno Unito, 35 (12,6%) e dall'Albania, 33 (11,9%).\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte della tessitura, finalizzata alla realizzazione di tappeti e di altri prodotti caratterizzati da motivi artistici pregiati, e la lavorazione della pelletteria.\nSport.\nCalcio a 11 e calcio a 5.\nLa Lorese milita nel campionato di Promozione.\nAl campo da calcio sintetico di Loro Piceno gioca l'AVIS Ripe San Ginesio del vicino paese.\nIl paese ha anche una squadra di calcio a 5, il Castrum Lauri che ha ottenuto la promozione in Serie C2 poche stagioni fa, la squadra del Castrum Lauri gioca le partite casalinghe nella palestra del vicino comune Ripe San Ginesio."}
{"id": "33594", "revid": "2164596", "url": "https://it.wikipedia.org/wiki?curid=33594", "title": "Monte Cavallo (Italia)", "text": "\u00c8 comune sparso con capoluogo in localit\u00e0 Pi\u00e8 del Sasso."}
{"id": "33596", "revid": "16066", "url": "https://it.wikipedia.org/wiki?curid=33596", "title": "Monte San Martino", "text": "Monte San Martino (\"Monsammart\u00ec\" in dialetto maceratese e fermano) \u00e8 un comune italiano di abitanti della provincia di Macerata nelle Marche.\nGeografia fisica.\nMonte San Martino \u00e8 un piccolo borgo dall\u2019aspetto pittorico situato tra la magia dei Monti Sibillini, le verdi colline e l\u2019orizzonte blu del Mare Adriatico. Si trova arroccato su uno sperone di roccia a 603 metri sul livello del mare e domina la valle del Fiume Tenna potendo godere di una vista mozzafiato. Il suo territorio \u00e8 per lo pi\u00f9 compreso tra il fiume Tenna e il suo affluente Tennacola, fiumi questi che percorrono le due profonde valli che lo separano dai comuni vicini posti in cima alle colline che lo circondano.\nLuogo ricco di tesori paesaggistici, architettonici ed enogastronomici, nonch\u00e9 di gioielli artistici quattrocenteschi come i tre polittici dei fratelli Crivelli e una quarta opera del pittore camerte Girolamo di Giovanni.\nStoria.\nLe sue origini si sono ormai perse: se qualcuno ritiene che fosse un'antica colonia romana (per via della vicina Falerio, oggi Falerone), altri parlano invece di un insediamento piceno in seguito alla sconfitta subita da parte di Strabone o piuttosto zona di villeggiatura dei patrizi di Faleria, ma oggi la prima ipotesi \u00e8 ritenuta molto pi\u00f9 probabile.\nCon certezza si sa che agli inizi del 900 (X secolo) venne fondato il monastero di Santa Caterina, il che fa supporre, come peraltro anche il nome del paese, riferentesi a Martino, vescovo di Tours, a un passaggio dei Franchi a causa del quale il vecchio nome di Ars Rubetana cambi\u00f2 in quello attuale. Poi, per concessione papale, grazie allo schieramento con la parte guelfa, ottenne dal Pontefice la possibilit\u00e0 di essere governato dai suoi stessi signori in una signoria o, pi\u00f9 probabilmente, in una consignoria e in forme autonome di governo (libero comune nel 1240, escluso un breve periodo di sottomissione ai Da Varano di Camerino), al quale parteciparono famiglie di antica nobilt\u00e0 presenti nel paese o accorpate alla nobilt\u00e0 locale nei secoli, come i Properzi-Brunforte, gli Urbani (forse ex feudatari, nobili pontifici), i Palombi (nobili pontifici), i Ricci (patrizi di Fermo, nobili pontifici).\nMonumenti e luoghi d'interesse.\nArchitetture religiose.\nChiesa di San Martino Vescovo.\nLa chiesa ospita tre polittici dei Crivelli, due di Vittore e uno di Carlo e Vittore (il \"Polittico di Monte San Martino\", l'unico finora noto realizzato dai due fratelli in collaborazione). Nella chiesa trovano inoltre posto un polittico di Girolamo di Giovanni da Camerino, una \"Crocifissione\" in rame attribuita a Guido Reni e un affresco di Vincenzo Pagani da Monterubbiano.\nChiesa di Sant'Agostino.\nLa chiesa di Sant'Agostino conserva una \"Madonna col Bambino e i santi Giuseppe e Francesco\", dipinto di Giuseppe Ghezzi.\nArchitetture civili.\nIn piazza, i palazzi nobiliari quattro-cinquecenteschi Urbani, Palombi, Giansanti, Ricci. Quattro porte castellane: Delle Grazie, Coccione, Parco Rimembranza e del Tornello.\nUn altro monumento importante \u00e8 l'antico carcere dell'Ospicium Inimicorum.\nSociet\u00e0.\nEtnie e minoranze straniere.\nIl 1\u00ba gennaio 2011 i cittadini stranieri residenti a Monte San Martino erano 51.\nProvenienti dall'Europa:\nProvenienti dall'Africa:\nProvenienti dall'America:\nLingue e dialetti.\nIl dialetto \u00e8 ancora molto utilizzato nel comune di Monte San Martino appartiene alla categoria dialettale mediano, pi\u00f9 precisamente al dialetto marchigiano sibillino.\nCultura.\nPer quanto riguarda l'arte il paese dispone di una compagnia teatrale che mette in scena commedie dialettali (l'Arte Rubetana, che prende il nome dall'antico nome del paese Ars Rubetana) e di un corpo bandistico dalla storia quarantennale e due cori (Sur e Tornello).\nIstruzione.\nScuole.\nLa scuola \"G. Pascoli\" (dell'infanzia, primaria e secondaria di primo grado) \u00e8 inserita nel plesso scolastico I.S.C. \"G. Leopardi\" di Sarnano, comprende le scuole di Penna San Giovanni e Gualdo.\nMusei.\nPinacoteca Armindo Ricci.\nIl museo ospita una collezione di dipinti, bassorilievi, mobili e oggetti liturgici del Seicento, appartenuta al monsignore al quale la pinacoteca stessa \u00e8 dedicata.\nFeste.\nOltre alla festa del santo patrono San Martino, che si celebra il giorno 11 novembre, nel paese si festeggiano in estate la festa del Santo Crocifisso, che si celebra la seconda domenica di agosto, la festa di San Venanzo che si celebra nell'omonima contrada il 18 maggio e la festa di San Ruffino ad agosto. Inoltre sempre a San Ruffino si svolge il 24-25 aprile, una regata del campionato italiano di vela, in collaborazione con diversi Comuni del circondario.\nEvento di punta \"Saperi e Sapori della Mela Rosa dei Monti Azzurri\" che si svolge la prima settimana di ogni Novembre ed \u00e8 un festival dedicato alla variet\u00e0 di mela rosa dei Monti Sibillini, un frutto autoctono antico genuino e dalle propriet\u00e0 organolettiche uniche.\nGiochi delle contrade.\nI giochi delle contrade furono ideati nel 2011 e si svolgono ogni anno in agosto, vi partecipano le seguenti squadre: Molino, San Venanzo, Barchetta e Paese (inteso come centro storico).\nA seguire la cronologia dei trionfi:\nGeografia antropica.\nNel comune \u00e8 presente una sola frazione, il Molino e varie contrade di modeste dimensioni: San Venanzo, Barchetta, Villa Palombi, Santo Stefano, Santa Maria Maddalena.\nEconomia.\nL'economia del paese \u00e8 basata principalmente sull'agricoltura e l'artigianato.\nUna zona industriale \u00e8 ubicata nella frazione del Molino e ospita aziende che ruotano nel settore agroalimentare e dei servizi.\nInfrastrutture e trasporti.\nOra l'unico mezzo pubblico di trasporto per raggiungere altri comuni a Monte San Martino \u00e8 il bus (una fermata in paese e una nel Molino), tuttavia fino al 1956 era presente una piccola stazione ferroviaria (oggi demolita, situata sempre nel Molino) della linea Porto San Giorgio-Amandola.\nAmministrazione.\nMonte San Martino fa parte dell'Unione Montana dei Monti Azzurri.\nSport.\nCalcio.\nNel calcio esiste la squadra dilettantistica ASD Monte San Martino, dai colori sociali bianco-celesti, la formazione milita in Terza Categoria, e disputa le partite casalinghe al campo sportivo \"Piergiorgio Stortini\", intitolato a uno dei fondatori.\nLa squadra \u00e8 nata nel 1977, dall'idea di alcuni giovani del paese e di Piergiorgio Stortini appunto, Giampietro Abbati e Vittorio Barchetta, la squadra ha un grande passato, in bacheca vi \u00e8 anche una Coppa Marche di Terza Categoria (quella dell'anno 2005).\nLa societ\u00e0 ha infatti festeggiato nel Luglio 2017 i 40 anni di attivit\u00e0, festa al quale hanno preso parte anche Bruno Pizzul e Giovanna Trillini.\nLa partita pi\u00f9 sentita nel paese \u00e8 senza dubbio quella contro la squadra di Penna San Giovanni, la Pennese.\nI giocatori provengono in maggioranza da Monte San Martino e da Amandola.\nNel 2012 \u00e8 morto per problemi al cuore il giocatore della squadra Marco Virgili a cui sono intitolati i giardini pubblici del paese.\nDal 2019 \u00e8 presente un'altra realt\u00e0 associativa, l'ASD Atletico Molino, che milita nel campionato UISP Amatori della Provincia di Fermo."}
{"id": "33597", "revid": "228587", "url": "https://it.wikipedia.org/wiki?curid=33597", "title": "Montecassiano", "text": "Geografia fisica.\nIl paese si affaccia sulla vallata del fiume Potenza e dista circa 11\u00a0km dal capoluogo di provincia Macerata e 37\u00a0km dal capoluogo di regione Ancona.\nStoria.\nOrigini.\nDocumenti del XII e XIII secolo e reperti antichi testimoniano che nel territorio di Montecassiano vi fossero tre o quattro insediamenti di origine romana o tardo-romana, ossia \"Castrum Montis Sanctae Mariae, Castrum Montis Urbani, Noncastrum\" e forse \"Castellare Colline\".\nPresumibilmente tali reperti derivano da Helvia Recina, zona adibita all\"'otium\" dei magistrati romani che decidevano di ritirarsi lontano dalle questioni della politica.\nLa pi\u00f9 antica pietra romana, un altare funerario risalente al I sec d.C., fu rinvenuto a Montecassiano nel 1602, presso Valle Cascia. Tale reperto, come testimonia l'iscrizione in esso riportata, costituisce un elogio funebre da parte di un certo \"Tusidio Ciro\" alla moglie \"Cassia Orestina\", collegata alla famiglia dei Cassi, presente ad Helvia Recina, dalla quale deriverebbe il toponimo Cassiano, un composto di \"monte\" e di una formazione prediale dal personale latino Cassius, con l'aggiunta del suffisso -ANUS.\nIl Medioevo.\nNel Medioevo Montecassiano si rivel\u00f2 essere un borgo bellicoso; si schier\u00f2 presto con la fazione ghibellina e sul finire del 1100 partecip\u00f2 alla lotta tra i Recanatesi ghibellini contro gli Osimani alleati con Ancona, Fermo e Civitanova, nella quale i montecassianesi ebbero la peggio. Intorno alla met\u00e0 del XII secolo Pietro il Seniore, figlio di Cassio, si unisce all'imperatore Enrico V a sostegno dell'antipapa Anacleto contro Innocenzo II. La scelta ghibellina fu all'origine di molti conflitti con i comuni confinanti; la citt\u00e0 stessa sub\u00ec a pi\u00f9 riprese le angherie delle truppe pontificie e imperiali e anche fu oggetto di saccheggi da parte di diverse brigate; nel 1353 Montecassiano fu saccheggiata dal capitano di ventura Giovanni di Montr\u00e9al, detto fra Moriale. Successivamente Andrea Tomacelli concedette a Montecassiano la facolt\u00e0 di eleggere i propri podest\u00e0. Nel 1396 Bonifacio IX approv\u00f2 questo privilegio. Successivamente affront\u00f2 altre lotte con Macerata e nello stesso tempo pass\u00f2 da una dominazione all'altra: ai Malatesta seguirono i Da Varano e a questi Francesco Sforza, che nel frattempo aveva iniziato la sua discesa in Italia centrale; costui, accampatosi presso il molino di Sant'Egidio, impose a Montecassiano i suoi podest\u00e0. Le successive ribellioni al papa e richieste di perdono furono particolarmente frequenti.\nScontri tra Montecassiano ed Osimo.\nAndrea Tomacelli, fratello di Bonifacio IX, al secolo Pietro Tomacello Napolitano, venne eletto dallo stesso papa Marchese della Marca e confer\u00ec numerosissimi privilegi al borgo marchigiano; Montecassiano, dacch\u00e9 volle rimanere fedele alla Chiesa, sostenne guerre, incursioni, saccheggi e razzie, ottenendone una forte diminuzione delle entrate. Grazie al Marchese Andrea dunque il paese fu soggetto a una pi\u00f9 lieve pressione fiscale e riusc\u00ec a ottenerne la totale esenzione. Lo stesso Marchese nel 1393 con un privilegio assolse Giovanni di Matteo per aver ucciso il Podest\u00e0 Paolo da Monte Reale: le citt\u00e0 di Recanati, Osimo e Macerata asserivano di aver mandato a Montecassiano tale podest\u00e0 e che gli abitanti lo avessero ucciso assieme ad altri legati. Per questi motivi sorsero degli scontri fra queste citt\u00e0 a partire dal 1393 e si estesero anche al borgo. Un'altra considerevole contesa con Osimo si manifest\u00f2 nel 1443, quando quest'ultimo tent\u00f2 di impadronirsi della terra di Montecassiano annettendolo alla sua Signoria. Il pi\u00f9 considerevole tentativo di conquista avvenne nel 13 novembre dello stesso anno, ma fall\u00ec. Il 15 novembre 1444 il papa definiva ribelle Montecassiano e concedeva ad Osimo i beni del comune; il paese inoltre sub\u00ec un gravissimo sacco. Nel 1445 Montecassiano, temendo Osimo, si assoggett\u00f2 alle volont\u00e0 della Chiesa. Dopo la fine dell'esperienza sforzesca, il paese, temendo nuovamente le ambizioni di Osimo, si sottomise a alla tutela da parte di Recanati, condizione da cui ben presto i montecassianesi si svincolarono in quanto consideravano gli alleati, che volevano immischiarsi direttamente nelle faccende di amministrazione interna del paese, fin troppo invadenti.\nEpoca moderna.\nTornata nello Stato Pontificio, Montecassiano fu colpita, nel corso del Seicento, da numerose carestie; nei primi anni del XVIII secolo dovette affrontare, come il resto della regione, le gravi conseguenze economiche causate dal passaggio delle truppe imperiali austriache sui territori ecclesiastici; alla fine dello stesso secolo sub\u00ec l'invasione francese.\nMonumenti e luoghi d'interesse.\nIl comune di Montecassiano fa parte dei comuni con Bandiera arancione, del circuito dei I borghi pi\u00f9 belli d'Italia, \"Comuni Fioriti\". La struttura urbanistica tardo-medievale conserva ancora intatti gli elementi e le caratteristiche tipiche del borgo.\nSport.\nCalcio.\nA Montecassiano la squadra principale \u00e8 A.S.D. Montecassiano Calcio che milita nel campionato regionale di Seconda Categoria, l'altra \u00e8 l'ACM Sambucheto che invece gioca in Terza Categoria.\nIl paese ha anche una squadra di calcio a 5, il Futsal Sambucheto attualmente militante nel girone B di serie C2 Marche, nata dalla fusione delle vecchie ACM Sambucheto e gli Amici del Tennis (con una squadra anche affiliata al CSI). La squadra ha sede nella frazione Sambucheto. Il 7 marzo 2015 il team giallo-blu, sul campo dell'Helvia-Recina Recanati, ha ottenuto una storica qualificazione nella massima manifestazione regionale di calcio a 5, la Serie C1. La promozione \u00e8 avvenuta con ben 7 turni di anticipo, a cagione di una performance sportiva senza precedenti."}
{"id": "33599", "revid": "124535730", "url": "https://it.wikipedia.org/wiki?curid=33599", "title": "Montefano", "text": "Geografia fisica.\nIl paese si trova su una delle colline a cavallo tra la provincia di Ancona e di Macerata, a met\u00e0 strada tra la dorsale appenninica e la costa adriatica, tra le valli dei torrenti Fiumicello e Menocchia. Sebbene il centro storico sia in stile sette/ottocentesco, il paese conserva tuttora delle caratteristiche del periodo medioevale. \u00c8 principalmente un centro agricolo con qualche attivit\u00e0 industriale.\nIl paese prende il suo nome o da \"Monte del Fano\" (monte del luogo dedicato alla divinit\u00e0 o recinto consacrato ad un tempio) o da \"Monte del fauno\", a causa di una statua rinvenuta nell'antica Veragra.\nStoria.\nMontefano nasce dalle rovine di Veragra, citt\u00e0 picena e stazione militare romana posta lungo la via consolare che portava da Nocera Umbra ad Ancona. La citt\u00e0 fu distrutta all'inizio del VI secolo d.C. dai Goti.\nNel Basso medioevo fu sotto il dominio di Osimo, tanto che Recanati, per difendere i propri territori, costru\u00ec il Castello di Montefiore appena al limite del territorio comunale.\nNel 1416 vi furono stipulati i Capitoli tra i commissari della Chiesa e Macerata. Preso e saccheggiato due volte dai soldati di Francesco Sforza, poi riconquistato da Osimo, pass\u00f2 con papa Giulio II nel 1489, sotto il diretto dominio della Chiesa, tramite una bolla papale, concedendo a Montefano l'indipendenza comunale.\nIl 6 maggio 1501 vi nacque Marcello Cervini, divenuto poi papa Marcello II, mentre i suoi genitori erano di passaggio da Montepulciano, luogo natale della famiglia, a Macerata.\nStemma.\nLa torre merlata nello stemma cittadino \u00e8 quella del vicino castello di Montefiore, mentre la quercia ricorda che qui fu accolto Giuliano della Rovere, futuro Papa Giulio II, respinto da Osimo.\nSport.\nCalcio.\nLa principale squadra di calcio della citt\u00e0 \u00e8 la \"S.S.D. Montefano Calcio\" che milita attualmente nel girone unico regionale di Eccellenza, in seguito alla promozione storica dal girone B di Promozione nella stagione calcistica 2017/2018. Il colore sociale \u00e8 il viola e le divise da gioco principali sono completamente di quel colore. L'altra squadra di calcio della citt\u00e0 \u00e8 la 'Promos' che milita nel girone E di Terza Categoria . La \"S.S.D. Montefano Calcio\" \u00e8 nata nel 2014, ereditando l'organizzazione societaria dell'A.S.D. Montefano, societ\u00e0 precedente fondata nel 1972.\nNel paese \u00e8 presente soltanto un campo da calcio, il Campo Sportivo Comunale, che si trova in Via Imbrecciata. L'impianto, precedentemente in erba naturale, \u00e8 stato rifatto in fondo sintetico nel 2010 ed inaugurato l'8 dicembre dello stesso anno. Per questo motivo \u00e8 anche stato rinominato Stadio Comunale dell'Immacolata. Intorno al campo vi \u00e8 la pista di atletica in asfalto. La tribuna coperta \u00e8 composta da 222 seggiolini in plastica ed ha uno sfondo viola. La squadra gioca le partite in casa in questo stadio la Domenica seguendo l'orario ufficiale.\nNel 2010 \u00e8 stato distrutto il Campo Sportivo Vecchio Comunale, per lasciare spazio alla costruzione delle nuove Scuole Primarie Elementari. Questo \u00e8 stato il primo campo sportivo del paese e per molto tempo anche l'unico, per poi diventare, dopo la costruzione dell'impianto in erba naturale, il campo secondario, sede di allenamenti e partite delle squadre del settore giovanile). Il manto del Campo Sportivo Vecchio \u00e8 sempre stato di sabbia con il fondo duro ed \u00e8 stato un punto di forza per la squadra del paese."}
{"id": "33600", "revid": "200568", "url": "https://it.wikipedia.org/wiki?curid=33600", "title": "Montelupone", "text": "Montelupone \u00e8 un comune italiano di abitanti della provincia di Macerata nelle Marche. Il Comune marchigiano ha conservato quasi inalterato il suo antico aspetto medievale, caratterizzato dalle mura, le quattro porte d'ingresso e l'originale pavimentazione in pietra.\nIl nome.\nEsso risale all'epoca romana: \"Montis Luponis\" o \"Mons Lupia\", nel tempo si \u00e8 modificato in \"Monte Lupone\" fino ad arrivare ad oggi Montelupone.\nLo Stemma.\nNello stemma \u00e8 rappresentato un lupo rampante che sovrasta sei colli, ha una zampa che poggia sull'ultimo colle e l'altra a terra. Nel gonfalone municipale, lo stemma si trova al centro su uno sfondo formato dai colori giallo e rosso. Lo stemma appartiene forse all'antica nobile famiglia dei \"Luponi\" di Fermo, che dovevano essere proprietari di terre situate tra il Chienti e Potenza. Inoltre tale stemma risale al 787, quindi al primo Lupo Conte o duca di Fermo.\nGeografia fisica.\nIl Comune di Montelupone sorge sulla cima di un colle, a un'altitudine di 272 metri s.l.m., e si estende per 34\u00a0km\u00b2.\nIl territorio \u00e8 prevalentemente collinare, ad eccezione della frazione di San Firmano che si trova nella zona pianeggiante, dove scorre il fiume Potenza. Inoltre Montelupone gode di una posizione strategica, in quanto dista solo 14\u00a0km dal mare Adriatico, 15\u00a0km da Macerata, 15\u00a0km da Loreto, 9\u00a0km da Recanati e, infine, 41\u00a0km da Ancona (capoluogo di Regione). Perci\u00f2 confina, oltre che con Macerata e Recanati, anche con Potenza Picena, Montecosaro e Morrovalle. \nStoria.\nStoria e leggenda caratterizzano le origini di Montelupone. Secondo alcuni studiosi essa sarebbe stata fondata da un compagno di Ercole Libico che, disperdendosi a causa di una tempesta, approd\u00f2 nella zona del mare Adriatico dove sfocia il fiume Potenza. Cos\u00ec nacquero i centri di Porto Recanati, Recanati, Potenza Picena e Montelupone.\nMentre altri sostengono che questa cittadina abbia origini dalla famiglia romana Lippia: i discendenti, Lippo e Lupo, scelsero questo territorio per costruire le loro ville. Nel corso del tempo sono stati rivenuti reperti archeologici risalenti al VI secolo a.C., epoca della Civilt\u00e0 Picena. Ci\u00f2 conferma il fatto che la zona di Montelupone era abitata ben prima della nascita del Comune. Tra i resti romani possiamo trovare:\nInoltre questo paese sub\u00ec l'invasione barbarica dei Visigoti nel 408 e poi quella dei Vandali e Ostrogoti. In seguito, nel 729 inizi\u00f2 il controllo della Chiesa. Nel 980 circa, grazie alla nobildonna della famiglia Grimaldi, venne realizzato il monastero adiacente all'Abbazia di San Firmano. Per un periodo di tempo ci fu grande sviluppo culturale, infatti il monastero di San Firmano diffuse il suo controllo ad un vasto territorio, che si estendeva oltre gli attuali confini comunali. Tuttavia esso sub\u00ec le lotte atroci fra le fazioni guelfe e ghibelline, restando attivo fino al XV secolo. Montelupone divenne Comune nel 1150 circa, come testimonia un antico documento; in effetti nel 1202 partecip\u00f2 alle trattative per la firma della Pace di Polverigi, al fianco di Fermo, contro Ancona e Recanati. Molti personaggi celebri affermarono il loro potere su Montelupone:\nQuesto paese rimase sotto la sovranit\u00e0 del vescovo di Pausola e quindi di Fermo fino all'elezione, nel 1585, di Papa Sisto V. L'anno dopo, egli fond\u00f2 la nuova Diocesi di Loreto, nel quale volle includere anche Montelupone in segno di devozione verso la Vergine e riconoscenza nei confronti della comunit\u00e0 francescana locale, della nobilt\u00e0 e del popolo. In generale il Seicento e Settecento furono secoli difficili, caratterizzati da disuguaglianze sociali profonde e numerose calamit\u00e0 naturali (terremoti, carestie, temporali, grandinate). Nel 1798, con la prima soppressione degli ordini religiosi e la confisca delle opere d'arte da parte dell'esercito di Napoleone, la cittadina ebbe il privilegio di ospitare la famiglia Leopardi di Recanati, in fuga dalla propria citt\u00e0; proprio in questo anno nacque il famoso poeta Giacomo Leopardi. Nell'Ottocento la storia di Montelupone si intreccia con quella dello Stato Pontificio, di cui faceva parte, subendo e partecipando ai processi che condussero all'Unit\u00e0 d'Italia. Per di pi\u00f9 le popolazioni maceratesi, in seguito al Congresso di Vienna, presero parte alle varie cospirazioni. In particolare Montelupone fu sede di uno dei primi focolai della Carboneria: si svolsero delle riunioni nel palazzo Basvecchi (poi Emiliani) tra cospiratori marchigiani e romagnoli. Alla fine prepararono un'imminente rivolta che avrebbe dovuto effettuarsi a Macerata nella notte del 24-25 giugno del 1817, ma la polizia soffoc\u00f2 questo tentativo rivoluzionario e furono arrestate numerose persone. Nel 1860 le truppe francesi dei generali Lamorici\u00e8re e De Pimodan da Roma, in marcia per fermare l'avanzata piemontese, sostarono a Montelupone prima di muovere all'ultima disfatta di Castelfidardo. Quest'ultima si concluse con la vittoria piemontese e perci\u00f2 segn\u00f2 l'annessione delle Marche al Regno di Sardegna, ossia l'unificazione dell'Italia. Nel 1861 l'economia monteluponese poggiava essenzialmente su un'agricoltura dominata da aziende a conduzione diretta e mezzadrile, conobbe poi uno sviluppo demografico fino ai primi anni del Novecento. Durante la Prima Guerra Mondiale era attivo un Comitato di Mobilitazione Civile, vi era una piccola fabbrica di proiettili e alcuni lavoranti confezionavano divise per i soldati. Il periodo tra le due guerre fu contrassegnato da una profonda crisi economica e sociale. Nel corso della Seconda Guerra Mondiale, Montelupone fu colpita da una bomba e in aggiunta nel 1944, un battaglione di militari tedeschi effettu\u00f2 un rastrellamento su tutto il territorio comunale. Come se non bastasse, il paese fu occupato dalle truppe tedesche che, in ritirata dinanzi l'avanzare degli alleati, colpirono la Chiesa di Santa Chiara. Per finire il Comune di Montelupone venne liberato il 30 giugno 1944 dagli alleati polacchi.\nMonumenti e luoghi d'interesse.\nArchitetture civili.\nTra i monumenti pi\u00f9 importanti troviamo:\nNel Comune di Montelupone sono presenti vari palazzi gentilizi che testimoniano l'antica gloria del patriziato locale e che custodiscono all'interno preziose decorazioni pittoriche. \nArchitetture militari.\nIl paese \u00e8 stato costruito partendo da un nucleo centrale aggiungendo mano a mano ampliamenti detti a \"veli di cipolla\".\nParchi e giardini.\nMontelupone presenta anche aree verdi e naturalistiche come:\nSociet\u00e0.\nRiconoscimenti.\nMontelupone dispone di numerosi riconoscimenti attribuiti da enti e organizzazioni, tra cui:\nOltretutto Il Comune di Montelupone \u00e8 gemellato sportivamente con il Comune di Huy in riferimento a due analoghi percorsi in salita di ciclismo detti \"muri\" : \"Muro di Huy\" e \"Muro di Montelupone\". Per questo motivo, in cima al suo Muro, Montelupone ha posto un monumento per celebrare il gemellaggio sportivo con la citt\u00e0 vallone. Il monumento \u00e8 stato poi fatto rimuovere nel 2019 ed al suo posto, nel 2021, l'Amministrazione comunale ha fatto posizionare un \"monumento al ciclismo\" dello scultore locale Pannocchia.\nIl termine \"Muro di Montelupone\" \u00e8 stato coniato in occasione dell'arrivo in paese della 3\u00aa tappa, Gubbio &gt; Montelupone, della famosa corsa Tirreno-Adriatico il 14 marzo 2008. L'arrivo fu ripetuto anche l'anno successivo il 13 marzo 2009 nella 4\u00aa tappa Foligno &gt; Montelupone.\nEsiste inoltre un patto di amicizia tra il comune di Montelupone e la cittadina ceca di P\u00f6lnicka nell'ambito dell'iniziativa europea \"I comuni d'Europa\" dopo che la Repubblica Ceca \u00e8 entrata a far parte dell'UE.\nCultura.\nScuole.\nA Montelupone sono presenti due strutture private che sono:\nMentre fanno parte dell'Istituto Comprensivo Giacomo Leopardi di Potenza Picena:\nEventi.\nTra le feste religiose pi\u00f9 importanti troviamo:\nPer di pi\u00f9 a Montelupone si svolgono eventi legati alla gastronomia e spettacolo, che ogni anno attirano turisti da tutta la Regione, ci sono: \nEconomia.\nNel territorio monteluponese sono presenti varie aziende conosciute all'interno della provincia tra cui: Sampaolo Stampi, Costruzioni Meccaniche Torresi srl, Algam EKO, Cosmo 3, CEM e CGF Pranzetti srl; in pi\u00f9 sono diffuse nel territorio aziende agricole o vinicole come Cantina Quattrini, Azienda Agricola Cipriani, F.lli Bianchini, Az. agricola Stortini e Societ\u00e0 agricola Gigli di Gigli Giuliano e Lorenzo.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, in vimini o in midollino.\nAmministrazione.\nIl 26 maggio 2019, alla guida di una lista civica di centro-sinistra, il dott. Rolando Pecora \u00e8 stato riconfermato Sindaco di Montelupone. Si tratta della sua terza esperienza da primo cittadino del paese (la prima volta risale al 1995).\nSport.\nDiverse sono le associazioni sportive monteluponesi, tra cui:\nCalcio.\nLa squadra di calcio locale \u00e8 la U.S.D. Monteluponese che milita nel campionato regionale di Seconda Categoria.\nIl Montelupone C5 invece disputa il campionato di Serie C1 di calcio a 5."}
{"id": "33602", "revid": "16066", "url": "https://it.wikipedia.org/wiki?curid=33602", "title": "Muccia", "text": "Muccia (\"La M\u00f9ccia\" in dialetto maceratese) \u00e8 un comune italiano di abitanti della provincia di Macerata nelle Marche.\nStoria.\nNel Medioevo, sorta col nome di \"Mutia\", era una sede strategica per la lavorazione ed il commercio delle granaglie, tant'\u00e8 che la signoria dei Da Varano di Camerino vi fece erigere un castello in difesa dei mulini.\nIn questo paese nasce il beato Rizzerio, seguace di san Francesco d'Assisi.\nSport.\nCalcio a 11.\nLa squadra di calcio locale, il Muccia, il 17 maggio 2014 raggiunge la storica promozione nel campionato regionale di Prima Categoria."}
{"id": "33603", "revid": "1964823", "url": "https://it.wikipedia.org/wiki?curid=33603", "title": "Penna San Giovanni", "text": "Penna San Giovanni (\"La Penna\" in dialetto fermano e maceratese) \u00e8 un comune italiano di abitanti della provincia di Macerata nelle Marche.\nLa sua collocazione, le vedute, l'aria salubre e le preziose opere architettoniche, quale il settecentesco e interamente ligneo Teatro Comunale, fanno di questo comune una perla della antica Marca Fermana.\nGeografia fisica.\nSi eleva a 630 m s.l.m. ubicato a ridosso di uno sperone roccioso tra le valli dei fiumi Salino e Tennacola. Circondato da una campagna di alta collina, domina il territorio dalla catena dei Monti Sibillini alla costa Adriatica.\nTerritorio e clima.\nLo storico pennese Giuseppe Colucci (1752-1809) cos\u00ec descrisse la topografia del luogo:\nToponomastica.\nIl nome di Penna.\nIl nome \"Penna\", secondo gli etimologisti, non proviene dal latino, n\u00e9 dal linguaggio dei Goti, o di altri invasori dell\u2019Italia. \u00c8 da preferire infatti l\u2019etimologia celtica, secondo cui \"Penna\" indica un luogo posto su di un\u2019altura scoscesa. Prova ne \u00e8 il nome stesso dei Monti Appennini e quello del \"Jupiter Poeninus\", nume notissimo idolatrato sulle Alpi.\nDalla necessit\u00e0 di distinguere questo luogo da altri con lo stesso nome si decise di intitolarlo a San Giovanni Battista al quale, fin da tempi remoti, venne dedicato un primo tempio eretto sul monte. E siccome Penna equivaleva allo stesso significato di Monte, non \u00e8 infrequente che nei documenti antichi si alternassero i nomi di \"Penna\" e di \"Mons S. Johannis\".\nStoria.\nIl periodo romano.\nPer quanto non si abbiano informazioni dirette circa il periodo romano, \u00e8 da supporre che il territorio di Penna San Giovanni fosse compreso nella \"Colonia Faleriense\", il cui centro si trovava a pochi chilometri da Penna. \nProva ne \u00e8 un'iscrizione romana, incastonata nella facciata della chiesa di Sant\u2019Antonio Abate in cui si legge: \"C. SILLIVS. C. / L. PRINCEPS / HIC REQVIESCIT / NOBILIS / DE SVO POSVIT\". Alla famiglia Sillia, che aveva residenza a Falerone, si faceva dunque riferimento nella lapide di un liberto, o servo, chiamato \"Nobile\" e tumulato, appunto, a Penna San Giovanni.\nIl periodo altomedievale.\nSebbene la storia documentata di Penna San Giovanni sia da far incominciare nel 1248, anno in cui i feudatari del \"castrum\" cedettero la loro signoria alla cittadinanza pennese che contestualmente si costitu\u00ec in comune, \u00e8 possibile definire delle ipotesi attendibili circa gli assetti politico-amministrativi dell\u2019area.\nLo storico locale Delio Pacini associa a questo luogo la figura del Conte Mainardo, capostipite di diverse famiglie aristocratiche dell\u2019area, il quale, in un atto del 1012 attualmente depositato presso l\u2019Archivio comunale di Sarnano, viene denominato \"Mainardus Comes de Monte Sancti Ioannis\", ossia Mainardo Conte di Monte San Giovanni. Il Pacini identifica il luogo cui si riferisce questo predicato con il feudo di Morrone. Di tale toponimo, che probabilmente in antichit\u00e0 indicava Penna stessa o una porzione di suo territorio estremamente rilevante, resta memoria nella attuale contrada pennese, il Morrone ai confini con il comune di Gualdo.\nIl Conte Mainardo detenne vasti territori tra l\u2019Aso e il Tenna e tra il Tenna e il Tennacola fino ai Monti Sibillini. Alcuni dei suoi discendenti \u2013 tra questi i capostipiti di alcune fra le famiglie pi\u00f9 antiche e potenti della zona (ad esempio i Brunforte) \u2013 permasero in Penna San Giovanni come Conti e Signori feudali.\nLa fine della Signoria.\nDei Signori che dominarono su Penna San Giovanni sappiamo che, agli scorci del secolo XII, due fratelli, i conti Aldobrandino e Subberardo, figli a loro volta del conte Berardo (o Bernardo), detenevano il potere feudale. Le loro famiglie poi si diramarono; tanto \u00e8 vero che nel 1248 i nobili firmatari dell\u2019atto costitutivo del Comune di Penna San Giovanni furono circa dieci.\nTale atto, stipulato il 24 maggio 1248, faceva seguito a un altro patto definito in precedenza con Mainardino di Paganello di Subberardo, e con Guglielmo figlio di Giovanni del Conte Aldobrandino. Vi si sanciva la libert\u00e0 della comunit\u00e0 di eleggersi liberamente il giudice, il notaio, i massari, il consiglio e tutti gli altri ufficiali necessari, e di farsi leggi e statuti con cui regolarsi. Ai nobili che rinunciavano ai diritti feudali rimaneva l\u2019onore di proteggere la nascente comunit\u00e0 in ogni occorrenza, e di esserne podest\u00e0 per venti anni. I nobili rinunciarono inoltre alla propriet\u00e0 del Girone, ossia del luogo in cui sorgeva il loro castello, promisero di abbassare le loro torri e case e di sottomettersi come tutti gli altri cittadini alle leggi del nascente Comune.\nStipulati che furono i primi atti, la comunit\u00e0 pennese si sottomise a Fermo, di cui ottenne la cittadinanza, e di conseguenza alla Santa Sede: i rappresentanti del neocostituito Comune inoltre, schierandosi con Fermo, manifestarono la loro alleanza con il partito guelfo. Ci\u00f2 port\u00f2, nel 1252, a un accordo attraverso il quale la comunit\u00e0 ottenne dai nobili, rappresentati da Monalduccio di Paganello, il dominio sulla rocca e sulle fortificazioni.\nNella seconda met\u00e0 del secolo XIII, quando la Santa Sede chiese alla \"repubblica pennese\" di ricevere in cessione la rocca e la cinta muraria, che i residenti avrebbero comunque mantenuto nella quotidiana custodia, il ceto nobiliare avanz\u00f2 sonore rimostranze. Di contro al consenso popolare, favorevole alla richiesta, l'aristocrazia pennese prese a pretesto la mancata osservanza di alcune condizioni siglate nel patto del 1248 per giustificare le proprie resistenze alle istanze guelfe e defezionare nelle file dell'imperatore di Sicilia Manfredi, figlio di Federico II e aperto nemico della Chiesa. Manfredi si pose a capo delle forze ghibelline, cui i nobili locali aderivano, e tent\u00f2 di far propria Penna San Giovanni. Accadde allora che il popolo, pur di non consegnare la cittadina intonsa alle forze nemiche del Papa, mettesse a ferro e fuoco molte delle case che pure aveva in abitazione e devastasse la rocca. E se questo suscit\u00f2 in un primo momento le perplessit\u00e0 dello Stato Pontificio, cui il castello fortificato era andato in propriet\u00e0, subito il legato della Marca Cardinal Paltiniero rifer\u00ec le debite spiegazioni al Papa.\nDeceduto lo scomunicato Manfredi nel 1266 nella guerra contro Carlo d'Angi\u00f2, il partito nobiliare circa un decennio pi\u00f9 tardi una sortita per occupare il castello riedificato. Giovannuccio della Penna con Rinaldo di Brunforte, lontani parenti, capeggiarono l'assalto, respinto ancora una volta dal popolo guidato da uomini di carica pubblica.\nLa dominazione dei Da Varano.\nUn'iscrizione del 1354 presente presso Porta della Pesa \u2013 di cui parla lo storico pennese Giuseppe Colucci nella sua monumentale opera \u201cDelle Antichit\u00e0 Picene\u201d, Tomo XXX dedicato a Penna San Giovanni \u2013 riporta il nome di Ridolfo de\u2019 Varani che in quell\u2019anno era podest\u00e0 del Comune.\nLa famiglia dei Duchi Da Varano, approfittando della debolezza politico-militare del Papa, trasferitosi ad Avignone nel 1309, guadagn\u00f2 potere e dominii territoriali arrivando, verso la met\u00e0 del Trecento, a esercitare la propria influenza anche sul comune di Penna San Giovanni. Si formarono in Penna due partiti opposti:\nEntrambi i contendenti erano discendenti di Monalduccio di Paganello \u2013 quindi degli antichi feudatari di Penna \u2013 e detenevano, oltre a vasti possedimenti terrieri, anche un importante ruolo politico e una certa influenza sul volgo del paese. Con Antonio Morrone assistiamo poi alla prima cognomizzazione dell\u2019antico predicato feudale del conte Mainardo, suo antenato.\nLo scontro tra Vanne e Antonio Morrone divenne talmente aspro che il primo attent\u00f2 alla vita del secondo e, non riuscendo nell\u2019intento, gli incendi\u00f2 casa e uccise diversi membri della servit\u00f9. Antonio, che era riuscito a mettersi in salvo a Fermo dove aveva gi\u00e0 preso moglie e avuto figli, ricorse per ottenere la condanna a morte del Vanne. Tale condanna, bench\u00e9 osteggiata dai Varano, venne ugualmente eseguita e Vanne fu precipitato dalla rupe boreale del Monte.\nLa Famiglia Morrone, trasferitasi definitivamente a Fermo per opera dello stesso Antonio, venne ascritta al Patriziato fermano prima del 1380 e mantenne il titolo comitale. Tale famiglia, tra le pi\u00f9 nobili e antiche di Fermo, si dice ora dei conti Morrone Mozzi.\nDivenuto papa Bonifacio IX, i rapporti con i Varano si incrinarono in modo insostenibile. Tant'\u00e8 che Bonifacio invi\u00f2 nella Marca suo fratello Andrea Tomacelli, con titolo di Marchese e Gran Maresciallo, per recuperare allo Stato Pontificio quanti pi\u00f9 possibili Comuni in dominio dei Varano. Penna San Giovanni, per la sua collocazione strategica, costituiva uno degli avamposti di maggior interesse bellico. Duro fu lo scontro; le truppe papali riuscirono a penetrare entro i confini della cittadina, senza tuttavia conquistare il castello, strenuamente difeso. I Varano ebbero tempo di riorganizzarsi: da Camerino giunsero le milizie alleate di Biordo Perugino. Presto le sorti della contesa si ribaltarono. Nel luogo del combattimento, che si ritiene fosse a ponente della rocca per i ritrovamenti di molte ossa umane, Tomacelli venne battuto e fatto prigioniero. Bonifacio IX, costretto a fare buon viso a cattiva sorte, concesse la terra di Penna San Giovanni in Vicariato a Rodolfo Varano.\nIl potere degli Sforza.\nLa signoria piuttosto opprimente della famiglia Varano, che vant\u00f2 dominio anche su Firenze con Podest\u00e0 Gentile I, capitol\u00f2 sotto il crescente potere degli Sforza, che papa Eugenio IV aveva in grazia. Non appena essi ebbero la meglio per mano di Alessandro sui Varano, il Vicariato da costoro esercitato pass\u00f2 nelle loro mani, con estensione poi su tutta la Marca. A Francesco Sforza, fratello di Alessandro, fu assegnato il titolo di Gonfaloniere per l'intero territorio del Vicariato.\nChe la presenza degli Sforza fosse certamente meglio tollerata dai pennesi risulta dall'accordo stipulato dalla nobile famiglia con il papato.\nIn esso si concede alla comunit\u00e0 locale la libera estrazione e vendita del sale; l'utilizzo delle rendite della Pieve di San Giovanni anche a favore della parte di popolazione indigente; inoltre, mentre i Varano imponevano a piacere loro il Vicario, gli Sforza proponevano tre persone tra le quali i pennesi avrebbero potuto effettuare la loro scelta.\nSino al 1445 gli Sforza mantennero possesso su Fermo, e non \u00e8 improbabile che la stessa data indichi il termine della signoria anche su Penna.\nL'et\u00e0 moderna.\nDurante il XVI secolo il paese, governato dalle leggi e dalle istituzioni pontificie, conosce un periodo di floridezza. La pieve \u00e8 messa in buone condizioni con il contributo del conte Giovanni Morrone, pievano (dal 1498 al 1547) e Protonotario Apostolico appartenente alla famiglia Morrone di cui si \u00e8 parlato in precedenza. Lo stesso personaggio introduce nelle campagne la coltivazione della vite a filari.\nMerita inoltre considerazione la riforma dello Statuto Comunale operata nel 1582 da Cesario Mareotti, Altobello e Giovanni Antonio Fattorini, Bernardino Scipioni.\nNel tempo che intercorre tra il 1600 e il 1870 la comunit\u00e0 continua a governarsi con propri uomini anche se il consiglio generale diminuiva negli anni la sua importanza. Il gonfaloniere rappresenta il sommo grado ricoperto dai membri delle famiglie pi\u00f9 ricche.\nNel XVIII secolo accadono importanti trasformazioni urbanistiche; infatti non si costruisce pi\u00f9 intorno al Girone, abbandonato da tempo, ma lungo il versante del colle esposto a mezzogiorno. L'architetto Pietro Maggi edifica il nuovo palazzo comunale, in stile neoclassico, quasi di fronte alla chiesa plebana.\nDa ricordare poi, in questo contesto storico, la vita e l'opera dell'abate Giuseppe Colucci (1752-1809), illustre storico pennese, di cui resta la monumentale opera \"Delle Antichit\u00e0 Picene\", il Tomo XXX della quale \u00e8 dedicato proprio alla Terra di Penna San Giovanni.\nI francesi che nel 1797 avevano occupato lo Stato Pontificio, estendono le loro conquiste alla Marca, divisa in tre grandi dipartimenti. Il Dipartimento del Tronto abbracciava parte della attuale provincia di Macerata. \u00c8 per Penna un periodo di declino e abbandono. Nel 1823 l'autorit\u00e0 ecclesiastica decide la soppressione del convento delle suore benedettine. Dopo la breve occupazione del Murat il paese ritorna sotto l'autorit\u00e0 legittima del pontefice. Finch\u00e9 nel 1860 fu annesso al Regno d'Italia.\nPenna San Giovanni resta fortemente indebolita dai due conflitti mondiali del XX secolo e, nel secondo dopoguerra, si trova ad affrontare una situazione economica di grande povert\u00e0. Pi\u00f9 della met\u00e0 della popolazione era addetta all'agricoltura, dominata dall'istituto della mezzadria.\nNegli ultimi quaranta anni lo sviluppo della ricchezza ha tuttavia avuto esiti favorevoli. Lo spirito di impresa, a lungo coltivato nelle campagne, ha consentito agli agricoltori di trasferire con successo le proprie risorse in altri settori produttivi, in special modo nelle calzature.\nLa ridotta dimensione demografica del Comune instaura un rapporto quasi familiare tra istituzioni e popolazione e consente di organizzare servizi efficienti che proteggono adeguatamente la sicurezza sociale.\nOggi Penna San Giovanni \u00e8 un piccolo centro operoso legato alla riviera adriatica e alla ricettivit\u00e0 turistica che diverr\u00e0 in futuro una delle principali fonti di reddito e benessere.\nMonumenti e luoghi d'interesse.\nArchitetture religiose.\nPieve di San Giovanni Battista.\nDi fronte al palazzo comunale insiste la splendida Pieve di San Giovanni, dedicata al patrono della cittadina pennese. Del suo costruttore abbiamo notizia certa, infatti sul portale \u00e8 incisa in lingua latina un\u2019invocazione al Signore, cui segue l\u2019indicazione del tempo di avvio dei lavori dell\u2019edificio e quello della ultimazione degli stessi, con la menzione della paternit\u00e0 attribuita al \u201c\"Mastrum Georgium\"\u201d. Nel 1251 la chiesa di San Giovanni era pronta per essere utilizzata, e tale privilegio spett\u00f2 per primo al pievano nel 1252, cos\u00ec come ci racconta una lapide posta all\u2019ingresso.\nLa Pieve di San Giovanni venne costruita nel sito ove gi\u00e0 era sorta una chiesa pi\u00f9 antica; e della fabbrica del 1251 non sono state poche le sovrapposizioni di stile, che l\u2019occhio esperto pu\u00f2 sceverare osservando la struttura odierna. Lasciata in stato di abbandono per quasi due secoli, dalla met\u00e0 del 1300 alla fine del 1400, nel 1501 venne restaurata dal Conte Giovanni Morrone, pievano, di cui si \u00e8 detto sopra. Due secoli pi\u00f9 tardi fregi barocchi la ornarono; nel 1982, oltre a lavori di consolidamento dell\u2019edificio, si provvide a ripristinare sulla facciata principale la caratteristica meridiana solare.\nAl suo interno si possono ammirare:\nChiesa di San Francesco.\nNei pressi del Teatro Comunale si possono visitare la chiesa e il Convento di San Francesco. L'iscrizione scolpita nella facciata frontale della chiesa informa che l'architetto ne su Salino Lombardo, e che i sacri luoghi furono edificati per i frati dell'Ordine francescano nel 1457.\nL'ingresso \u00e8 costituito da un corridoio che pare condurre verso un misticismo inconsueto per la modernit\u00e0. \u00c8 illuminato dalla luce del giorno che stenta a filtrare da un'ampia grata, al di l\u00e0 della quale ci sono le tracce di quello che fu il chiostro del convento. Al centro di esso il pozzo e intorno il loggiato coperto a crociere ribassate.\nLa chiesa di San Francesco ha uno splendido coro ligneo del Duecento dietro all'altare maggiore; la lavorazione \u00e8 stata effettuata con intagli su legno di noce. Nell'urna restaurata sono esposte le reliquie del Beato Giovanni, citato persino nei Fioretti di San Francesco. A sinistra il dipinto dell'Assunta \u00e8 datato all'anno 1753 e la firma \u00e8 del Liozzi.\nUn chiarore caldo e dorato viene dai fregi barocchi che fanno da cornice alla settecentesca Madonna con Bambino. Ai piedi della statuta si notano piccole bandiere con simboli tipicamente ottomani. La metafora d'arte celebra cos\u00ec la vittoria sull'Impero ottomano nella Battaglia di Lepanto. A lato, il dipinto che rappresenta la Deposizione di Cristo \u00e8 di epoca quattrocentesca.\nLa balaustra che divide lo spazio del luogo sacro \u00e8 ornata dallo stemma francescano, con una croce fra due braccia nude; le mani riportano visibili ferite dovute alle stimmate.\nSulla parete opposta alla Madonna col Bambino un quadro, probabilmente del Liozzi, narra una scena nella quale il Beato Giovanni offre la cittadina alla Madonna del Pianto. Pi\u00f9 elevato, si trova un altro dipinto, di fattura che si ritiene del Settecento. I piccoli bambini accanto a Maria in fuga verso l'Egitto sono Ges\u00f9 e Giovanni Battista.\nChiesa di Santa Filomena.\nNei pressi della Porta Marina si trova la Chiesa di Santa Filomena. Tale chiesa venne inizialmente intesa come parte di un Monastero. \u00c8 a navata unica, ornata da molti dipinti. La Santa \u00e8 ritratta in un dipinto che sta dietro all'altare absidale; e ancora, al di sopra di un altro altare sul lato sinistro. Filomena, in quest'ultima opera artistica \u00e8 raffigurata insieme al Crocefisso.\nLa Sacra Famiglia che vi si ammira, inoltre, \u00e8 con tutta probabilit\u00e0 del seicentesco Giovanni Battista Salvi, detto il Sassoferrato, pittore anconetano dal gusto classicheggiante e tendente a un eletto purismo.\nLa statua vicino all'altare maggiore \u00e8 quella della Madonna del Pianto, con i caratteristici sette pugnali che le trafiggono il cuore. L'antica pavimentazione \u00e8 in cotto.\nArchitetture civili.\nPalazzo Priorale.\nAl civico n. 11 di Corso Giuseppe Colucci, si trova il complesso edilizio del Palazzo Priorale: centro di vita culturale e persino economica della localit\u00e0. La sua edificazione venne ultimata nel 1276; ce ne d\u00e0 testimonianza una lapide posta inizialmente sopra la porta d'entrata del Teatro pubblico, e custodita adesso all'interno del Municipio.\nA seguito della costruzione al suo interno del Teatro e dello spostamento della sede del Municipio, collocato di fronte alla Pieve di San Giovanni, l'edificio cambi\u00f2 destinazione e venne utilizzato esclusivamente come teatro.\nTeatro Comunale.\nIl Teatro Comunale , edificato intorno al 1780 all'interno del Palazzo dei Priori, \u00e8 una sala teatrale in stile barocco, di modeste dimensioni, progettata e realizzata quasi interamente in legno dal pittore locale Antonio Liozzi (1730-1807). Lasciato per anni in disuso e in stato di abbandono, \u00e8 stato recuperato nel 1985.\nFino al momento del restauro, il teatro veniva ovunque citato come \"Comunale\" o \"Teatro Pubblico\" (Colucci).Dopo il 1993, compare la denominazione \"Flora\", coniata dall'allora sindaco per\u00f2 mai confermata con atti ufficiali, quale omaggio per le \"grazie\" ricevute dalla componente di una compagnia di saltimbanchi che, alla fine della seconda guerra mondiale, ebbe modo di esibirsi nel teatro.\nParco Monte.\nIl Parco Monte \u00e8 situato nel luogo pi\u00f9 elevato di Penna San Giovanni. Lo si raggiunge percorrendo un viale che, partendo dal retro dell\u2019abside della Pieve di San Giovanni, risale gli ultimi metri del Monte e conduce alla vetta di esso.\nLungo il percorso si incontra, in un anfratto immerso nella fitta vegetazione, il monumento ai caduti della Grande Guerra. Pi\u00f9 sopra, al margine destro del sentiero, si possono scorgere dei terrazzamenti nel terreno, residuo delle antiche mura che cingevano l\u2019antico Cassero eretto nel periodo altomedievale; numerose pietre, evidentemente ordinate dalla mano dell\u2019uomo, ne sono memoria.\nSalendo ancora \u2013 a sinistra della strada percorsa si pu\u00f2 godere una vista sul borgo di Penna San Giovanni, le sue torri e, pi\u00f9 in lontananza, su tutta la valle del Tenna fino a Fermo e alla costa adriatica \u2013 e percorrendo l\u2019ultimo ripido tratto di salita, si giunge al punto pi\u00f9 alto del Monte. Quello su cui, fino al secolo XIX, sorgeva la Chiesa di Santa Elisabetta sulle cui rovine poi, a fine secolo, fu eretto uno \"chalet\" che si auspica di trasformare, profittando della sua posizione, in un Osservatorio Panoramico. Gi\u00e0 da qui si pu\u00f2 godere una vista a 360 gradi su tutto il territorio circostante, specie sui colli pedemontani e sui Monti Sibillini.\nDue passi ancora e nello spazio verde seguente, protetta in una recinzione, si pu\u00f2 scorgere la Rocca, o meglio, quel che resta di una solida torre di avvistamento che sul posto sorgeva anticamente. \u00c8 questo il luogo pi\u00f9 antico e, insieme, pi\u00f9 evocativo di Penna San Giovanni. Richiamo di storia e di un mondo, quello feudale, che rivive in uno dei suoi luoghi simbolo.\nPoi una splendida terrazza sui Sibillini. Ultimo spazio del Parco, da questa balconata circolare in pietra si scorgono i maestosi profili montani e quelli delle cittadine di Sarnano, San Ginesio, Sant'Angelo in Pontano, Falerone; pi\u00f9 ancora in lontananza sbucano sfumate le linee degli incasati di Loro Piceno e di Macerata. E in ultimo una vista sul Monte Conero.\nParco sorgenti termali di Villa Saline.\nDal torrente Salino, per privilegio particolare dato dai Sommi Pontefici, la comunit\u00e0 pennese godeva il diritto di estrarre tutto il sale occorrente al fabbisogno della popolazione dalle vene di acqua salata che sgorgavano dal torrente Patenetta che si getta nel Salino. In quel luogo esistevano le Saline Pontificie. Intorno sorgevano numerosi edifici per ospitare il personale addetto alla fabbricazione e alla conservazione del sale, nonch\u00e9 molte stalle e fienili per gli animali da soma, che erano adibiti al trasporto della preziosa sostanza minerale.\nLa conoscenza delle acque risale al 1876, quando il prof. Francesco Selmi dell'Universit\u00e0 di Bologna, per incarico dell'ing. Stanislao Mazzoni, che voleva creare un'industria per l'estrazione dello iodio nella localit\u00e0, trov\u00f2 che tali acque contenevano alta percentuale di iodio. Ma l'uso prevalentemente terapeutico delle acque risale al 1905 ed \u00e8 dovuto al cav. Umberto Gentilucci che isol\u00f2 le quattro sorgenti e fece eseguire il primo esame chimico. Le indagini ebbero esito positivo e vene costruito uno stabilimento adibito alle cure termali e l'albergo per alloggiare i forestieri.\nL'iniziativa incontr\u00f2 una fase di declino nel secondo dopoguerra e il comune nel 1987 si vide costretto a espropriare le fonti per la pubblica utilit\u00e0. L'atto di compravendita risale al 29 luglio di quell'anno.\nAi giorni nostri, con la costruzione della \"Salino-Terme\", si progettano interventi per valorizzare le sorgenti minerali come occasione di crescita per le popolazioni interessate.\nSport.\nLa squadra di calcio della Pennese (colori sociali bianco e blu) disputa la Seconda Categoria e gioca le partite casalinghe al campo sportivo \"Andrea Dezi\" di Penna San Giovanni, campo intitolato al portiere della squadra morto per leucemia.\nNella stagione 2012-2013 perde la finale di Coppa Marche di Terza Categoria della provincia di Macerata contro la Juventus Club di Tolentino.\nAl termine del campionato di Terza Categoria 2014-2015 ottiene la promozione tramite i play off, ma retrocede dopo solo una stagione."}
{"id": "33604", "revid": "72396", "url": "https://it.wikipedia.org/wiki?curid=33604", "title": "Petriolo", "text": "Geografia fisica.\nTerritorio.\nIncastonato tra la Valle del Fiastra e la Valle del Cremone ad un'altitudine di 271 m\u00a0s.l.m., Petriolo \u00e8 situato in una posizione da cui si ha una vista che va dalle vette dei Sibillini ad ovest (con le cime di Pizzo Tre vescovi, Monte Rotondo, Pizzo della Regina, Sibilla, Vettore), ad est il mare Adriatico e a nord il profilo di Macerata. Questa \u00e8 la cornice di un paesaggio caratteristico nella sua grande variet\u00e0, del quale si pu\u00f2 godere a pieno affacciandosi da Piazza San Martino: un pullulare di colline, che si addossano l\u2019una su l\u2019altra, sulla cui sommit\u00e0 sorgono paesi caratterizzati dal colore del cotto. Il territorio, una volta ricco di selve, vanta un gran numero di sorgenti, una delle quali di acque sulfuree. Il castello con il suo singolare sviluppo architettonico, il belvedere e la sua collocazione fanno di questo comune un esempio dell'antica Marca Fermana.\nClima.\nIl clima di Petriolo \u00e8 caratteristico dell'area collinare dell'interno delle Marche e presenta sia tratti mediterranei che tratti continentali. L'inverno \u00e8 solitamente freddo e piovoso; le nebbie sono tutt'altro che infrequenti e le nevicate sono, seppur rare, a volte assai intense e abbondanti. Le maggiori precipitazioni nevose si hanno con irruzioni fredde dai vicini Balcani, ossia da est-nord-est. Ma anche perturbazioni da nord o nord-ovest sono in grado di causare cadute di neve, talvolta cospicue. Pure nel pieno dell'inverno non mancano periodi miti e soleggiati, che associati al garbino possono portare a massime intorno ai + 15 / + 20\u00a0\u00b0C.\nOrigini del nome.\nRispetto all'origine del nome della citt\u00e0 esistono diverse scuole di pensiero. Alcuni studiosi collegano la ricchezza delle acque con l'origine del nome \"Petra\", legandolo cio\u00e8 a quelle rocce di arenaria visibili in molte parti del paese. Un'altra ipotesi sostiene che le sorgenti sulfuree presenti in quella parte della collina che digrada verso il fiume Cremone, confine naturale con il comune limitrofo di Mogliano, a causa della loro consistenza un po' oleosa, abbiano fatto parlare di \"petrolio\" da cui il nome. Tuttavia l'ipotesi pi\u00f9 attestata \u00e8 quella secondo cui il nome sia una deformazione del latino \"Praetoriolum\", ovvero villa del pretore della vicina citt\u00e0 di Urbs Salvia.\nStoria.\nGrazie a numerosi ritrovamenti di reperti di epoca romana, come epigrafi, monete e un monumento funerario, \u00e8 possibile affermare con che il territorio dell'antica \"Petra\" era al centro di un territorio composto da numerose ville e aziende agricole.\nRisale al 957 un documento farfense che prova per la prima volta l\u2019esistenza di un \"fundo Peturiolo\", il termine latino per indicare \"villaggio\". Successivamente fu acquisito dal vescovo di Fermo, che nel 977 lo vendette a un conte Mainardo. Bench\u00e9 non sia possibile risalire alla data esatta dell'edificazione del castello, la sua esistenza \u00e8 attestata nel 1119. I discendenti di Mainardo, signori di Petriolo, avrebbero assunto in seguito il cognome De\u2019 Nobili. Le generazioni di questa famiglia si succedettero nel dominio del castello per oltre due secoli. Nel 1264 il re Manfredi inflisse un duro colpo a Petriolo e ai suoi signori per essersi schierati contro il partito ghibellino. Il castello fu parzialmente distrutto e annesso a Monte dell'Olmo (Corridonia). Nel 1341 il castello fu venduto alla citt\u00e0 di Fermo e la signoria fermana dur\u00f2 fino al 1808 con l'avvento del Regno d'Italia sotto l'imperatore Napoleone Bonaparte. Con la restaurazione pontificia del 1815 Petriolo passa sotto la Delegazione apostolica di Macerata, quindi a seguito dell'Unit\u00e0 d'Italia, nel 1861 diventa uno dei 57 comuni della provincia di Macerata.\nNel 1942 durante la seconda guerra mondiale fu collocato un campo di internamento femminile presso la villa Savini Catalani in localit\u00e0 Castelletta .\nMonumenti e luoghi d'interesse.\nIl castello.\nVista la vicinanza dell\u2019antica Urbs Salvia, circa 5\u00a0km, si pu\u00f2 pensare che un influente cittadino, civile o militare che sia, costru\u00ec la sua villa o il suo praetoriolum, da cui deriverebbe l\u2019attuale nome Petriolo. L\u2019antico castello fu costruito probabilmente dai monaci benedettini farfensi sulle sue rovine. Dai documenti risalenti all\u2019anno 1000, l\u2019attuale territorio di Petriolo era allora propriet\u00e0 del vescovo di Fermo, che lo aveva ricevuto da un certo Butto o Buttolo, che, a sua volta acquisito, o forse, con pi\u00f9 probabilit\u00e0, usurpato ai monaci benedettini, grandi proprietari terrieri, in quel periodo in piena crisi a causa di discordie interne. Nel 1070 il vescovo di Fermo lo vendette, (assieme a parte dei suoi possedimenti) ad un ricco signore della zona, Grimaldo, figlio di Attone dei Nobili Della Marca: \u00e8 a lui che si attribuisce la fondazione del castello di Petriolo. Nell\u2019anno del Signore 1264 Manfredi di Svevia, irritato dal tradimento dei figli di Gentile de Nobili di Petriolo, che non ne volevano sapere di restare ghibellini, ordin\u00f2 la distruzione del castello e la deportazione dei suoi abitanti nella vicina Montolmo, fatto che, per motivi ancora ignoti, non accadde. Non a caso il Castello fu costruito in questa posizione.\nIl torrione (Porta Rondella).\nIl torrione (o Porta Rondella) di forma semicircolare, fu realizzato all\u2019inizio del 1500 (probabilmente fra il 1526 e il 1529), in sostituzione di una preesistente porta che chiudeva la cinta muraria pi\u00f9 ad est; in origine, si entrava nel borgo tramite un\u2019apertura a pieno sesto, odiernamente murata ma della quale \u00e8 ben visibile l\u2019arco in pietra sulla cui sommit\u00e0 \u00e8 incastonata una formella che riporta la scritta \u201c FIRMI-PETRIOLUM\u201d collocata sopra due stemmi affiancati. Sotto a questi si legge la data 1529; essa potrebbe non indicare l\u2019anno di costruzione della struttura difensiva, ma quello del ritorno del castello sotto il dominio di Fermo. Il torrione \u00e8 coronato da beccatelli ciechi, che sostenendo la parte terminale, si allargano per chiudersi creando una leggera cornice al contrasto chiaroscurale. Recenti studi ipotizzano che il torrione possa essere stato parzialmente interrato e che abbia perso una possibile scarpata e di conseguenza parte della sua imponenza; certo \u00e8 che la costruzione del palazzo comunale ad esso addossato verso est, avvenuta nel 1782 abbia privato il torrione della copertura e dell\u2019arredo interno.\nLa Torre Civica.\nLa Torre Civica (alta circa 35 metri) sorge a ridosso dell'attuale chiesa parrocchiale dei Santi Martino e Marco. Non si conosce con precisione l\u2019epoca della sua edificazione, che il conte Giuseppe Sabbioni (1789-1874), autore di una pregevole pubblicazione sulla storia di Petriolo, dice \"antichissima\". Nei tempi pi\u00f9 remoti al piano terra di questa torre civica, in un locale che si pu\u00f2 ammirare tuttora, coperto da un\u2019antica volta a crociera, era collocata la sacrestia della chiesa cinquecentesca, di cui la torre ospitava anche la campana a fianco di quella della comunit\u00e0, il cui suono doveva essere avvertito nitidamente per il paese e suo intero territorio. Nel 1575 furono necessari radicali interventi di restauro ad opera di maestri \"longobardi\", compensati dalla Comunit\u00e0 con la somma di 40 fiorini. Altre notizie riferite ai restauri necessari periodicamente per mantenere funzionale la torre si hanno nel corso di tutto il XVIII secolo, fino a quello del 1793, su perizia dell\u2019architetto comasco Pietro Augustoni (1741-1815). La torre civica aveva anche l\u2019importante funzione di ospitare l\u2019orologio pubblico, le cui origini risalgono a prima dell\u2019anno 1623, anno in cui il pubblico consiglio discusse la proposta di eleggere il moderatore del \u201cnuovo orologio\u201d. Era infatti compito del moderatore, eletto annualmente, occuparsi di mantenere l\u2019efficienza e la precisione del meccanismo dell\u2019orologio. L\u2019orologio era di fondamentale importanza, dai registri degli atti consiliari del XVIII secolo emerge che era oggetto delle cure e delle attenzioni degli amministratori dell\u2019epoca.\nUltimo in ordine di tempo, l\u2019orologio a carica manuale realizzato nel 1912 dalla Fabbrica di Orologi Cesare Fontana di Milano e restato in funzione fino al 1997, anno in cui fu sostituito da un nuovo modello di tipo elettronico.\nIl teatro.\nTutti i paesi della provincia di Macerata, anche i pi\u00f9 piccoli, hanno il loro teatro antico. A Petriolo l'attuale teatro \u00e8 caratterizzato da uno stile moderno. Recentemente esso \u00e8 stato restaurato e dotato di sistemi di sicurezza.\nPresso l'archivio di Stato di Macerata, nel fondo di Petriolo la dott.ssa. Laura Vissani ha trovato un documento, il quale dimostra che nel 1737 esisteva gi\u00e0 un teatro a Petriolo, di propriet\u00e0 di Benedetti, il cui acquisto veniva proposto al Consiglio del Comune.\nIl mulino.\nEsso costituiva una realt\u00e0 molto importante, in quanto era fonte di vita per il paese. \u00c8 riportato in una bellissima pianta conservata presso il Comune e datata 1782. Nella descrizione riporta il percorso del vallato verso il mulino storico, rappresentato dalla casetta all'estrema sinistra e, come particolare ingrandito.\nIl vallato permetteva di prelevare l'acqua dal Fiastra in prossimit\u00e0 dell'Abbadia e di convogliarla al mulino per azionare le macine. Grande cura era riservata sia al vallato che al mulino perch\u00e9 da queste realt\u00e0 dipendeva la vita della comunit\u00e0. Gli argini erano continuamente monitorati e le paratie presenti lungo il percorso del vallato permettevano di regolare il flusso dell'acqua in modo da non danneggiare gli argini. Dopo l'inizio dell'era dell'energia elettrica il vallato \u00e8 caduto in disuso ed \u00e8 stato riassorbito dai terreni adiacenti. Resta solo un piccolo manufatto: un piccolo ponte che permetteva all'acqua del vallato di scavalcare il fosso di Rio che scorreva perpendicolarmente. Il ponte era corredato di sponde che agli inizi del 900 sono state smontate.\nEsiste un Istromento, nell'archivio comunale, rogato alla fine del \u2018700 con il quale il Comune di Petriolo (in difficolt\u00e0 economiche) cede in enfiteusi per tre generazioni \u201cmascoline\u201d al Conte Sabbioni di Fermo tutte le terre, tranne il vallato ed il mulino. Inoltre limita i diritti sulle selve, che servivano ai petriolesi per approvvigionarsi di legna, da dare ai fornai per poter cuocere il pane. Il mulino in figura esiste ancora ed \u00e8 rimasto cristallizzato ai primi del \u2018900, quando era ancora in funzione.\nIl sacrario dei caduti.\nIl tributo di sangue che Petriolo ha pagato nelle due guerre mondiali \u00e8 stato onorato edificando un luogo di culto, dove sono raccolte le spoglie dei soldati caduti. Esso sorge in un luogo \u201csacro\u201d. Infatti nel \u2018700, come \u00e8 riportato nel catasco settecentesco redatto da Pietro Tartufoli (1732), era ivi ubicata la chiesa del Crocifisso. Questa chiesa fu poi demolita, tanto che Mollari, Ingegnere capo del Dipartimento del Musone dal 1806 alla fine del periodo napoleonico, non ha lasciato traccia di una chiesa nella sua tavola acquerellata che riporta la strada che da Petriolo va verso Montolmo. Successivamente in questa area sorse il Cimitero, di cui Marzio Tamburri, fine disegnatore, ha lasciato il ricordo in uno dei suoi disegni. Questo luogo ha poi conosciuto una nuova trasformazione in quanto il Cimitero \u00e8 stato spostato nella sede attuale e qui fu eretto il Sacrario per i caduti di tutte le Guerre, per onorare la loro memoria. Una volta che il cimitero fu spostato nell'attuale posizione, quest'area fu utilizzata per la commemorazione dei soldati morti in guerra.\nIl Santuario della Madonna della Misericordia.\nLa chiesa della Madonna della Misericordia risale alla fine del XV secolo. Nel 1495 la comunit\u00e0 di Petriolo mand\u00f2 a Roma, allo scopo di fare donazione di una casa di sua propriet\u00e0 al Capitolo Lateranense, il sacerdote don Giovanni Sanici da Berlanga della diocesi Oscomense nella Spagna, residente nel castello di Petriolo. Il 5 settembre, sotto il pontificato di papa Alessandro VI, il sacerdote presentava l\u2019istrumento di donazione al Capitolo. L\u2019anno successivo, dopo accordi intercorsi con il Comune, la Confraternita della Misericordia domandava e otteneva l\u2019autorizzazione dell\u2019Arcibasilica romana poter edificare una nuova chiesa in suolo Lateranense, posta tra la chiesa di Santa Maria e San Basso e quella di San Martino. Lo stemma della Basilica Lateranense posto attualmente sopra il portale della Chiesa ne perpetua la memoria. Dalla relazione della visita apostolica di monsignor Maremonti del 23 luglio 1573, \u00e8 noto che la chiesa della Misericordia era retta e mantenuta dai confratelli della Compagnia dello stesso nome, assistiti da un cappellano che doveva celebrarvi la messa in tutti i giorni festivi, e in altri tre giorni la settimana, mentre il sabato si cantava coralmente l\u2019ufficio in onore della Beata Vergine Maria. Nel 1780 su disegno dell\u2019architetto camerale Pietro Augustoni iniziarono i lavori di ricostruzione di ampliamento della chiesa che fu consacrata solennemente nel 1787. L\u2019impianto fu ridotto ad una sola navata, che venne prolungata di circa sei metri. Le decorazioni a stucco, le cappelle degli altari, le nicchie e le statue furono realizzate dallo scultore di origine lombarda Lorenzo Bernasconi, collaboratore dell\u2019Augustoni, il quale, in seguito, fiss\u00f2 la sua residenza definitivamente a Petriolo. La facciata si divide in tre parti: in alto un ricco cornicione delimita il timpano con occhio centrale; nella zona mediana si sviluppano due coppie di palaste di ordine toscano, in mezzo alle quali si aprono due nicchie con le statue raffiguranti l\u2019Arcangelo Gabriele e l\u2019Annunziata, modellate nel 1951 dall\u2019artista autodidatta Nello Cruciani di Petriolo. Nella zona sottostante si ripetono le coppie delle paraste con capitelli di ordine toscano. Al centro si apre il bel portale di rame sbalzato, opera dello scultore maceratese Sesto Americo Luchetti, benedetto dal Papa Giovanni Paolo II il 22 agosto 1979. Lavori di restauro strutturale e di consolidamento dell\u2019edificio iniziarono nell\u2019aprile del 1920 e furono diretti dall\u2019architetto Giuseppe Rossi di Macerata. A questo periodo risalgono pure le decorazioni pittoriche dei tondi della volta, dei pennacchi e delle pareti della navata, ad opera del pittore pesarese Ciro Pavisa. il 16 ottobre 1921 la chiesa fu riaperta al culto. All'interno del santuario si conserva una pregevole statua in legno policromo raffigurante la Madonna con il bambino (detta localmente della Misericordia), il cui restauro del 1985 ha portato alla luce un'iscrizione sulla base della statua che recita \"HOC. OPUS. F. MAGISTER. IO. ANTONIUS. AQUILANUS. M.D.XXV\"\".\", tale scultore sarebbe da identificarsi con Giovanni Antonio (Giannantonio) da Lucoli, attivo a l\u2019Aquila tra il 1508 e il 1537. Secondo la tradizione popolare la prima domenica di settembre dell\u2019anno 1525 la statua lignea della Madonna giunse alla chiesa della Misericordia di Petriolo proveniente dall\u2019Abruzzo, trasportata da un carro trainato da buoi, i quali, arrestatisi dinanzi alla chiesa petriolese, non vollero pi\u00f9 proseguire nel tragitto. Il popolo di Petriolo, cogliendo in questo un segno miracoloso del volere della Madonna di voler restare in paese, trasportarono festanti la statua all\u2019interno della chiesa.\nLa chiesa dei SS. Marco e Martino.\nLa notizia certa pi\u00f9 antica ci viene dal privilegio di papa Gregorio IX che il 20 novembre 1231 all\u2019abate di San Pietro di Ferentillo tutti possedimenti e le pertinenze spettanti all\u2019abbazia. Certo \u00e8 che l\u2019origine risale ad epoca pi\u00f9 remota essendo il santo vescovo di Tours particolarmente venerato dai Longobardi che allo stesso dedicarono numerose chiese nelle varie regioni d\u2019Italia. Essendo la chiesa edificata su suolo lateranense, il Capitolo di San Giovanni in Laterano aveva diritto di confermarvi con una bolla la nomina di ogni nuovo rettore e di farla visitare annualmente da parte di un commissario. La Chiesa venne ricostruita all\u2019inizio del XVI secolo e ultimata nel 1512. Tra il 1776 ed il 1790, grazie alla dedizione e prodigalit\u00e0 del prevosto dell\u2019epoca don Giovanni Francesco Cordella l\u2019edificio sacro venne totalmente riedificato nella forma attuale occupando una superficie molto pi\u00f9 estesa del precedente. Venne consacrato nel 1790 da monsignor Martino Cordella, vescovo di Bagnorea, fratello del prevosto, come si legge nella lapide marmorea apposta nella controfacciata. La tela dell\u2019altare maggiore raffigurante i Santi Martino e Marco e sullo sfondo il paese, \u00e8 l\u2019ultima opera del celebre pittore Luigi Fontana eseguita all\u2019 et\u00e0 di 81 anni dall\u2019artista ormai quasi cieco. Una tradizione paesana ci dice che in quest\u2019ultima opera il Fontana fosse anzi coadiuvato dal giovane sacerdote petriolese don Francesco Fusari (1878-1964).\nAree naturali.\nFonte di acque sulfuree.\nLungo la provinciale per Mogliano \u00e8 nota la presenza di una fonte di acque solfuree, attualmente in stato di semi abbandono, segnalata e collegata da una strada imbrecciata. La prima notizia sull'esistenza delle fonti di acque solfuree a Petriolo si ha dal medico elpidiense Andrea Bacci, futuro archiatra del Papa Sisto V, che nel trattato \"De Thermis\", pubblicato nel 1571 registra i Bagni di Petriolo in agro Firmano riconoscendo a quelle acque notevoli qualit\u00e0 terapeutiche, auspicando anche il ripristino delle antiche terme, di cui allora si potevano osservare ancora le antiche vestigia. Dopo la segnalazione del Bacci, per oltre 2 secoli non si hanno pi\u00f9 notizie finch\u00e9 agli inizi del 1800 un sacerdote moglianese, don Gaspare Latini, appassionato studioso di scienze naturali e di botanica, percorrendo il territorio del suo paese alla ricerca di erbe medicinali, ebbe la fortuna di rinvenire la sorgente di acque solfuree nelle vicinanze del torrente Cremone, attirando la sua attenzione. Con l\u2019avvento del Regno d\u2019Italia nell\u2019autunno del 1861 il comune di Petriolo partecipa all\u2019Esposizione Italiana di Firenze inviando al comitato locale della Provincia di Macerata un saggio di acqua solforosa con una bottiglia ben chiusa contenente circa \u00bd litro accompagnandolo con l\u2019opuscolo del Geronzi e una relazione scritta del dottor Andrea Contedini, medico condotto a Petriolo, il quale concludeva la relazione stessa esprimendo la sua soddisfazione per la ripresa delle ricerche di acque curative esistenti nel territorio e purtroppo abbandonate vergognosamente. Si giunge cos\u00ec al 1871-73 quando vengono alla luce le memorie storiche di Petriolo dell\u2019avv. Giuseppe Sabbioni il quale dedica alcune pagine alla sorgente di acque minerali salino-solforose, affermando che \"\u201c\u00e8 da qualche tempo che in ogni anno si vede accorrere e stanziarsi in Petriolo, nella stagione dei bagni, una quantit\u00e0 di persone, le quali per mancanza di comodit\u00e0 nel fondo di origine, se la fanno trasportare ogni giorno nella propria abitazione, per l\u2019uso designato loro dai medici: e non \u00e8 a dire con quale contentezza ne tornino ai propri lari per la felicit\u00e0 dell\u2019ottenuto successo\"\u201d. Il Sabbioni afferma con sicurezza che l'effettiva riattivazione di questi bagni sarebbe un atto di carit\u00e0 cittadina e peculiarmente una sicura fonte di pubblica e privata ricchezza.\nDella sorgente sulfurea se ne torna a parlare nel settembre 1938, quando il Podest\u00e0 di Petriolo chiede il permesso di eseguire a proprie spese la costruzione di una colonnetta con piccola vasca in muratura a cemento, allo scopo di facilitare alle persone che ne hanno bisogno, di raccogliere senza intorbidamento le acque della sorgente minerale sulfurea.\nCultura.\nArte.\nA differenza di tutti gli altri paesi, Petriolo non ha una piazza importante in cui sorgano il palazzo comunale ed altri edifici pubblici. All\u2019interno delle mura castellane gli spazi sono piccoli ed angusti, e i due larghi che si possono incontrare sono il frutto di una recente distruzione di edifici antichi. Le vie anguste testimoniano sicuramente la trascorsa realt\u00e0 medievale, ma l\u2019impianto urbanistico ricorda il periodo settecentesco. Se la storia ha distrutto l\u2019antico Castello, esso continua ad esistere nella mente dei suoi abitanti, che non parlano mai di centro storico, come si fa nelle realt\u00e0 limitrofe, ma parlano di Castello. Questo fatto a volte genera delle incomprensioni con i forestieri, che sentendo parlare di castello immaginano uno dei tanti castelli gentilizi o fortificazione presenti nelle Marche ed invece si trovano in presenza di un abitato caratterizzato da viuzze strette. Nel Settecento l\u2019architetto Pietro Augustoni, operante nel Fermano, ha messo mano alla struttura urbanistica del paese, creando il belvedere di Piazza S. Martino dove si affacciano le Chiese della Madonna della Misericordia e dei Santi Martino e Marco e il Palazzo Comunale, e ristrutturando gli edifici preesistenti. In Via Martello \u00e8 poi presente la piccola Chiesa del Suffragio. In via de' Nobili esiste un palazzo, che era adibito a granaio dei conti Catalani e che nel piano terra ospita ancora una cantina di vinificazione del vino cotto. La storia ha lasciato a Petriolo numerose opere d'arte. Del V secolo restano due immagini sacre: la Madonna del Soccorso, conservata presso la piccola chiesa del Soccorso; presso la chiesa della Misericordia sono conservate la Madonna lignea di Giovanni Aquilano, il dipinto di Ciro Pavisa, una tela di Andrea De Magistris e una tela di Durante Nobili. Inoltre trovano posto le porte di Sesto Americo Lucchetti, che narrano il miracolo dei buoi. Lo scultore Diego De Minicis avrebbe dovuto realizzare per la chiesa della Misericordia un'opera che raffigurasse la Via Crucis. Sia l'incomprensione tra lo scultore e mons. Manfroni sia la guerra di Russia hanno stroncato questa iniziativa. Lo scultore cre\u00f2 solo tre stazioni, di cui ne restano due, visibili nel Museo Comunale Diego De Minicis.\nMusei.\nMuseo dei legni processionali - Monsignor Marcello Manfroni\nAttiguo al Santuario della Madonna della Misericordia sorge anche il Museo dei legni processionali. La Confraternita del SS.mo Sacramento custodisce con estrema cura i tesori contenuti all\u2019interno del santuario. Il Museo, aperto dal dicembre 2001 e dedicato a Monsignor Marcello Manfroni dalla Confraternita del SS.mo Sacramento di Petriolo. Fra 1999 e 2000, sotto la direzione dell\u2019architetto Roberta Luciani, \u00e8 stato restaurato completamente. L\u2019esposizione si snoda su due piani ed oltre ai legni processionali sono presenti tele, arredi, paramenti sacri, antichi volumi, registri, stampe, mobili e una raccolta di argenti. All\u2019interno della Chiesa spicca la statua lignea della Madonna realizzata da Giovanni Antonio Aquilano nel secolo XVI che fu collocata nel 1525 nella chiesa di Santa Maria in Piazza (divenuta poi Chiesa della Madonna della Misericordia) in seguito a un evento miracoloso. La statua di scuola abruzzese \u00e8 posta in una nicchia nell\u2019abside dietro l\u2019altare maggiore. La statua del Bambino, probabilmente perduta durante un incendio documentato nel 1538, venne poi sostituita con l\u2019immagine, opera di Giulio Tomassy. I legni risalgono al XVII-XVIII secolo. Dello stesso periodo sono le tele che ritraggono il cardinale Antonio Doria, protettore della comunit\u00e0 di Petriolo, don Felice Silvestrini e don Giovanni Siciliani, illustri ecclesiastici petriolesi. Presenti poi altre tele della scuola del Lotto e di autori locali: un dipinto di \u201c Angelo con scapolare della Madonna del Carmelo\u201d, sec. XVI e l\u2019 \u201cAnnunciazione\u201d di Andrea de Magistris, del sec. XVI. Tra gli argenti risalta un pregevole ostensorio dell\u2019orafo maceratese Domenico Piani (1782). Inoltre, reliquiari, ex voto, sete ricamate, calici, paramenti sacri in seta e oro, croci, fanali e bastoni priorali della Confraternita.\nMuseo Diego de Minicis\nQuesto museo \u00e8 nato dalla volont\u00e0 congiunta dei nipoti dello scultore e del Comune di Petriolo, allo scopo di conservare ci\u00f2 che resta della produzione del giovane scultore.\nDella sua opera di scultore restano 15 volti, due stazioni della Via Crucis, una Resurrezione, una Crocefissione, il bozzetto del monumento a Filippo Corridoni, il busto del cugino, l'avv. Delio De Minicis , il modellino in legno della tomba del cugino Delio De Minicis (completamente realizzata a Sarnano), il volto angelicato in marmo della figlia di Delio De Minicis, morta prematuramente, che sovrasta la porta d'ingresso alla tomba, il modellino in gesso della tomba della famiglia Savini Brandimarte (mai realizzata), una creta raffigurante un nudo di donna accovacciata, un bassorilievo raffigurante il volto del Duce. Inoltre resta un buon numero di disegni e alcuni dipinti. Parte dei disegni sono degli studi preparatori delle sue opere.\nEconomia.\nArtigianato.\nTra le attivit\u00e0 economiche dello scultore e pi\u00f9 tradizionali, diffuse e attive vi sono quelle artigianali, come la rinomata produzione di articoli per arredamento, in vimini o in midollino ed anche per la produzione di scarpe fatte a mano.\nSport.\nHa sede nel comune la societ\u00e0 di calcio San Marco Petriolo, che ha disputato campionati dilettantistici regionali."}
{"id": "33605", "revid": "287204", "url": "https://it.wikipedia.org/wiki?curid=33605", "title": "Pieve Torina", "text": "Pieve Torina (\"Pitur\u00ecna\" in dialetto maceratese) \u00e8 un comune italiano di abitanti della provincia di Macerata nelle Marche, noto per i suoi allevamenti di suini, bovini e aziende avicole.\nStoria.\nPopolata dagli Umbri gi\u00e0 dal VII secolo a.C., la citt\u00e0 fu colonizzata nel III secolo a.C da Roma. Il borgo, risorto nel Medioevo, fu feudo di Camerino, fino all'annessione allo Stato della Chiesa nel XVI secolo.\nIl 26 e il 30 ottobre 2016 il centro \u00e8 stato colpito da due violenti terremoti con intensit\u00e0 massima magnitudo 5.9 e 6.5 della scala Richter rispettivamente, riportando la quasi completa distruzione del centro abitato.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come la lavorazione del ferro battuto, finalizzata alla realizzazione di una vasta gamma di prodotti, che spazia dalle inferriate alle statue.\nSport.\nCalcio.\nLa squadra dei Taurus Pieve Torina pochi anni fa militava in Terza Categoria, ora si \u00e8 iscritta ai campionati UISP."}
{"id": "33606", "revid": "287204", "url": "https://it.wikipedia.org/wiki?curid=33606", "title": "Pievebovigliana", "text": "Pievebovigliana (\"La P\u00ece\" o \"La Pieve\" in dialetto maceratese) \u00e8 stato un comune italiano di 845 abitanti della provincia di Macerata nelle Marche fino al 31 dicembre 2016. Dal 1\u00ba gennaio 2017 \u00e8 confluito nel nuovo comune di Valfornace insieme a Fiordimonte.\nGeografia fisica.\nPievebovigliana ha un'exclave, identificabile nella frazione di San Giusto, compresa tra i comuni di Camerino, Caldarola, Cessapalombo e Fiastra.\nStoria.\nDi origini romane, nel Medioevo il feudo fu possesso dei Benedettini, che fondarono l'abbazia di San Giusto. Successivamente il borgo sviluppatosi nel XIV secolo, divenne possesso di Camerino, della famiglia Da Varano, che distrusse il castello del paese, dopo ribellioni varie. Dal XVI secolo fece parte stabilmente dello Stato della Chiesa fino all'abolizione del Feudalesimo nel 1806. Sub\u00ec carestie per le condizioni climatiche rigide della montagna, nonch\u00e9 vessazioni dalle truppe austriache durante le Guerre di Indipendenza per l'Unit\u00e0 d'Italia. Di conseguenza \u00e8 entrata nella provincia di Macerata.\nIl 26 ottobre e poi il 30 dello stesso mese 2016 \u00e8 colpita da un forte sisma che lesiona gran parte degli edifici.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte della tessitura finalizzata alla realizzazione di tappeti e di tanti altri prodotti caratterizzati da motivi artistici pregiati.\nSport.\nCalcio.\nLa squadra locale, il Pievebovigliana calcio, gioca in Terza Categoria marchigiana."}
{"id": "33607", "revid": "125175270", "url": "https://it.wikipedia.org/wiki?curid=33607", "title": "Pioraco", "text": "Geografia fisica.\nIl paese si trova a valle dell'immissione dell'affluente di destra Scarsito nel fiume Potenza, il quale attraversa quindi l'abitato con una serie di rapide. L'alta valle del fiume si restringe infatti in questo punto, tra i monti Primo () e Gemmo (), mentre il torrente Scarsito passa tra i monti Primo e Gualdo ().\nEntrambe le valli dovevano essere in passato occupate da bacini lacustri, ancora esistenti alla fine del XV secolo e gi\u00e0 del tutto scomparsi entro il 1660.\nStoria.\nIl territorio era frequentato in epoca neolitica e conserva tracce di un santuario dell'et\u00e0 del bronzo sulla cima del Monte Primo (fine dell'XI-prima met\u00e0 del X secolo a.C., frequentato fino in epoca ellenistica.\nIn et\u00e0 romana era presente un insediamento, citato dall'\"Itinerarium Antonini\" come \"Prolaqueum\". Il nome deriva dalla prossimit\u00e0 ad un lago in seguito scomparso.\nSi trattava di un insediamento romano della \"regio VI Umbria\", al confine tra i territori dei municipi di \"Camerinum\" (Camerino) e di \"Matilica\" (Matelica). Era situato in corrispondenza di un doppio attraversamento del fiume Potenza, con i ponti Marnone e \"delle cartiere\", dove questo formava un'ansa. Il luogo di sosta si trovava, tra \"Dubois\" Fiuminata e \"Septempeda\" (San Severino Marche), sulla strada romana che si staccava dalla via Flaminia arrivando fino ad Ancona, lungo la riva sinistra del fiume (\"via Camellaria\", da \"Nuceria Camellaria\", oggi Nocera Umbra, presso cui si distaccava dalla Flaminia, o \"via Prolaquense\", o \"Via Septempedana\"). Nel territorio comunale sono stati rinvenuti tratti di carreggiata, in parte tagliati nella roccia e in parte sorretti da strutture di contenimento in opera quadrata.\nNell'area cittadina sono state rinvenute strutture attribuite a edifici pubblici e di culto e ad impianti termali, la cui prima fase risale all'epoca augustea. Un acquedotto portava in citt\u00e0 le acque del torrente Scarsito e ne regolarizzava l'assetto idrico. Nella localit\u00e0 di Malpasso sorgeva una villa che conserva pavimentazioni a mosaico.\nNegli \"Acta Sanctorum Severini et Victorini\" del VII secolo si ricorda che san Vittorino avrebbe fatto penitenza nei boschi presso \"Prolacen\".\nIl castello, la cui esistenza \u00e8 citata in documenti del XIII secolo, divenne residenza dei Da Varano duchi di Camerino. Gi\u00e0 dal 1364 vi \u00e8 citata la presenza di attivit\u00e0 per la fabbricazione della carta, favorita dall'abbondanza d'acqua e tuttora attiva. I Da Varano possedevano nel luogo una \"cinciara\", dove si lavoravano gli stracci utilizzati come materia prima. Locali e attrezzature erano affittati agli abitanti del paese, i quali ricevevano inoltre dai duchi, che se ne erano riservati il monopolio, gli stracci da lavorare.\nStemma.\nLo stemma venne adottato nel 1870: un gambero di fiume campeggia in uno scudo rosso sormontato da un'aquila incoronata e contornato da armi e insegne romani. Al di sotto due cartigli recano scritte in latino: \"\"Prolaqueo Statio Militaris Romana\" e \"Solertiae Signum\"\".\nMonumenti e luoghi d'interesse.\nNella frazione di Seppio, la chiesa parrocchiale di Santa Maria delle Lacrime, ospita un dipinto di \"Madonna in trono con Bambino\", opera del 1466 di Giovanni Boccati. Nella stessa frazione si trova anche la chiesa rurale di Fonte Venere.\nIl municipio ospita tre strutture museali:\nEconomia.\nLa tradizionale produzione della carta \u00e8 tuttora presente, non pi\u00f9 basata su piccole imprese a conduzione familiare, ma in forma industriale. Lo stabilimento delle cartiere \"Fedrigoni\", appartiene al gruppo delle Cartiere Fedrigoni Group.\nAmministrazione.\nIl comune appartiene alla Comunit\u00e0 montana Alte Valli del Potenza e Esino.\nSport.\nCalcio.\nLa squadra di calcio locale, la Mancini Ruggero Pioraco, gioca in Prima Categoria, e i colori sociali sono il giallo e il rosso. Nella stagione 2013/2014 si aggiudica il titolo di campione, ottenendo la promozione in Seconda Categoria; l'anno seguente, a seguito della vittoria in finale playoff, la squadra, dopo oltre 30 anni, ottiene la promozione in Prima Categoria."}
{"id": "33608", "revid": "1964823", "url": "https://it.wikipedia.org/wiki?curid=33608", "title": "Poggio San Vicino", "text": "Poggio San Vicino (fino al 1927 \"Ficano\") \u00e8 un comune italiano di abitanti della provincia di Macerata nelle Marche."}
{"id": "33610", "revid": "1442080", "url": "https://it.wikipedia.org/wiki?curid=33610", "title": "Porto Recanati", "text": "Porto Recanati \u00e8 un comune italiano di abitanti della provincia di Macerata nelle Marche. \u00c8 il pi\u00f9 settentrionale comune costiero della provincia. Nasce il 1\u00ba maggio 1893, quando in virt\u00f9 del Regio Decreto del 15 gennaio 1893 firmato dal Re d'Italia Umberto I, le frazioni costiere del comune di Recanati si distaccano da Recanati\nLa cittadina di Porto Recanati deve la sua origine a \"Potentia\", citt\u00e0 romana fondata fra il 189 a.C. e il 184 a.C. ad opera dei triumviri Marco Fulvio Flacco, Quinto Fulvio Nobiliore e Quinto Fabio Labeone.\nIl primo distacco da Recanati avvenne in epoca medievale, pi\u00f9 precisamente nel 1229, quando l'imperatore Federico II di Svevia ratific\u00f2 il possesso delle terre che andavano dal Musone al Potenza, autorizzandovi la costruzione di un nuovo porto e delle strutture atte a difenderlo, tra le quali il Castello Svevo.\nGeografia fisica.\nLa zona \u00e8 completamente pianeggiante, ed \u00e8 situata in prossimit\u00e0 del monte Conero. Il litorale del comune, delimitato a nord dalla foce del Musone, si estende per circa due km verso sud oltre la foce del fiume Potenza. La costa di Porto Recanati ha una particolare conformazione: la fascia centrale \u00e8 costituita da spiagge tendenzialmente sassose e da mare scosceso con alti fondali anche a pochi metri dalla spiaggia, a differenza delle limitrofe Porto Potenza Picena e Civitanova Marche.\nIl fenomeno dell'erosione delle coste \u00e8 ben presente, soprattutto durante le mareggiate dei mesi invernali, e persiste nonostante i numerosi tentativi di protezione della costa con scogliere, pennelli o ripascimenti. Tutto il tratto litoraneo e specialmente la sua porzione settentrionale ha subito, anche nel corso del 2013, 2014 e 2015, gravi danni alle strutture balneari fisse; l'erosione in molti casi ha addirittura minacciato le infrastrutture di collegamento. Recentemente sono stati avviati ulteriori interventi atti a contrastare questo fenomeno con la collaborazione della regione .\nStoria.\nStoria antica.\nIl territorio sembra essere abitato fin dall'et\u00e0 del bronzo, come confermano recenti ritrovamenti sulla sommit\u00e0 della collina di Montarice, risalenti al periodo detto del Bronzo Medio Appenninico, databile fra il secolo XV e XIV a.C.. Negli stessi siti sono stati rinvenuti frammenti di ceramiche attiche del VI secolo a.C., che testimonierebbero i precoci scambi commerciali dell'area;; reperti della stessa datazione sono stati rinvenuti anche nella bassa valle del Potenza e negli strati pi\u00f9 bassi di \"Potentia\", sito che pertanto, prima della colonizzazione romana, potrebbe essere stato gi\u00e0 abitato da popolazioni indigene migrate dell'abitato collinare protostorico, come gi\u00e0 successo per le colonie di \"Ariminum\" e \"Pisaurum\".\nL'Et\u00e0 romana: \"Potentia\".\nAssimilandosi con questi primi aggregati umani presso la costa, i Romani fondarono la citt\u00e0 di \"Potentia\", nell'ambito del processo di colonizzazione della costa adriatica. La presenza dell'insediamento, soprattutto nelle prime fasi, \u00e8 documentata da Plinio il Vecchio, Tito Livio, Tolomeo, Pomponio Mela e Velleio Patercolo.\nLa sua fondazione \u00e8 databile tra il 184 a.C. e il 189 a.C. ad opera dei triumviri Marco Fulvio Flacco, Quinto Fulvio Nobiliore e Quinto Fabio Labeone. Fu creata nell'ottica di assicurare terra ai veterani delle guerre puniche e per proteggere il litorale dall'assalto dei pirati illirici, presso un'area vantaggiosa, in cui la presenza del fiume Potenza e della sua foce (allora appena a sud della colonia) assicurava la facilit\u00e0 dei traffici e costituiva un naturale ostacolo contro i nemici In questa colonia o nella gemella Pisaurum si stabil\u00ec il poeta Ennio ed \u00e8 documentata da ritrovamenti fittili la presenza di un'importante famiglia di banchieri, gli Oppii.\nLa colonia crebbe fra il I e il II secolo a.C., periodo in cui \u00e8 documentata una notevole attivit\u00e0 edilizia pubblica, finanziata da un ceto mercantile attivo e probabilmente florido; non a caso i manufatti rinvenuti nella zona testimoniano la presenza di una fiorente produzione locale di terrecotte la cui foggia testimonierebbe la presenza di contatti, probabilmente mercantili, con l'area dell'Etruria, del Lazio e del Sannio..\nDopo il 174 a.C. la rarefazione di testimonianze e documenti attesterebbe un momentaneo declino della colonia, forse legato alle guerre civili e al violento terremoto occorso nel 56 a.C., di cui parla Cicerone. In et\u00e0 augustea Potentia prosper\u00f2 fino a raggiungere la sua massima estensione, contemporaneamente al fiorire della qualit\u00e0 dei manufatti, che mantenne, probabilmente grazie ai traffici, fino al II secolo.\nDopo un forte declino nel III secolo, culminante, secondo il Lilii, nella conquista e nella semidistruzione avvenuta nel 409 da parte di Alarico I, si risollev\u00f2 nella seconda parte del secolo IV; di questi secoli \u00e8 l'interramento del tempio, che testimonia la cristianizzazione della colonia. Potentia divenne infatti sede vescovile nel V secolo e il suo vescovo Faustino, degli anni 418-422, che fu legato pontificio in Africa per Papa Zosimo e partecip\u00f2 al Concilio di Cartagine \u00e8 il primo vescovo documentato delle Marche.\nMedioevo.\nNonostante la decadenza delle altre citt\u00e0 romane della costa, anche durante la guerra greco-gotica \"Potentia\" mantenne un certo tenore di vita che dur\u00f2 almeno fino all'inizio del secolo VII, come testimoniano i ritrovamenti di fini manufatti africani risalenti a quei periodi, anche se la colonia non viene citata da Procopio di Cesarea nel \"Bellum Gothicum\".\nDopo il 570, con l'avvento dei longobardi nelle Marche e l'istituzione in queste terre del Ducato di Spoleto, divenne terra di confine, segnando il fiume Musone la frontiera con la Pentapoli bizantina di Ancona, e il fiume Potenza il confine con la Diocesi di Fermo (580).\nIl secolo VIII in quest'area di frontiera vide il sovrapporsi di devastanti eventi bellici: la conquista longobarda della Pentapoli da parte di Liutprando nel 729, la donazione di Ancona e Numana al Papa Zaccaria nel 742, la riconquista longobarda ad opera di Astolfo (752) e la restituzione al Papa Stefano II nel 755 dopo l'intervento dei Franchi di Pipino il Breve, le nuove devastazioni operate da Desiderio nel 757 e la restituzione delle terre al papa Paolo I imposta da Carlo Magno nel 764 (mai ottemperata) fino all'annientamento del regno longobardo nel 774 da parte del re franco: si pu\u00f2 intuire come tali eventi e tutte le spoliazioni di derrate e di uomini ad essa correlate costrinsero gli abitanti del territorio di \"Potentia\" a cercare progressivamente rifugio nelle alture ai lati del fiume Potenza (\"Flosis\"), in zona Montarice e nell'attuale contrada Torrette o Torretta, oppure risalendo la vallata verso le colline, secondo alcuni autori per fondare l'attuale Potenza Picena, lasciando alle inondazioni e all'impaludamento le terre non pi\u00f9 regimentate, che divennero perci\u00f2 insalubri e difficilmente percorribili. Di questa decadenza dell'abitato romano presso il mare sono testimoni l'assenza di reperti archeologici successivi all'inizio del VII secolo.\nIl territorio a sud del Musone fra la fine del IX secolo e l'inizio del X secolo venne progressivamente assorbito dalla Marca Fermana, che in questo periodo comincia ad autonomizzarsi dal ducato di Spoleto. La nascita di piccoli centri collinari port\u00f2 con il tempo allo sviluppo di vari castelli e castellari e all'istituzione dei relativi signori feudali; in particolare, l'attuale territorio comunale, comprese le acque antistanti, divenne feudo dei Conti della Marina, che avevano il loro castello sulla collina del \"Poggio\" o \"Podio\" di Montarice; i ruderi di questa rocca dovevano essere ancora presenti intorno ai primi anni del 1800, quando ne parl\u00f2 l'abate Vogel (1756-1817).\nDa quest'altura il castello dei Conti della Marina dominava un ampio territorio che verso sud arrivava fino alla vallata del Potenza ed in direzione nord-est fino alla collina di Montorso e al mare, dove era l'antico porto feudale, posto in quest'epoca tra l'attuale centro cittadino e il fosso Musonaccio.; queste terre gi\u00e0 all'epoca erano abitate ed in un documento di vendita di terreni da parte di Gislerio dei Conti della Marina ai Cistercensi dell'Abbazia di Fiastra del 1179 viene gi\u00e0 fatta menzione di un porto e di strade; primitivamente si popol\u00f2 la zona nord, in quanto la zona paludosa verso il fiume Potenza ricomincer\u00e0 ad essere abitata solo dopo le bonifiche operate pi\u00f9 tardi dai Monaci dell'Abbazia di S. Maria in Potenza.\nQuando i tre castelli che formarono il primitivo nucleo di Recanati si fusero ed, espandendosi, iniziarono a minacciare le colline presso il mare, Paolo e Roberto, Conti della Marina, rifiutarono l'assimilazione ed anzi intrapresero guerra contro Recanati, alleandosi con Osimo, citt\u00e0 nemica di Recanati gi\u00e0 dal 1174. Le sorti arrisero ai Recanatesi, che con la pace firmata nel 1199, annessero di fatto il territorio dei Conti delle Marina aprendosi cos\u00ec lo sbocco al mare.\nDel 1229 \u00e8 il documento con il quale l'imperatore Federico II di Svevia ratifica il possesso, da parte di Recanati, delle terre che andavano dal Musone al Potenza, autorizzandovi la costruzione di un nuovo porto e delle strutture atte a difenderlo. La concessione federiciana venne confermata nel 1240 da papa Gregorio IX e, nel 1243, sotto il pontificato di Innocenzo IV divenne porto franco.\nL'edificazione del mastio quadrangolare del Castello del porto (\"Castrum Maris\"), venne iniziata intorno al 1225; contemporanea o di poco successiva dovette essere la costruzione di un nuovo porto, per il quale il mastio avrebbe svolto funzione difensive e di faro; il completamento della costruzione di un vero porto presso la torre, che viene denominato \"ex novo\" \u00e8 attestata tra il 1335 e il 1340. Prima dunque fu innalzata questa Torre, che precedette la costruzione delle vere mura castellane e attorno a questa si svilupp\u00f2, nel XIII secolo, il primo nucleo abitativo; Recanati ne favor\u00ec l'aumento demografico, concedendo case in affitto a chi avrebbe fissato col\u00e0 la residenza.\nNonostante tale politica, per tutto il XIV secolo, che vide Recanati sconvolta dalla guerra tra guelfi e ghibellini, scomunicata ed incendiata, solo il perimetro del castello fu abitato; del 1369 \u00e8 infatti il primo documento attestante, oltre alla torre, la presenza delle mura castellane: Papa Urbano V, in una bolla con la quale concedeva a Recanati l'usufrutto di met\u00e0 delle gabelle qui riscosse, lo chiama infatti \"Castrum Portus\".\nAnche il '400 vide il porto e il castello occupati, nell'ottobre 1409 dal condottiero Ludovico Migliorati, al soldo dell'antipapa Giovanni XXIII; venne poi riconquistato, il 5 febbraio 1413, da Andrea Malatesta, campione del papa Gregorio XII.\nVent'anni dopo occup\u00f2 il castello Francesco Sforza, chiamato dai Recanatesi per affrancarsi dal dominio dell'inviso cardinale Giovanni Maria Vitelleschi. Vi instaur\u00f2 per\u00f2 una sorta di tirannia, da cui venne liberato il 29 agosto 1444, nuovamente rioccupato l'8 ottobre da Alessandro Sforza, fratello di Francesco, e definitivamente svincolato nel corso dello stesso anno.\nIl castello viene completato durante il XV secolo, per il porto ci sar\u00e0 da attendere.\nEt\u00e0 Moderna.\nLa principale attivit\u00e0 dell'epoca era il carico e scarico delle imbarcazioni direttamente al castello (chi trasgrediva era soggetto a multe salatissime), ma del porto ancora nulla. Agli inizi del XVI secolo vennero presentati dei progetti per la costruzione del porto (Porto Giulio) per mano del Maestro Giorgio Spaventa, ingegnere veneto. Nel 1510 papa Giulio II decise di finanziare l'opera. Ci \u00e8 noto che i lavori furono pi\u00f9 volte interrotti.\nNel 1518 il territorio fu invaso dai corsari barbareschi, che riuscirono a penetrare nel castello, costringendo gli abitanti ad aumentare le difese e costruire una nuova torre (1575) per delimitare il confine sud portorecanatese. La torre fu distrutta nel corso della seconda guerra mondiale.\nCon R.d. del 15 gennaio 1893 Porto Recanati ottenne l'autonomia comunale da Recanati. \nIl 24 maggio 1915, giorno in cui l'Italia dichiar\u00f2 guerra all'Austria-Ungheria, anche Porto Recanati fu uno degli obbiettivi del bombardamento della marina imperiale. Uno dei colpi, diretto al ponte della ferrovia sul fiume Potenza, centr\u00f2 il vicino casello ferroviario uccidendo sei persone all'interno.\nEt\u00e0 Contemporanea.\nIl 24 aprile 2013 con decreto del presidente della repubblica a Porto Recanati viene riconosciuto il titolo di \"Citt\u00e0 di Porto Recanati\".\nStemma.\nScudo sormontato da corona turrita, al cui interno \u00e8 raffigurato il Castello Svevo, con leone rampante sulla torre e barche con vela latina sull'orizzonte dello sfondo marino.\nStemma concesso con D.P.R. del 10 febbraio 2015.\nMonumenti e luoghi d'interesse.\nArchitetture religiose.\nFondata all'incirca nel XIV secolo nel luogo in cui gli \"angeli\" sostarono per otto mesi con la Santa Casa.\nVenne fondata probabilmente nei primi anni del Settecento, come testimonierebbe il ritrovamento di alcuni mattoni stampati nelle tombe presenti all'interno della chiesa.\nSede dell'omonima confraternita, custodisce una grande tela attribuita al Maratta (1625-1713) che raffigura la Madonna tra i santi Francesco da Paola e Andrea (patrono dei pescatori), che tiene in mano un cefalo (\"mugella\", in portorecanatese, da cui il nome dialettale del santo \"Sant'Andre' de la mugella\"), pesce che \u00e8 solitamente presente nella rete della sciabica. Di qui la devozione dei pescatori versati in questo tipo di pesca (\"sciabbegotti\") di affidarsi al Santo e la contemporanea tradizione delle mogli dei pescatori di ritrovarsi qui quotidianamente per impetrare la salute dei mariti. Il portale bronzeo del 1997, che raffigura le anime del purgatorio che tendono a Cristo, \u00e8 opera dello scultore Cecco Bonanotte.\nSociet\u00e0.\nPorto Recanati \u00e8 un comune in espansione: la popolazione aumenta di anno in anno grazie all'immigrazione di cittadini provenienti da zone eterogenee.\nEmblema dell'immigrazione non controllata a Porto Recanati \u00e8 l\"Hotel House\", imponente condominio progettato negli anni '60, che ospita oltre 2.000 persone di diverse etnie, pi\u00f9 volte al centro di episodi di cronaca.\nEtnie e minoranze straniere.\nSecondo i dati ISTAT, al 31 dicembre 2016 la popolazione straniera contava persone. Le nazionalit\u00e0 maggiormente rappresentate erano:\nTradizioni e folclore.\nLa seconda domenica di luglio si svolge la Festa del mare; le imbarcazioni della marineria portorecanatese sfilano in processione solenne. Guida il corteo l'imbarcazione che viene designata ad ospitare il quadro della \"Madonna del soccorso\", raffigurante Maria con il Bambino in braccio. Questa tela, secondo la tradizione, venne ritrovata in una cassa all'interno della rete di un peschereccio miracolosamente salvatosi da un naufragio, ed \u00e8 pertanto particolarmente cara ai pescatori.\nLa sera del Venerd\u00ec Santo ha luogo la \"Bara de Notte\", tradizionale processione con l'imponente baldacchino del Cristo Morto che si svolge ininterrottamente dal 1713, quando per la sua organizzazione venne promossa la nascita di una apposita confraternita.\nOgni terzo sabato di Agosto viene organizzata una rievocazione storica, in onore del Santo Patrono della citt\u00e0 San Giovanni Battista, di origine pescatoria dove si sfidano i 7 quartieri cittadini: Europa, Montarice, Santa Maria in Potenza, Sammari, Centru, Scossicci del Sole e Castenn\u00f4u. La Rievocazione consiste in una corsa a staffetta a coppia dove viene portata un\u2019asta che sorregge 2 coffe di pesce (Sciughero, tipo di pesce presente nella coffa in dialetto Portorecanatese) da 15 Kg ognuna in un determinato percorso Cittadino scelto appositamente per l\u2019evento. La vittoria verr\u00e0 assegnata al quartiere che perde meno pesce e impiega meno tempo possibile a completare il percorso cittadino. Castenn\u00f4u e Montarice i quartieri che vantano pi\u00f9 vittorie di tutti.\nLingue e dialetti.\nIl dialetto portorecanatese (dialetto \"purtannaru\") fa parte del gruppo dialettale marchigiano centrale, che a sua volta entra nel novero dei dialetti italiani mediani, al di sotto della linea Rimini-La Spezia.\nLa dott.ssa Tania Paciaroni, del centro di dialettologia dell'universit\u00e0 di Zurigo, afferma che il dialetto portorecanatese ha le sue radici nel latino parlato dai legionari romani che giunsero a \"Potentia\" a partire dal trecento a.C.; molte caratteristiche fonetiche lo rendono addirittura pi\u00f9 simile al latino che al dialetto toscano. Lo dimostra, fra l'altro, la costanza della lettera \u201cu\u201d nella finale di un gran numero di parole (le stesse \u201cu\u201d del latino, \u201cnigrum\u201d che diventa \u201cneru\u201d, \u201crussum\u201d che diventa \u201crosciu\u201d, \u201cvetulum\u201d che diventa \u201c'ecchiu\u201d - per contemporanea caduta della V iniziale, vedi sotto-, eccetera). Questa \u201cu\u201d viene estesa anche alle parole che in latino terminavano in -o: dico &gt; digu, quando &gt; quannu, subito &gt; s\u00f9betu, eccetera.\nPi\u00f9 propriamente costituirebbe una parlata di transizione tra quella anconetana e quella maceratese, in una sub-area del gruppo anconitano detta osimano-lauretana, che comprende parlate gi\u00e0 differenti dall'anconitano vero e proprio per l'influsso del maceratese. In quest'ultima area \u00e8 chiaramente pi\u00f9 ascrivibile il dialetto della non lontana Recanati, sebbene anch'esso presenti ancora caratteristiche anconetane, come i pronomi di terza persona plurale \"lia\" e \"lu'\". Fra gli elementi settentrionali che arrivano, tramite Ancona, nel dialetto di Porto Recanati va ricordata l'inesistenza dell'articolo forte \"lo\", rimpiazzato sempre da \"el\": \"e' st\u00f2mmegu\" \"lo stomaco\". Nei comuni limitrofi a sud e a ovest, invece, la forma forte \u00e8 l'unica possibile (\"lo\" a Potenza Picena e Civitanova Marche, \"lu\" a Macerata, \"'u\" a Recanati e Cingoli). \u00c8 ravvisabile anche la pronuncia aperta di \"e\" nei suffissi in -m\u00e8nte e -m\u00e8nto, e nei dittonghi in -i\u00e8-, che sussiste anche a Numana, Loreto, Castelfidardo, Osimo, Recanati e Jesi, ma non a Macerata. Fra gli elementi di tipo maceratese (o, pi\u00f9 generalmente, centro-meridionali) va annoverata la sonorizzazione del nesso -nk-, che \u00e8 tipica anche di Jesi e Filottrano: \"fiangu, biangu, tranguillu\", eccetera.\nCostante \u00e8 l'eliminazione della consonante v iniziale o intervocalica (voce=\"'oce\", vela=\" 'ela\", cavallo=\"c\u00e0allu\"), variazioni per niente comuni nel circondario, ben presenti invece nel toscano settentrionale e nel veneto; la r doppia diventa singola (carro=\"caru\", corrente=\"curente\"). Il suono gl si trasforma in ij (scoglio=\"scoiju\", biglietto=\"bijettu\"); le parole che terminano in -co vengono trasformate in -gu (pratico=\"pr\u00e0ttegu\", elastico=\"'astigu\").\nCultura.\nCucina.\nIl piatto tipico e pi\u00f9 rappresentativo della cittadina \u00e8 il Brodetto di Porto Recanati; \u00e8 peculiare della cittadina anche la coda di rospo cucinata \"in potacchio\".\nNel periodo autunnale viene preparato il caratteristico \"Pa' nuciatu\" (Pane Nociato): speziato e prodotto con pecorino, parmigiano, pepe, noci e uvetta passita.\nAltri dolci caratteristici sono \"le beccute\", una volta il dolce dei poveri, preparati con gli avanzi della polenta, reimpastati con un po' d'acqua, dei fichi secchi e quando c'erano, noci o mandorle: attualmente la preparazione \u00e8 pi\u00f9 ricca, spesso a base di farina bianca; le \"fave dei morti\", amaretti preparati durante i primi giorni di novembre e i \"sciughetti (in dialetto portorecanatese)\", tipici di tutto il maceratese, fatti con farina di granoturco bollita nel mosto con aggiunta di noci tritate e semi di zucca.\nEconomia.\nNonostante il passare degli anni Porto Recanati non ha mai perso la sua tradizione, che risale ai tempi della fondazione: la pesca. La barca tipica da pesca a Porto Recanati \u00e8 sempre stata la \"Lancetta\", non essendo utilizzabili imbarcazioni pi\u00f9 grandi per l'assenza di un porto attrezzato.\nAl giorno d'oggi questo centro di piccole dimensioni ha come fonte di ricchezza principale il turismo. Molte amministrazioni del vicino passato e attuali hanno investito e stanno investendo molto per opere pubbliche atte ad attirare il turismo e per un'intensa attivit\u00e0 edilizia per fare di Porto Recanati una meta turistica a livello internazionale. Questo paese, ormai da diversi anni ripetutamente insignito della prestigiosa \"Bandiera Blu d'Europa\", attira ogni anno decine di migliaia di turisti.\nCi\u00f2 ha comportato grandi cambiamenti in tutti i campi: i centri di balneazione si sono attrezzati con ristoranti in riva al mare e sono fioriti decine di negozi di abbigliamento, centri ristorazione e una lunghissima zona pedonale, segni di una realt\u00e0 in continua evoluzione.\nAttualmente il gemellaggio con la citt\u00e0 tedesca di Kronberg im Taunus porta centinaia di turisti tedeschi.\nData la sua posizione favorevole sulla costa, al riparo dai venti freddi grazie al promontorio del Monte Conero e grazie alla bellezza del suo litorale, lungo ben nove chilometri, Porto Recanati viene chiamata il \"Salotto sul Mare della Riviera\".\nInoltre sul territorio comunale ha sede la Digitax Automotive Electronics, una fra le pi\u00f9 importanti aziende a livello mondiale nel settore dell\"automotive computing\".\nSport.\nIl 21 ottobre 1933, il tenente colonnello Pietro Scapinelli, nei cieli di Porto Recanati, con un Macchi-Castoldi M.C.72, conquist\u00f2 per l'Italia la prestigiosa Coppa Bl\u00e9riot.\nIl 20 maggio 2010 vi si \u00e8 conclusa la 12\u00aa tappa del Giro d'Italia con la vittoria di Filippo Pozzato.\nLa principale societ\u00e0 calcistica del paese \u00e8 la SSC Portorecanati, che militer\u00e0 in Eccellenza nella stagione 2018/2019; l'altra formazione locale, il Real Porto, partecipa invece al campionato di Seconda Categoria. Entrambe le societ\u00e0 giocano allo Stadio Comunale Vincenzo Monaldi. Anche nel calcio a 7, la citt\u00e0 ha due squadre: l\u2019Atletico Porto Recanati e il Porto United F.C.;quest\u2019ultima tiene fede agli antichi colori sociali della S.S. Portorecanati, l\u2019Arancione e il Blu. Entrambe le squadre militano nel campionato Sportware di calcio a 7. \nLa principale compagine cestistica \u00e8 l'Attila Basket Porto Recanati, militante in Serie C Silver.\nLa Volley 2000 \u00e8 la principale squadra di pallavolo femminile, che nella sua storia ha pi\u00f9 volte preso parte al campionato di Serie B2.\nLa Polisportiva Quadrifoglio \u00e8 la societ\u00e0 sportiva locale di tennis tavolo, riconosciuta per la presenza negli anni passati in serie C e dalla forte attivit\u00e0."}
{"id": "33612", "revid": "1964823", "url": "https://it.wikipedia.org/wiki?curid=33612", "title": "Ripe San Ginesio", "text": "Ripe San Ginesio (\"Le R\u00ecpe\" in dialetto maceratese) \u00e8 un comune italiano di abitanti della provincia di Macerata nelle Marche.\nOrigini del nome.\nRipe San Ginesio prende il proprio nome dall'unione di \"Ripe\" (pendio scosceso e franoso) pi\u00f9 il nome del paese a cui fu soggetto (San Ginesio).\nStoria.\nCitt\u00e0 controllata fino al 1201 dalla famiglia nobile Prontoguerra, furono sottomessi obbligatoriamente a San Ginesio, che compr\u00f2 nel 1255 il loro castello.\nCultura.\nDetti e proverbi.\n\"Costa come le Ripe a San Ginesio\"\n\"Se San Vicino mette il cappello, vendi la capra e compra il mantello, se San Vicino sbraca vendi il mantello e compra la capra\".\nSport.\nNel paese non c'\u00e8 un campo da calcio a 11 ed allora la squadra di calcio locale (l'AVIS Ripe San Ginesio) che disputa la 3\u00aa Categoria marchigiana gioca le partite casalinghe al campo sintetico di Loro Piceno.\nNel paese c'\u00e8 per\u00f2 una palestra utilizzata dalla squadra di calcio a 5 Castrum Lauri di Loro Piceno."}
{"id": "33613", "revid": "91792", "url": "https://it.wikipedia.org/wiki?curid=33613", "title": "San Ginesio", "text": "Geografia fisica.\nTerritorio.\nIl comune di San Ginesio si trova a , ed \u00e8 il 5\u00ba comune pi\u00f9 alto e il 12\u00b0 pi\u00f9 esteso nella provincia di Macerata. Situato a 60 chilometri da Ancona e 25 da Macerata, confina con la Via Picena, ex SS 78, che mette in comunicazione il territorio maceratese con i Monti Sibillini. Si trova all'interno del parco nazionale dei Monti Sibillini e, grazie alla sua elevata posizione, il panorama spazia dal Conero agli Appennini umbro-marchigiani, con la vista di Monte San Vicino, della totalit\u00e0 dei monti dei Sibillini (come Monte Vettore, Cima del Redentore, Monte Sibilla, Monte Porche, Monte Priora, Pizzo Berro, Pizzo Tre Vescovi, Monte Rotondo) giungendo fino al Monte Ascensione e al Gran Sasso: per questa ragione San Ginesio \u00e8 anche detto \"il balcone dei Sibillini\".\nIl borgo, soprannominato anche \"il paese delle 100 chiese\", sorge anche in un sito panoramico che consente la vista dei comuni di Civitanova Marche, Gualdo, Ripe San Ginesio, Sant'Angelo in Pontano, Penna San Giovanni e Monte San Martino, delle frazioni di Passo San Ginesio, Pian di Pieca e Santa Croce (appartenenti al comune stesso), della frazione di Sassotetto (comune di Sarnano) e la vista del mare Adriatico e delle pale eoliche di Serrapetrona. All'interno del territorio comunale nasce e scorre il torrente Fiastrella, presente gi\u00e0 in epoca romana con il nome \"Flussorius,\" che sfocia nel Chienti.\nPer evitare problemi di distribuzione idrica, il paese \u00e8 dotato di un grande serbatoio, che in caso di penuria sopperisce alla necessit\u00e0.\nIl borgo \u00e8 diviso in quattro contrade (Porta Ascarana, Offuna, Picena, Alvaneto) che si sfidano ogni anno nella tradizionale contesa del Palio.\nOrigine del nome.\nLa prima citazione conosciuta del nome \u00e8 \"castrum Sancti Genesij\", risalente al 995. \u00c8 probabile che il luogo precedentemente denominato \"\"Avia\" o \"Oppidum esculanum\"\" mutasse nel toponimo \"San Ginesio\" dopo il passaggio dei Franchi di Carlo Magno.\nIl Santo patrono del borgo non \u00e8 \"Genesio di Arles\", n\u00e9 il \"Genesio di Brescello\", come scritto da Gaetano Moroni, ma Genesio di Roma, mimo fatto martirizzare nel 303 dall'imperatore Diocleziano per essersi rifiutato di rappresentare in scena, in modo burlesco, il battesimo sacramento dei Cristiani. Per questa ragione il Santo \u00e8 diventato il patrono della gente di teatro. Nel 1601, papa Clemente VIII concesse a San Ginesio la reliquia del Santo consistente in un braccio sinistro; ma siccome il martire Ginesio e il martire Eleuterio erano stati sepolti insieme, per evitare confusioni, le \"sante braccia sinistre\" inviate furono due. Da allora le reliquie sono conservate nella maggiore chiesa del luogo, denominata col nome di Collegiata.\nStoria.\nLa storia di San Ginesio inizia intorno al I millennio a.C., quando i Senoni si stanziarono nel territorio. Con l'arrivo dei romani i galli Senoni vennero sconfitti e conquistati, pi\u00f9 precisamente dal III secolo a.C al I secolo d.C.. San Ginesio si presenta con pianta urbanistica a croce, circondato da un imponente giro di mura castellane dove sono ancora visibili i rompi-tratta e tutte le strutture difensive dell'epoca, dal camminamento di ronda, alle feritoie per arcieri e ai torrioni. Con la caduta dell'Impero Romano, i Goti e i Longobardi, questi ultimi spodestati da Carlo Magno, distrussero gli insediamenti di pianura, costringendo gli abitanti ad arroccarsi e a rifugiarsi nelle colline pi\u00f9 interne, dove i nobili erano soliti recarsi per le loro battute di caccia. Con l'arrivo dei Normanni nel X secolo, la borghesia prese la decisione di costruire una fortificazione sul colle pi\u00f9 alto per dominare il passaggio a valle da un luogo adatto: cos\u00ec nacque San Ginesio.\nGestito a mo' di Repubblica, con le costituzioni egidiane del XIV secolo, scritte dal cardinale Egidio Albornoz, il Comune divenne territorio dello Stato pontificio e venne governato dai Da Varano di Camerino dal 1355 fino al 1434. Fu proprio in questo periodo che nacque la grande sfida con la Marca Fermana e Fermo, che sfoci\u00f2 il 30 novembre 1377 anche in una battaglia, la battaglia della Fornarina. L'indebolimento della casata dei Da Varano favor\u00ec la discesa del condottiero milanese Francesco Sforza che nel 1434 assoggett\u00f2 un gran numero di territori della Chiesa, che furono poi liberati nel 1443 dall'altro Capitano di Ventura Niccol\u00f2 Piccinino, al soldo del papato. Fu solo nel 1445 che San Ginesio riconobbe pacificamente la sua appartenenza al dominio pontificio. Tra il 1450 e l'elezione al soglio pontificio di papa Pio II trecento ginesini vennero esiliati, accusati di complottare contro il Papa. Essi trovarono riparo nel comune di Siena. Il loro comportamento in questa citt\u00e0 fu cos\u00ec lodevole e irreprensibile che i suoi governanti inviarono ambasciatori senesi a San Ginesio per difendere la loro causa presso la magistratura ginesina, ottenendone il perdono e il permesso di rientrare in patria. Accompagnati da esponenti della citt\u00e0 di Siena, gli esuli si presentarono alla \"Porta Picena\" recando in dono un crocifisso ligneo in segno di pace e, in segno di concordia, gli Statuti senesi sui quali adeguare il nuovo ordinamento municipale che, redatto sul modello senese, papa Pio II approv\u00f2 nel 1458.\nNel XVI secolo lo Stato pontificio, tramite l'inquisizione fece pesare sul paese dei casi di eresia. Quello che fece pi\u00f9 scalpore fu quello di Matteo Gentili, che fugg\u00ec insieme a suo figlio Alberico, poi raggiunti dal penultimo, Scipione. I due fratelli conquistarono posizioni prestigliose nell'europa del cinquecento.\nSan Ginesio, durante la seconda guerra mondiale, fu un paese di collegamento strategico tra le Marche, visto il vasto territorio che confinava con l'allora SS 78. Con la nascita della Repubblica Sociale Italiana nel 1943, nel territorio comunale inizi\u00f2 ad operare il Gruppo Vera, guidato da Girolamo Cas\u00e0, che dopo essere fuggito da Bari, aiut\u00f2 i partigiani ginesini. Numerosi furono gli eventi che videro contrapposti soldati nazifascisti, partigiani e civili, che sfociarono in sparatorie e processi sommari, come l'assalto ad un ufficiale delle SS presso Pian di Pieca nella notte tra il 16 e 17 giugno, l'uccisione del carabiniere Glorio Della Vecchia a Passo San Ginesio e di padre Sigismondo Damiani da parte della II\u00b0 Brandenburg 3 nell'eremo di San Liberato.\nNel 1969 San Ginesio fu al centro di un importante patto politico: Arnaldo Forlani e Ciriaco De Mita stipularono un patto che avrebbe dovuto rinnovare la Democrazia Cristiana e portarli alla testa del partito. Il patto fu chiamato il \"Patto di San Ginesio\". Il convegno si realizz\u00f2 quando Forlani divenne segretario del partito e De Mita vicesegretario, per discutere del cambio di generazione (dalla seconda alla terza) e per la successione di Giuseppe Saragat. Nel 1972, dopo l'accordo e il via libera per il governo di Centro-destra di Giulio Andreotti, con il Congresso successivo, Forlani venne sostituito da Amintore Fanfani alla segreteria della DC, quindi la seconda generazione su quelli di San Ginesio vinsero. Con le vicende di tangentopoli, il rinnovamento della DC al quale dichiaravano di ispirarsi i giovani riuniti nel paese, fu imprevedibile. Nel 1997 San Ginesio venne colpito dal terremoto di Umbria e Marche e nel 2016 dal terremoto del Centro Italia del 2016 e del 2017, subendo notevolissimi danni.\nSimboli.\nDegli antichi stemmi di San Ginesio rimangono come traccia tre sigilli, conosciuti come \"sigilli comunali\". Nel volume XIX delle \u201cAntichit\u00e0 Picene\u201d, a cura di Giuseppe Colucci, lo storico antiquario settecentesco Telesforo Benigni afferma che ai suoi tempi esistevano ancora degli antichi sigilli rotondi, di cui riproduce le immagini.\nIn uno di essi \u00e8 rappresentato un tempio, con a fianco un personaggio togato con qualcosa in testa che non si capisce bene: per Benigni il santo protettore. Nell'altro \u00e8 rappresentato lo stesso tempio, con lo stesso personaggio a sinistra della costruzione che \u00e8 sormontata dalle chiavi incrociate, simbolo dell'autorit\u00e0 papale.\nIn entrambe, nella scritta incisa in caratteri gotici nella corona circolare che chiude l'immagine, si legge:\n\"\u2020 S. Nos Populum vestrum custodi Sancte Genesi\". Il Benigni interpreta: San Ginesio, proteggi noi, vostro popolo; mentre nella \"S.\" legge l'abbreviazione per: \"Sigillo\". Il Morichelli Riccomanni invece interpreta la S. per \"Senatum\", e di conseguenza interpreta: San Ginesio, proteggi il senato nostro, vostro popolo.\nSicuramente si tratta di un sigillo usato per dispacci, e non di uno stemma. Ma interessante \u00e8 la lettura del personaggio togato che qualche autore moderno ha supposto non si tratti del Santo protettore, quanto invece dell'imperatore Federico II, del quale i Ginesini furono fedeli e valorosi alleati al punto di meritare il titolo di \"Defensores Imperii\", titolo che conserveranno negli Statuti comunali per designare i massimi esponenti del governo cittadino, vale a dire i quattro Priori e il Gonfaloniere.\nA partire dal XV secolo la popolazione ginesina non utilizz\u00f2 pi\u00f9 i sigilli poich\u00e9 papa Pio II concesse lo stemma. Da questo evento lo stemma venne documentato in opere pittoriche, nel frontespizio della chiesa Collegiata di Enrico Alamanno e in alcune pergamene particolarmente importanti del 1464, lo scudetto che riconosce tuttora come stemma comunale.\nA dimostrazione ne \u00e8 il \u201cQuadro di Sant'Andrea\u201d. Sulla porta e sull'antiporta della cerchia delle mura castellane che fanno da quinta alla battaglia \u00e8 raffigurato per ben due volte lo stemma di San Ginesio.\nLo stesso stemma venne riportato da Stefano Folchetti nel dipinto \"Madonna in trono col bambino, San Francesco e il beato Liberato da Loro Piceno\" del 1498, che il Magistrato aveva fatto dipingere, quale pala d'altare per la chiesa del Convento di San Liberato.\nCome detto precedentemente, si presuppose che papa Pio II concesse a San Ginesio di fregiarsi del suo stemma che recava una croce, alla quale furono tolti due bracci a simboleggiare le due scomuniche inflitte alla Terra. L'idea cadde dal momento che lo stemma di San Ginesio, insieme a quello del papa reggente Martino V, dei Signori da Varano, dell'arciprete e del mastro-architetto bavarese Enrico Alemanno, gi\u00e0 dal 1421 era stato riprodotto nel frontespizio della Collegiata.\nOggi, molto pi\u00f9 correttamente, seguendo i rigidi protocolli della scienza araldica, si ritiene si tratti di una \u201ccroce gammata\u201d, vale a dire una croce ripiegata sui due bracci di diversa grandezza che in quella posizione configurano la lettera greca \u201cgamma\u201d, cio\u00e8 \u201cG\u201d, nel nostro caso lettera iniziale del santo patrono Ginesio.\nMonumenti e luoghi d'interesse.\nSan Ginesio \u00e8 quasi interamente costruito in pietra arenaria, proveniente proprio dai vicini Monti Sibillini. Gli edifici presentano elementi dell'architettura nordeuropea, arrivati nel paese in epoca medievale con delle maestranze provenienti dalla Germania, esempio \u00e8 Pietro ed Enrico Alemanno, e dai Paesi Bassi.\nSociet\u00e0.\nEvoluzione demografica.\nA causa del terremoto del Centro Italia del 2016 e del 2017, alcuni ginesini, sia paesani sia delle frazioni, sono stati costretti ad abbandonare le proprie abitazioni e trasferirsi altrove.\nEtnie e minoranze straniere.\nIn San Ginesio al 31 dicembre 2019, secondo i dati dell'ISTAT, risiedono 269 stranieri e rappresentano l'8,2% della popolazione. La percentuale maggiore (68,40%) proviene dall'Europa, mentre la minore (6,69%) dall'America. Le nazionalit\u00e0 maggiormente presenti erano:\nIstruzione.\nIn San Ginesio, nel 1981, \u00e8 stato fondato il Centro internazionale di studi gentiliani (CISG), un cenacolo per la cultura giuridico-umanistica che celebra la memoria del giurista Alberico Gentili, la cui statua \u00e8 collocata nel centro della piazza principale della citt\u00e0.\nBiblioteche.\nLa biblioteca comunale Scipione Gentili, con volumi, si trova nell'ala nord del palazzo del comune ed \u00e8 gestita dai volontari e dal comune stesso.\nScuola.\nIl comune \u00e8 sede principale dell'istituto comprensivo \"Vincenzo Tortoreto\". Comprende quattro scuole dell'infanzia, quattro scuole primarie e due scuole secondarie di primo grado, distribuite nei comuni di San Ginesio, Sant'Angelo in Pontano e Ripe San Ginesio. Nel territorio \u00e8 presente anche l'Istituto di Istruzione Superiore Alberico Gentili, dedicato proprio al giurista Alberico Gentili. L'istituto comprende anche il liceo scientifico con sede a Sarnano. Inoltre, nel comune \u00e8 presente anche la sede distaccata dell'Istituto Professionale di Stato per l'Industria e l'artigianato Renzo Frau, che si occupa di arredamento e meccanica.\nMedia.\nRadio.\nIntorno al 1970, dopo che il comune forn\u00ec al proprio territorio la prima antenna radio libera, venne creata la prima stazione radio chiamata Radio Zona L (RZL), poi soppressa. Il nome della radio riprende quello della Comunit\u00e0 montana dei Monti Azzurri, che controlla la \"zona L\" del territorio.\nMusica.\nNel 1989, nacque la Corale Giulio Bonagiunta, che prende il nome dal musicista ginesino del XVI secolo Giulio Bonagiunta.\nGeografia antropica.\nFrazioni.\nLe frazioni del comune sono 23 e sono:\nBotondolo, Campanelle, Cardarello, Casa Gatti, Cerqueto, Colle, Collina, Ficcardo, Fontepeschiera, Macchie, Maregnano, Morichella, Morico, Passo San Ginesio, Pian di Pieca (Pieca e Santa Maria di Pieca) Rocca Colonnalta, San Liberato, Santa Croce, Santa Maria in Alto Cielo, Torre di Morro, Vallato e Vallimestre. \nPasso San Ginesio.\nPasso San Ginesio nacque nel 1911 con la creazione dell'azienda Autolinee SASP, che costru\u00ec lungo la SS 78 i suoi uffici e il suo deposito mezzi. Durante la seconda guerra mondiale la frazione fu luogo di rastrellamenti e nel 1944 luogo di morte di tre partigiani. Dal 1970 in poi, i passesi (abitanti ginesini della frazione) vivono una faida indiretta con gli abitanti del borgo.\nEconomia.\nAgricoltura.\nNel comune di San Ginesio, principalmente nella zona collinare e nella zona pianeggiante del suo territorio, \u00e8 comune trovare piantagioni di orzo, grano, girasoli, erba medica, mais, vigneti ed uliveti.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come la rinomata arte della tessitura finalizzata alla realizzazione di tappeti e di altri prodotti di pregio artistico.\nIndustria.\nLe industrie situate nel comune sono principalmente stanziate nella Zona PIP (Piano per gli insediamenti produttivi) della frazione di Pian di Pieca e lungo la ex SS 78. La zona comprende industrie alimentari, industrie tessili e industrie di materie plastiche. Nel restante territorio comunale possiamo trovare varie industrie minerarie. Molteplici aziende, situate nella periferia del paese storico e nelle frazioni di Passo San Ginesio e Pian di Pieca, sono chiuse o andate in fallimento a causa della grande recessione.\nTurismo.\nSituato vicino ai Monti Sibillini, fa parte del club dei Borghi pi\u00f9 belli d'Italia ed \u00e8 stato insignito della Bandiera arancione dal Touring Club Italiano, della Bandiera gialla dall'Associazione campeggiatori turistici d'Italia ed \u00e8 uno dei Comuni che aderisce al Comune amico del turismo itinerante. Il 2 dicembre 2021 ha ricevuto il riconoscimento di \"miglior villaggio turistico 2021\" per l'Italia a Madrid dall\u2019Organizzazione mondiale del turismo delle Nazioni Unite (UNWTO). Va ricordato inoltre come negli anni ottanta e novanta, San Ginesio era meta assai ambita da diversi professionisti del tennis come luogo in cui effettuare il ritiro estivo ed allenarsi.\nInfrastrutture e trasporti.\nSan Ginesio si trova lungo la Strada provinciale 45 Faleriense, che lo collega, anche nella frazione di Pian di Pieca, con la Strada provinciale 502 di Cingoli. Fuori dal paese la SP 45 si incrocia con la Strada provinciale 126, che lo collega con Tolentino. La frazione di Passo San Ginesio \u00e8 il punto d'incontro tra la SP 45 e la Strada statale 78 Picena ed \u00e8 la frazione in cui la Autolinee SASP - facente parte dell'unione delle societ\u00e0 Contram, azienda di trasporto pubblico italiano - ha la sede amministrativa, officina e i magazzini.\nSport.\nHa sede nel comune la societ\u00e0 di calcio San Ginesio calcio, che ha disputato campionati dilettantistici regionali."}
{"id": "33614", "revid": "1516566", "url": "https://it.wikipedia.org/wiki?curid=33614", "title": "San Severino Marche", "text": "San Severino Marche \u00e8 un comune italiano di abitanti della provincia di Macerata nelle Marche.\nGeografia fisica.\nSan Severino Marche sorge 40\u00a0km ad ovest del mare Adriatico, dista circa 50\u00a0km dall'Appennino umbro-marchigiano ed \u00e8 attraversato dal fiume Potenza e da alcuni suoi affluenti. Presenta per estensione il territorio pi\u00f9 ampio di tutta la provincia di Macerata, e si trova in posizione intermedia tra la costa ed i rilievi appenninici.\nIl territorio \u00e8 prevalentemente collinare, eccezion fatta per il centro abitato e tutta la zona circostante l'alveo del Fiume Potenza. L'orografia del Comune \u00e8 molto variegata, presentando rilievi pi\u00f9 significativi nella zona occidentale e colline decisamente pi\u00f9 basse nella zona est.\nClima.\nSan Severino Marche presenta il clima tipico dell'area collinare dell'entroterra marchigiano, caratterizzato sia da elementi mediterranei che da elementi continentali. Rilevante la presenza del Mare Adriatico, che si trova in linea d'aria a circa 40\u00a0km, e determinante nell'influenzare le condizioni climatiche cittadine \u00e8 la relativa prossimit\u00e0 dei rilievi appenninici (50\u00a0km) nonostante l'altitudine della citt\u00e0 sia di circa 230 metri s.l.m. quindi piuttosto modesta.\nL'inverno \u00e8 solitamente piuttosto rigido e con abbondanti precipitazioni, anche se le giornate invernali sono non di rado mitigate dalla presenza di venti di Garbino, che possono determinare temperature intorno ai 15-20\u00a0\u00b0C anche in piena stagione invernale. Le nevicate, pur non verificandosi con grande frequenza, possono talvolta essere abbondanti, specie nelle zone medio-alto collinari. Le maggiori precipitazioni nevose si verificano con le incursioni balcaniche, mentre sono meno frequenti le perturbazioni di tipo atlantico. Le gelate possono essere diffuse nelle ore pi\u00f9 fredde della giornata, specie nei fondovalle.\nLe stagioni intermedie sono generalmente abbondanti di precipitazioni e piuttosto variabili, determinando nevicate e gelate tardive, come pure caldi anomali fuori stagione.\nLe estati sono calde e spesso afose, specialmente nei fondovalle per la presenza del Fiume Potenza. Pi\u00f9 ventilate e meno afose sono invece le zone collinari, pur raggiungendo spesso temperature intorno ai 40\u00a0\u00b0C.\nAssai rilevante \u00e8 l'intensit\u00e0 dei venti, che spirano specialmente da sud-est (Scirocco) e da sud-ovest (Garbino), mentre meno frequenti sono i venti da nord (Tramontana). Per la collocazione geografica in cui si trova San Severino Marche, spesso i venti possono raggiungere velocit\u00e0 ragguardevoli perdurando anche per pi\u00f9 giorni ed influenzando notevolmente la temperatura, sia con repentini rialzi che con bruschi cali.\nStoria.\nI resti pi\u00f9 antichi di presenza umana a San Severino risalgono al paleolitico inferiore e provengono dalla frazione di Stigliano; altri reperti, rinvenuti in varie localit\u00e0 del territorio comunale, documentano una continuit\u00e0 di insediamento per tutta l'epoca preistorica.\nLa prima civilt\u00e0 significativa di cui rimangono tracce \u00e8 quella dei Piceni, concentrata nelle vicinanze di Pitino, circa due chilometri a nord-est del centro urbano attuale: successive campagne di scavo, dal 1932 a oggi, hanno portato alla luce una zona residenziale, sulla sommit\u00e0 di un colle, e tre necropoli nelle vicinanze, il tutto databile tra il VII e il V secolo a.C.\nDopo la conquista romana del Piceno, nel 268 a.C., nel vicino fondovalle sorge l'abitato di \"Septempeda\" (dal latino \"septem peda\", forse in riferimento ai sette colli sotto i quali si trova, o forse in riferimento alla lunghezza delle mura che proteggevano la citt\u00e0), che diverr\u00e0 municipio nel I secolo a.C. Della citt\u00e0 romana sono stati individuati in tempi successivi resti di mura con un complesso termale, un incrocio stradale, tracce di \"domus\" private, una fornace e un sepolcreto. Da alcune iscrizioni si sa che doveva esistere un tempio dedicato alla dea Feronia, divinit\u00e0 di origine sabina a cui si consacravano i liberti.\nIl municipio romano and\u00f2 in rovina in epoca alto-medievale, e un nuovo nucleo urbano sorse in posizione pi\u00f9 protetta sul colle detto Monte Nero, che domina l'abitato odierno; la citt\u00e0 ricostruita fu battezzata con il nome di Severino, un santo locale di cui si hanno poche notizie certe, vescovo di Septempeda a met\u00e0 del VI secolo. Le testimonianze storiche attestano che la citt\u00e0 antica continu\u00f2 a sopravvivere per tutto il Basso Medioevo, smentendo la leggenda secondo cui sarebbe stata distrutta da Totila nel 545 d.C., durante la guerra greco-gotica.\nQuanto al nuovo centro, il primo documento credibile della sua esistenza \u00e8 del 944, anno di probabile fondazione dell'antica cattedrale. Libero comune intorno al 1170, parteggi\u00f2 costantemente per i ghibellini; nel corso del Duecento si ingrand\u00ec fino all'estensione attuale, in parte per via militare e in parte acquistando i castelli circostanti dai precedenti proprietari.\nIl Trecento \u00e8 caratterizzato dalla signoria degli Smeducci, famiglia locale di capitani di ventura, che mantennero con una certa continuit\u00e0 l'egemonia sulla citt\u00e0, finch\u00e9 nel 1426 il Papa li esili\u00f2 definitivamente. Tendenzialmente guelfi, ma spesso opportunisti, gli Smeducci risultarono quasi sempre malvisti alla popolazione, che si ribell\u00f2 al loro dominio in pi\u00f9 di una circostanza, ma seppero svolgere anche un ruolo di mecenati in quello che rimane il periodo di massima fioritura artistica di San Severino.\nDopo il breve governo di Francesco Sforza (1433-45), il comune passa sotto il controllo diretto dello Stato della Chiesa; i secoli successivi registrano un sostanziale declino economico e culturale. Nel 1586 San Severino ottiene il titolo di citt\u00e0 e quello di diocesi, mantenuto per quattrocento anni esatti. Nel frattempo, cessate le esigenze di difesa, il centro abitato si \u00e8 spostato quasi del tutto dal colle a fondovalle, attorno alla vecchia piazza del mercato; fra la met\u00e0 del Settecento e l'inizio dell'Ottocento, anche i simboli del potere civile e religioso (Palazzo comunale, Duomo, vescovato) lasciano quella che ormai \u00e8 una contrada isolata.\nPur non essendo stata epicentro, San Severino ha ricevuto diversi danni a causa delle scosse del 26 (magnitudo 5.6 e 5.9) e 30 ottobre (magnitudo 6.5) 2016 durante il Terremoto del Centro Italia del 2016 e del 2017. Numerosissime case sono risultate inagibili, e si sono verificati anche dei crolli. Basti pensare anche alle vicine Tolentino e soprattutto Camerino (dove i danni sono stati anche peggiori).\nSimboli.\nLo stemma di San Severino Marche \u00e8 stato riconosciuto con DPCM del 9 agosto 1961.\nL'immagine nello scudo ricorda la facciata del Duomo Vecchio, dedicato a san Severino, che sorge sulla cima del Monte Nero.\nMonumenti e luoghi d'interesse.\nIl patrimonio artistico di San Severino Marche \u00e8 notevole e fortemente legato al periodo di massima autonomia del comune e ai primi decenni del governo ecclesiastico: a quest'epoca risalgono sia le numerose chiese gotiche visibili in citt\u00e0 e nel territorio, sia le opere lasciate dalla locale scuola pittorica che ebbe i suoi massimi esponenti nei fratelli Salimbeni e in Lorenzo d'Alessandro, rispettivamente all'inizio e alla fine del XV secolo.\nCultura.\nEventi.\nPalio dei Castelli.\nTutti gli anni, le prime due settimane di giugno, l'associazione Palio dei Castelli organizza il Palio a San Severino Marche: il periodo scelto \u00e8 il 1400 quando San Severino era guidata dalla signoria degli Smeducci. Le feste in onore del patrono San Severino risalgono a secoli fa, tuttavia il Palio \u00e8 organizzato dal 1972. Inizialmente si festeggiava il Palio ogni 4 anni, solo dal 1984 si \u00e8 cominciato a farlo tutti gli anni. La vera svolta \u00e8 avvenuta nel 1987 con l'introduzione di un nuovo gioco, la Corsa delle torri; quest'ultimo \u00e8 diventato il gioco centrale del Palio, il pi\u00f9 spettacolare. Dal 1990 il percorso di gara \u00e8 stato limitato all'anello di piazza del popolo, con un interessamento pi\u00f9 vivace da parte del pubblico.\nI rioni e castelli che partecipano alla manifestazione sono: Rione Di Contro, Rione Settempeda, Rione Taccoli, Villa di Cesolo, Castello Rocchetta, Castello Colleluce. Altre formazioni che non partecipano pi\u00f9 ai giochi, ma che comunque partecipano al corteo storico o che non partecipano affatto sono: Castello Serralta, Castello Sant'Elena, Castello San Severino, Castello Parolito, Rione San Lorenzo, Castello di Pitino.\nGeografia antropica.\nFrazioni e localit\u00e0.\nAgello, Aliforni, Barbari, Berta, Biagi, Cagnore, Canfaito, Cappella, Carpignano, Caruccio, Casette, Castel San Pietro, Cesolo, Chigiano, Colleluce, Collicelli, Colmone, Colotto, Corsciano, Cusiano, Elcito, Gagliannuovo, Gaglianvecchio, Granali, Isola, Maricella, Marciano, Martinelli, Monticole, Mozzacatena, Orpiano, Palazzata, Parolito, Patrignolo, Pitino, Portolo, Rocchetta, San Mauro, Sant'Elena, Serrabassa, Serralta, Serripola, Serrone, Stigliano Capo, Stigliano Piede, Sventatora, Tabbiano, Taccoli, Ugliano, Valdiola, Villanova.\nElcito.\nAntico castello eretto a difesa dell'Abbadia di Val Fucina, sorge su uno sperone roccioso a 824 m s.l.m., alle pendici del Monte San Vicino. A Elcito non c'\u00e8 mai stato un emporio o un negozio, neppure per i generi di prima necessit\u00e0 perch\u00e9 fino agli anni \u201870 era una comunit\u00e0 autosufficiente. Erano duecento persone e avevano un intenso rapporto con la loro terra, fonte primaria di sussistenza.\nProseguendo lungo la strada si giunge all'altopiano di Canfaito, che fa parte della Riserva Naturale del Monte San Vicino e del monte Canfaito.\nL'altopiano \u00e8 caratterizzato dalla presenza di faggi plurisecolari.\nPitino.\nCirca 600 a.C. una delle pi\u00f9 importanti localit\u00e0 picene dell'area centro italica, se non l'unica, poi federata con Roma. Precedente a Septempeda. Reperti archeologici intatti, fondamentali per la ricostruzione della storia delle antiche civilt\u00e0 come scudi, elmi, monili e anfore casualmente ritrovati nei terreni della zona, prima del 1950, in tombe arcaiche coperte da poderosi tronchi, sono custoditi presso il museo archeologico nazionale delle Marche ad Ancona. Presso la frazione si trovano i resti del castello di Pitino.\nRioni.\nBorgo Conce, Case Bruciate, Castello al Monte, Centro Storico, Di Contro, Fontenova, Glorioso, Gorgonero, Mazzini, Pieve, Ponte Sant'Antonio, San Michele, San Pacifico, San Paolo, Sassuglio, Scaloni, Settempeda, Uvaiolo, Di Contro.\nAmministrazione.\nFonte: Ministero dell'Interno."}
{"id": "33616", "revid": "91792", "url": "https://it.wikipedia.org/wiki?curid=33616", "title": "Sarnano", "text": "Geografia fisica.\nTerritorio.\nSarnano sorge ai piedi dei Monti Sibillini, sovrastato a ovest dai picchi pi\u00f9 settentrionali delle catena, i quali dal lato orientale mostrano le loro irte pareti rocciose, solcate da aspre vallate e gole. Il borgo \u00e8 situato su un colle alla destra del torrente Tennacola, su una lingua di terra racchiusa tra quest'ultimo e il suo affluente, il Rio Terro. Il territorio, prevalentemente collinare, spazia a oriente tra valli, boschi e campi coltivati. Verso nord i rilievi digradano nell'antico piano lacustre di Pian di Pieca (San Ginesio) risalente al Quaternario.\nIl territorio comunale \u00e8 chiuso ad ovest dalle ultime vette pi\u00f9 settentrionali dei Monti Sibillini: dal Monte Castel Manardo (la cui cima costituisce il punto pi\u00f9 alto del comune), proseguendo in direzione nord verso il Monte Valvasseto, il Monte Sassotetto, il Pizzo di Meta, la Punta del Ragn\u00f2lo, il Pizzo di Chioggia. Alle pendici di queste montagne nascono i principali torrenti della zona: il Tennacola e il Terro, suo affluente di sinistra. Entrambi scavano delle gole tra le aspre pareti rocciose delle montagne: il Tennacola attraversa la Gola dei Tre Salti tra Castel Manardo e Monte Valvasseto; il Terro scava la \"Valle Jana\" tra il Pizzo di Meta e la Punta del Ragn\u00f2lo.\nSopra le aspre pareti del Pizzo di Meta e della Punta di Ragn\u00f2lo poggiano i lievi altipiani chiamati Piani di Ragn\u00f2lo, al confine con Fiastra e Bolognola.\nClima.\nIl clima di Sarnano \u00e8 di tipo sub-appenninico, con precipitazioni medie annue superiori ai 1.000\u00a0mm. In inverno in caso di irruzioni fredde da nord-est la sua posizione con i Sibillini alle spalle favorisce l'effetto stau con nevicate abbondanti. L'estate \u00e8 calda e secca anche se frequenti sono i temporali di calore.\nOrigine del nome.\nSono state formulate almeno tre ipotesi riguardo l'etimologia del toponimo:\nStoria.\nEpoca antica.\nGi\u00e0 i popoli Umbri e i Piceni abitarono la zona di Sarnano, ricca di sorgenti, boschi e pascoli: nomi come \"\"Valle Jana\" e \"Tennacola\"\" richiamano le antiche divinit\u00e0 pagane Janus (Dio Sole per i Piceni) e Tinia (lo Zeus etrusco); inoltre presso la frazione Terro \u00e8 stato rinvenuto un cippo ovale, probabilmente un altare pagano, oggi noto come \"Pietra di Terro\" o \"Uovo di Sarnano\".\nAl tempo di Augusto risalgono invece i cippi di centuriazione romana rinvenuti nel territorio: dall'iscrizione su un cippo di confine (Decumano IIII, Cardo I-II-III) ritrovato tra Sarnano e Amandola, nella frazione Pianelle, si deduce che il territorio era diviso in una zona centuriata e una non centuriata, ovvero i territori montani, i cui pascoli e boschi restavano a disposizione dell\u2019intera comunit\u00e0. Dalla centuriazione derivano oggi i nomi di alcune frazioni, come Bisio (da \"Visius\"), Piobbico (da \"Publicum\"), Servigliani (da \"Servilius\") e Vesciano (da \"Visianus\").\nMedioevo.\nDopo la caduta dell\u2019Impero Romano (476) i territori furono occupati da Goti, Longobardi e Franchi, che introdussero il sistema feudale e avviarono l'incastellamento: a questo periodo deve risalire l'edificazione del \"castrum\" che diverr\u00e0 in seguito l'attuale borgo. Del passaggio dei Longobardi nei pressi del cimitero comunale sono state ritrovate varie fonti.\nTra le famiglie di origine franca che giunsero nel territorio, particolare importanza ricopre quella dei \"Mainardi\", discendenti del conte Mainardo di Siffredo, il quale diede il nome al Monte Castel Manardo. Nel XIII secolo Fidesmido dei Manardi assoggett\u00f2 i signori del Castello di Malvicino entrando in possesso dei territori tra Sarnano e Gualdo, che nel 1244 passano al figlio Rinaldo, il quale si stabil\u00ec nel castello di Brunforte (tra Sarnano e Terro sul Monte Morrone) e divenne capostipite dell'omonima famiglia. Nel territorio di Sarnano vi erano allora diversi castelli: oltre a Brunforte e Malvicino, si elencano anche Poggio San Michele, Schito, Castelvecchio, Bisio, Balzo, Terro, Poggio San Costanzo, Castel Mainardo, Garulla, Galgino e San Savino.\nRinaldo di Brunforte fu per l'imperatore uno dei pi\u00f9 fedeli alleati ghibellini della Marca, tanto da essere trattato come vicario imperiale anche in assenza di una nomina ufficiale. Alla morte di Federico II (1250), il dominio dei ghibellini nella Marca vacilla e Rinaldo, costretto dai moti di insurrezione popolari, sia schiera con il Papato. In seguito ai trionfi del 1260 riportati sul Papa da Manfredi, figlio di Federico II, le Marche tornano sotto le insegne imperiali, e Rinaldo cambia di nuovo fazione vedendosi cos\u00ec riconosciuti numerosi territori.\nLa nascita del Comune.\nNel 1264 Papa Urbano IV invia nella Marca il Cardinale Simone Paltinieri per intimare a Rinaldo di presentarsi a Roma, pena la scomunica e la perdita dei territori come sanzione per aver avallato la causa imperiale. Rinaldo non si presenta all\u2019appello e il 1\u00ba giugno 1265 il Cardinale Paltinieri svincola gli abitanti della Comunanza di Sarnano dalla soggezione ai signori di Brunforte.\nAppena un anno dopo, in seguito alla sconfitta di Manfredi grazie all'intervento di Carlo D\u2019Angi\u00f2, la politica della Chiesa cambia nuovamente: il legato pontificio, Fulcone di Poggio Ricardo, restituisce Sarnano ai Brunforte senza per\u00f2 annullare il precedente provvedimento emanato da Paltinieri. Il paradosso politico porta ad uno scontro tra Rinaldo di Brunforte e gli abitanti del Castello di Sarnano, che terminer\u00e0 solo il 19 giugno 1281, quando su suggerimento di Fulcone, i Sarnanesi e Rinaldo decidono patteggiare affidando la soluzione della disputa a due abati: Giovanni dell\u2019Abbazia di SS. Vincenzo e Anastasio di Amandola e Mauro dell\u2019Abbazia di Piobbico. Il 23 giugno 1282 gli abati emettono il verdetto: i Signori di Brunforte dovranno riconoscere il comune di Sarnano, diventandone castellani e distruggendo tutti i castelli di loro propriet\u00e0 escluso quello di Brunforte. Il 14 luglio l\u2019accordo viene firmato da quattro notai, e il 23 novembre Rinaldo (che nel frattempo era stato eletto podest\u00e0 a Pisa) autorizza i suoi figli a concedere la libert\u00e0 a tutti i vassalli, compresi gli abitanti di Sarnano. Morir\u00e0 il 30 agosto di quello stesso anno.\nEt\u00e0 contemporanea.\nNel XX secolo Sarnano era un paese completamente rurale, come confermato dalle foto dell'epoca. I lavori pi\u00f9 diffusi erano l'agricoltura e l'allevamento, rallentati solamente dal freddo e dalla neve nei periodi invernali. Nella prima met\u00e0 del XX secolo e prima della seconda guerra mondiale, il Comune vide uno sviluppo turistico e infrastrutturale, che port\u00f2 nuova vita nel paese. Infatti, nel 1929, si scopr\u00ec le propriet\u00e0 curative della fonte di San Giacomo, acqua che venne poi commercializzata. Ci\u00f2 port\u00f2 a far s\u00ec che il Comune si concentrasse sullo sviluppo del paese, realizzando nuove strade e nuove strutture, oltre che migliorare quelle gi\u00e0 esistenti. Di questo periodo ricordiamo l'inaugurazione dell'officina SAIEM (1928), Casa del Fascio (1929), il Campo sportivo della Vittoria (1929) e il secondo piano dell'Hotel Littorio, oggi Hotel Terme. \nNel 1937 una rivolta popolare conosciuta in dialetto maceratese come \"la rivoluzi\u00f2 de Sarn\u00e0\" si svilupp\u00f2 nel Comune a causa della decisione di unire l'ufficio catastale con quello di San Ginesio. Mentre la popolazione manifestava e chiedeva giustizia a Mussolini inneggiando alla parola Duce, il Regio Esercito e i carabinieri cercarono di controllare la situazione, anche se bande armate di ragazzi girovagavano per il paese armati con bastoni. La calma venne ritrovata solo tre giorni dopo, con l'arresto di varie persone, tra cui l'ingegnere Alfredo Arr\u00e0, che nel 1935 fu l'incaricato al restauro del teatro comunale.\nSeconda guerra mondiale.\nIl 29 marzo 1944, una settimana dopo l\u2019eccidio di Montalto e lo scontro a fuoco di Monastero, i nazisti ambivano ad annientare, dopo i vari rastrellamenti effettuati, i partigiani che risiedevano a Piobbico. La loro eliminazione avrebbe permesso ai nazisti di conquistare le strade statali SS 77 e SS 78. Nell\u2019operazione di rastrellamento parteciparono non solo forze provenienti dal comando di Macerata ma anche da quello di Ascoli Piceno.\nLo squadrone tedesco delle Gebirgsj\u00e4ger e gli uomini del Battaglione M \"IX Settembre\" si diressero, all'alba alla volta di Sarnano.\nAngiolino Ghiandoni, ricorda il momento in cui le truppe iniziarono a bombardare con mortai.\nOccupato il paese, i nazisti confluirono le persone sequestrate durante i rastrellamenti, minacciano di morte per impiccagione se non rivelavano la posizione dei soldati partigiani. Nel mentre altri soldati si diressero nelle frazioni vicine dove si ipotizzava potessero essere nascosti. Giunti alla frazione Morelli, uccisero Amedeo Antognozzi che stava fuggendo, nella frazione Piano ferirono Vito Birrozzi, uccisero l'elpidiense Mario Catini in Piazza Perfetti, dentro al centro storico del paese e a Piobbico furono uccisi due slavi che tentavano la fuga e il comandante del gruppo, Decio Filipponi.\nI civili rimasero fino alle 14 in piazza Vittorio Emanuele II, mentre veniva effettuata un\u2019accurata perquisizione delle case e nel pomeriggio vennero rilasciati. \u00c8 stata fino ad oggi convinzione comune che la salvezza di quella gente fu grazie alla scelta del tenente Filipponi di non fare resistenza e scegliere la morte.\nDopo i fatti del 29 marzo, i partigiani subirono un iniziale periodo di sbandamento che tuttavia superarono sotto il gruppo del comandante montenegrino Janko Klicovach. I partigiani ripresero sotto il loro comando la rotabile Amandola-Sarnano e iniziarono a creare problemi alle truppe nazifasciste. Per questo il Battaglione M \"IX Settembre\" fu richiamato nella regione alla fine di aprile. Vennero stabiliti una serie di presidi nei principali paesi attraversati dalla SS 78: ad Amandola, Comunanza e Sarnano occuparono il palazzo Brandi e l\u2019asilo infantile \u201cmarchese Benedetto Costa\u201d. Sempre a Sarnano venne dislocato anche un piccolo gruppo di tedeschi. Nelle settimane successive i militi ricominciarono le operazioni mirate al contenimento delle bande armate. Mentre i fascisti si appostavano, anche i partigiani organizzarono per la fine di maggio un\u2019azione che aveva l\u2019obbiettivo di annientare l\u2019intero presidio a Sarnano. Il 30 maggio i partigiani del gruppo di Piobbico, insieme al distaccamento Lucio, al Gruppo Nicol\u00f2 e al gruppo di Gualdo si adunarono a Cese, piccolo villaggio addossato alla montagna. Alle prime ore del giorno successivo si diressero in silenzio verso il comune. Alcuni uomini si posizionarono con la mitragliatrice presso il poligono di tiro dove tutti i giorni il reparto fascista andava ad esercitarsi, altri proseguirono verso il paese, anch\u2019essi muniti di mitragliatrice, e si posizionarono sopra il campo sportivo dove un altro reparto faceva di solito esercizio fisico.\nL\u2019agguato riusc\u00ec a met\u00e0. Un reparto si present\u00f2 come al solito al tiro a segno, mentre l\u2019altro, decisamente pi\u00f9 fortunato, quel giorno rimase in caserma perch\u00e9 il maresciallo che lo comandava aveva passato una notte in albergo con una donna e la mattina non si era svegliato. Cos\u00ec quando capirono che l\u2019appostamento non avrebbe avuto fortuna, i partigiani si spostarono dal campo sportivo e si diressero verso il palazzo Brandi. Iniziarono a sparare alle finestre dove alcuni fascisti erano affacciati poich\u00e9 richiamati dalla sparatoria al poligono. L\u00ec l\u2019agguato riusc\u00ec e comport\u00f2 l\u2019uccisione di 8 fascisti e il ferimento di 12. Per errore rimasero uccisi anche due partigiani del \"1\u00ba maggio\": l\u2019inglese George Godfrey e lo slavo Dusan Labovic.\nSubito dopo l\u2019accaduto, venne mandata da Macerata una compagnia della GNR per un\u2019immediata azione di rastrellamento che alla fine non verr\u00e0 eseguita. I partigiani avevano gi\u00e0 ripiegato verso le rispettive provenienze.\nIl 20 giugno a Sarnano giunse la notizia che Fermo fu liberata. Dato che anche l\u00ec, dal giorno precedente non si vedevano pi\u00f9 in giro soldati nazifascisti, la gente si rivers\u00f2 in strada per festeggiare, mentre partigiani del battaglione \"1\u00ba maggio\" entravano nel paese. Si tenne una manifestazione in piazza Perfetti dove ebbero un incontro il presidente del Comitato di Liberazione di Sarnano, Zeno Rocchi, e il commissario prefettizio, Arturo Tirabassi. Quest\u2019ultimo era sfollato da Roma e aveva assunto quel ruolo dopo che altri due funzionari delle prefettura si erano dati alla fuga. Aveva svolto il compito cercando di barcamenarsi con moderazione tra i partigiani e i nazifascisti. Divenne il primo Sindaco della Liberazione. Il 21 giugno 1944 arrivarono anche a Sarnano i reparti della \"Nembo\" del Corpo Italiano di Liberazione (CIL) per la liberazione del territorio.\nIl caso Bishop e Guerin.\nNegli anni 1980 Sarnano ebbe un notevole eco mediatico per effetto di un fatto di cronaca, la scomparsa e la morte di Jeanette Bishop, ex moglie di Evelyn de Rothschild, e di Gabriella Guerin. Le due donne sparirono il 29 novembre 1980, dopo aver deciso di dirigersi in montagna, direzione Sassotetto. Una tormenta colp\u00ec il paese il 29 e 30 novembre e le due donne non fecero mai ritorno. I resti dei loro corpi, oramai scheletriti e danneggiati dai cinghiali, vennero ritrovati il 27 gennaio 1981 da due cacciatori in un bosco tra il Lago di Fiastra e l'eremo di San Liberato. Secondo il procuratore Alessandro Iacoboni \u00e8 stato un duplice omicidio volontario.\nMonumenti e luoghi d'interesse.\nPiccolo borgo medievale diventato comune autonomo nella seconda met\u00e0 del Duecento, conserva ancora diversi edifici di importanza storica.\nNella Piazza Alta, primo nucleo dell'abitato, affacciano il Palazzo dei Priori, il Palazzo del Popolo (oggi Teatro della Vittoria), il Palazzo del Podest\u00e0 e la chiesa di santa Maria di Piazza con all'interno notevoli opere d'arte.\nIl centro, arroccato ed edificato principalmente con pietra cotta (che fa del paese una sua caratteristica peculiare) ospita anche la Pinacoteca civica, la biblioteca francescana, il museo delle armi antiche e moderne, del martello e quello dell'avifauna.\nGrotte di Soffiano.\nLungo la valle del Terro sorgono i resti dell'Eremo di Soffiano: un antico romitorio ricavato all'interno di una rientranza nella parete rocciosa della montagna. Le fonti riferiscono che nel 1101 alcuni signori del luogo donarono al prete Alberto ed ai suoi compagni un terreno per edificare una chiesa dove condurre una vita eremitica.\nTuttavia la zona era gi\u00e0 precedentemente frequentata, come dimostra il toponimo Soffiano, derivante da \"Sub Janus\", in riferimento all'antica divinit\u00e0 pagana Janus. Anche la gola sovrastante la grotta prende il nome di Valle Jana, e inoltre presso il sottostante abitato della frazione Terro fu rinvenuta il 21 novembre 1986 una strana pietra (nota come \"Pietra di Terro\" o \"Uovo di Sarnano\") dall'incerta funzionalit\u00e0, ma sicuramente utilizzata in epoca preromanica.\nSociet\u00e0.\nTradizioni e folclore.\nPalio del Serafino.\nIl Palio del Serafino si svolge nel mese di agosto nella seconda domenica del mese. Si svolge in una giornata dove le quattro contrade si sfidano in vari giochi: tiro alla fune, corsa con la brocca, salita del palo e taglio del tronco. Le quattro contrade partecipanti sono:\nAnticamente era presente un'antica contrada che vi partecipava, ovvero quella di Bisio, scomparsa perch\u00e9 fusa con quella di Abbadia. I vicoli del comune, durante questo periodo, si abbelliscono di bandiere delle contrade, che decorano il paesaggio del centro storico costruito interamente in laterizio. Il Palio inizia con la sfilata della quattro contrade, poste come la graduatoria di vincita dell'edizione precedente, e capo di esse si trova i Tamburini del Serafino, che suonano insieme alle contrade durante il percorso. Le canzoni suonate sono diverse per ogni contrada. Il corteo delle contrade \u00e8 seguito dal corteo cittadino, dove i sarnanesi si vestono con abiti tipici medievali che ricordano i mestieri dell'epoca. Nel 2020 e nel 2021, a causa delle restrizioni imposte dal governo Conte II per la pandemia di COVID-19 in Italia, non \u00e8 stato possibile effettuare la rievocazione.\nCultura.\nIstruzione.\nBiblioteche.\nLa biblioteca comunale di Sarnano, con un patrimonio bibliografico di 18.000 volumi, aperta nel 1868, risale alla biblioteca del convento di San Francesco, databile tra il 1327 e il 1329, quando un gruppo di frati Minori francescani del Convento di Roccabruna furono costretti a trasferirsi in paese.\nScuola.\nIl comune \u00e8 sede del liceo scientifico dell'Istituto di Istruzione Superiore Alberico Gentili di San Ginesio.\nEconomia.\nAnticamente l'unica fonte di economia del paese era la sua posizione lungo la strada e l'acqua del fiume Tennacola. Lungo il corso del fiume erano presenti numerosi mulini che venivano utilizzati per la lavorazione delle pelli e del cuoio, lavoro che diede nel XIV secolo a Sarnano il suo periodo di massimo splendore.\nRisorse termali.\nLe Terme di San Giacomo nascono ufficialmente nel 1933 durante il regime fascista, per suscitare entusiasmi, aumentare la prestanza fisica, il corpo e valorizzare le risorse nazionali. Il poeta Enrico Ricciardi, dichiar\u00f2 che gli effetti terapeutici dell'acqua termale erano identici se non migliori di altre a livello nazionale.\nIndustria.\nNel XX secolo il comune osptitava una struttura della Tiamat apposita per l'imbottigliamento dell'acqua minerale. L'acqua prodotta si chiamava \"Sorgente di S. Giacomo\", nome che fu cambiato successivamente in \"Fonte di S. Giacomo\".\nTurismo.\nSarnano \u00e8 anche un'importante stazione termale, vi sono presenti infatti le terme di San Giacomo e diverse stazioni sciistische, come Sassotetto e La Maddalena.\nVa ricordato inoltre come negli anni ottanta e novanta, Sarnano era meta assai ambita da diverse squadre di calcio professionistiche come luogo in cui effettuare il ritiro estivo precampionato. Situato nel cuore dei Monti Sibillini, fa parte del club dei Borghi pi\u00f9 belli d'Italia ed \u00e8 stato insignito della Bandiera arancione dal Touring Club Italiano e della Bandiera gialla dall'Associazione Campeggiatori Turistici d'Italia.\nSport.\nCalcio.\nLa squadra di calcio del paese la Societ\u00e0 Sportiva Sarnano gioca attualmente in Seconda Categoria e disputa le partite casalinghe allo stadio comunale Mario Maurelli, campo intitolato all'arbitro di calcio internazionale, spesso sede di ritiri estivi di squadre di Serie A e B. Inoltre a Sarnano sono presenti due squadre di calcio a 5: Tre Torri Sarnano che gioca in Serie D e UISP Le Querce Sarnano (quest'ultima amatoriale UISP).\nSci.\nLa stazione sciistica di Sassotetto \u00e8 molto praticata in Inverno dagli sciatori locali e non. Inoltre le piste della stazione Santa Maria Maddalena sono spesso teatro dei campionati regionali di sci alpino.\nCronoscalata Automobilistica Trofeo L. Scarfiotti Sarnano Sassotetto.\nIl Trofeo Scarfiotti nasce per ricordare il mitico pilota Ludovico Scarfiotti, scomparso prematuramente e tragicamente, in un incidente in Germania, l'8 giugno 1968, nel circuito di Rossfeld, nella citt\u00e0 di Berchtesgaden, alla guida di una Porsche 910. Il pilota marchigiano, nipote di Giovanni Agnelli, viene quindi ricordato nel modo migliore, con la cronoscalata che porta il suo nome.\nLa prima edizione della Sarnano Sassotetto risale al 1969 e si \u00e8 protratta fino ad oggi grazie alla tenacia e alla determinazione di un comitato organizzativo che raccoglie sinergicamente le forze del territorio. In particolare l'Aci di Macerata non ha mai smesso di credere in questo evento sportivo nonostante la sua interruzione, venti anni fa, alla 17\u00aa edizione. Dopo questa annosa assenza l'allora sindaco di Sarnano Marconi inizi\u00f2 a rimettere in moto la macchina organizzativa di questo evento di rilevanza nazionale e internazionale.\nIn questo modo il Trofeo Scarfiotti ha ripreso vita nel 2008, proprio su quei 10\u00a0km di percorso nei quali sfrecciavano e sfrecciano le auto e le emozioni degli amanti delle quattro ruote di allora e di oggi.\nAd oggi a cavallo dei primi due week end di giugno (30 maggio 1\u00ba giugno gara valida per Campionato Italiano Velocit\u00e0 Montagna - CIVM ) e (13 14 15 giugno gara valida per Trofeo Storico Civsa ) la Cronoscalata automobilistica Trofeo L.Scarfiotti \u00e8 un evento che richiama molti appassionati."}
{"id": "33617", "revid": "124125153", "url": "https://it.wikipedia.org/wiki?curid=33617", "title": "Sefro", "text": "Sefro (\"S\u00ecfru\" in dialetto maceratese) \u00e8 un comune italiano di abitanti della provincia di Macerata nelle Marche.\nGeografia fisica.\nSefro \u00e8 un paese molto piccolo il cui comune comprende, oltre al capoluogo, anche le frazioni di Sorti e Agolla. \u00c8 situato in una valle orientata in direzione nord-sud ed \u00e8 completamente circondato dagli Appennini. Si eleva infatti di 502 m s.l.m. attorniato dai monti Cesito (1.010 m), Linguaro (1.390 m) e Vermenone (1.364 m), sul fondo di una valle scavata dal torrente Scarsito, affluente di destra del fiume Potenza. Il paese \u00e8 immerso nei boschi e ha un clima rigido in inverno, mentre gode di estati tiepide. Di notevole interesse naturalistico \u00e8 la Valle della Scurosa, una valle particolarmente stretta e lunga praticamente incontaminata in cui si trova una faggeta di notevole interesse. Altrettanto interessante \u00e8 l'altopiano di Montelago formato da due piani di cui uno con degli inghiottitoi in cui si forma in inverno un laghetto sovente ghiacciato.\nStoria.\nL'origine di Sefro risale ad epoca remota, come \u00e8 testimoniato dai numerosi insediamenti rinvenuti nelle montagne che lo circondano. L'etimologia del Paese potrebbe derivare da \u201cSefer\u201d. Nel 2009, difatti, nei pressi del paese, \u00e8 stato trovato un antico giacimento di ferro. Si ritiene sia stata data dai commercianti fenici che si sarebbero avventurati nel cuore di questa terra per approvvigionarsi di minerali ferrosi. \nLa sua recente storia inizia grazie allo stretto rapporto creatosi con Camerino, all'inizio del XIII secolo, quella di Sefro era una comunit\u00e0 solida, economicamente autosufficiente, civilmente evoluta e particolarmente dinamica tanto che il rettore pontificio della Marca nel gennaio del 1240, lo dichiara libero Comune, appartenente al ducato spoletano e compreso nel distretto camerinese. \nIn seguito al saccheggio di quella citt\u00e0 da parte delle truppe ghibelline di Manfredi di Svevia nel 1259. I Camerti infatti trovarono rifugio a Sefro e da qui, sotto la guida di Ranieri della Rocca di Santa Lucia e Gentile da Varano poterono tornare nella loro citt\u00e0 dopo breve tempo. Di questa situazione si pot\u00e9 avvantaggiare instaurando un rapporto privilegiato con la signoria Camerte, si dot\u00f2 di Statuti propri, raggiunse una densit\u00e0 demografica rilevante rispetto alle cittadelle del circondario. L'arte prosper\u00f2, fiorirono edifici pubblici e religiosi, le attivit\u00e0 tradizionali come l'allevamento del bestiame e l'industria boschiva, del ferro, della tessitura e della follatura della lana, della concia delle pelli, della produzione di calce viva e della molitura raggiunsero una floridezza e uno sviluppo straordinari. Nel XVI sec. l'organizzazione amministrativa cambi\u00f2: l'ex ducato di Camerino fu suddiviso in tre vicariati: di \u201cMontagna\u201d, di \u201cSummonti\u201d e di \u201cMezzina\u201d. Sefro fu assegnata al vicariato di \u201cMontagna\u201d ed ebbe la qualifica di \u00abterra raccomanda\u00bb cio\u00e8 affidata a Camerino e tutelata da questa citt\u00e0. Per tutto il medioevo Sefro rimase legato al Comune di Camerino e quindi alla Signoria dei da Varano, prima di passare direttamente sotto lo stato Pontificio.\nLa storia recente dell'Ottocento ci racconta delle riunificazione dei tre comuni di Agolla, Sefro e Sorti sotto un'unica entit\u00e0 amministrativa, quella di Sefro. Di tutte le attivit\u00e0 del passato sono sopravvissute solo quelle silvo-pastorali e dell'allevamento delle trote che, oltre all'attivit\u00e0 turistica, costituiscono per il paese una prerogativa\nProbabilmente in quei luoghi remoti, in una grotta del Monte Crestaio, trov\u00f2 rifugio Beato Bernardo da Quintavalle, uno dei primi compagni di San Francesco d'Assisi e vi rimase per un certo tempo. Al centro del paese di Sefro restano i ruderi restaurati della Rocca detta da Varano. Nel territorio comunale restano tracce della cospicua storia, oltre che nella rocca di Sefro, nella Grotta del Beato Bernardo, nelle chiese medievali della Madonna dei Calcinai (sec. XV; chiesetta con antichi affreschi votivi di scuola camerinese, sec. XVI) e di San Pietro a Sefro, nella chiesa di San Tossano di Agolla (XV sec.) e nella chiesa di San Biagio (sec. XVII) a Sorti al momento non riaperta al pubblico dopo il terremoto del 1997.\nSport.\nCalcio a 11.\nLa squadra di calcio del paese \u00e8 la Sefrense (Seconda Categoria), ma in passato al posto di questa societ\u00e0 \u00e8 esistito il Sefro calcio che ha militato in Terza Categoria.\nEventi.\nSi svolge ogni anno il 15 agosto la \"Sagra della Trota\", festa popolare con la preparazione di piatti e panini a base di trota sia fritta che arrosto.\nSull'altopiano di Montelago nel comune di Sefro si svolgeva la manifestazione estiva \"Montelago Celtic Festival\" nelle sue prime edizioni, poi trasferita nei comuni limitrofi."}
{"id": "33618", "revid": "322321", "url": "https://it.wikipedia.org/wiki?curid=33618", "title": "Serrapetrona", "text": "Serrapetrona (\"La S\u00e8rra\" in dialetto maceratese) \u00e8 un comune italiano di abitanti della provincia di Macerata nelle Marche."}
{"id": "33620", "revid": "125719217", "url": "https://it.wikipedia.org/wiki?curid=33620", "title": "Airola", "text": "Airola \u00e8 un comune italiano di 8 143 abitanti della provincia di Benevento in Campania.\nGeografia fisica.\n\u00c8 situata nella porzione occidentale della Valle Caudina, di fronte al monte Taburno; \u00e8 dominata dal monte Tairano (). Si estende sulle pendici e ai piedi della collina di Monteoliveto. Nel suo territorio i torrenti Tesa e Faenza si congiungono a formare il fiume Isclero; da qui parte inoltre l'Acquedotto Carolino, proveniente dalla sorgente del Fizzo, che alimenta la cascata della reggia di Caserta.\nStoria.\nMenzionata per la prima volta nel 997, Airola probabilmente deriv\u00f2 il nome da un longobardo \"feudum Airoaldi\", citato nell'820. Da Roberto II di Normandia, \"conte di Airola\", pass\u00f2 a Rainulfo di Alife, quindi fu feudo di Martino Toccabove, donato nel 1276 a Guglielmo ed Ugone di Cortillon.\nNel 1278 fu donata re Carlo I d'Angi\u00f2 a Guglielmo de Lagonissa.\nNel 1437 durante la guerra tra Alfonso V D'Aragona e Renato D'Angi\u00f2, Airola fu presa e saccheggiata dagli Aragonesi, capitanati da Antonio Caldora; fu ripresa da Marino Boffa Stendardo, per Renato d'Angi\u00f2, per poi essere riconquistata subito dopo dallo stesso Alfonso. Nel 1460 venne assediata da Ferdinando I e venduta a Carlo Carafa che ottenne poi il titolo di conte. Carlo V la don\u00f2 ad Alfonso d'Avalos d'Aquino, il quale nel 1575 la vendette a Ferrante Caracciolo. La famiglia Caracciolo mantenne il possesso del feudo per oltre un secolo fino all'ultima erede, Antonia, alla morte della quale, nel 1732, tutti i beni furono ereditati dal nipote Bartolomeo Di Capua principe della Riccia. Morto Bartolomeo senza eredi, Airola pass\u00f2 nel 1792 al Regio Demanio. Fino al 1816 fece parte del Principato Ultra (Avellino), e fino al 1861 della Terra di Lavoro (Caserta); all'unit\u00e0 d'Italia pass\u00f2 alla provincia di Benevento.\nSimboli.\nIl Comune, negli atti e nel sigillo, si identifica con il nome di \"Citt\u00e0 di Airola\" con lo stemma costituito da uno scudo oblungo di tipo sannitico, bordato di nero, d'azzurro il campo (fondo), torre a due palchi merlata alla guelfa, con cinque merli per palco, con porta e finestra di nero, coperta da una cupoletta su cui \u00e8 infissa croce latina trifogliata.\nLateralmente al secondo palco, affrontati in palo, due leoncini d'oro rampanti.\nEssa torre fondata a sommit\u00e0 di tre colline tondeggianti declivanti al centro, le esterne celanti parzialmente quella centrale. Ornamenti di citt\u00e0 e sotto lo scudo lista bifida svolazzante di azzurro contenente la scritta: CAUDINAE VALLIS CIVITAS.\nCon Decreto del Presidente della Repubblica il 31 luglio 1997 Airola \u00e8 stata autorizzata a fregiarsi di proprio stemma civico e le \u00e8 stato confermato il titolo di citt\u00e0, gi\u00e0 assegnatole da Carlo III di Borbone il 2 agosto 1754 per vari meriti: Le militari glorie de\u2019 Sanniti riportate contro i Romani, che vennero imboscati in una parte del Caudio, e quindi passati per sotto il gioco due eserciti disarmati, privi delle militari insegne; La terra di Airola era Feudo di D. Bartolomeo VI di Capua, che aveva offerto l\u2019acqua perenne del Fizzo per la Real Villa di Caserta, Questa terra conteneva sotto di s\u00e9 i casali di Moiano, Bucciano e Luzzano sotto la cura di 10 Parrocchie e 6.000 abitanti circa, tra i quali moltissimi giureconsulti, egregi medici e regi notari, Veniva adornata Airola di quattro monasteri sotto l\u2019Istituto del Bernardo Tolomei, di Guglielmo, Domenico e Pietro d\u2019Alcantara, i quali due primi avevano gli Abati che vivevano con molto decoro, Vi esisteva un insigne monastero di Vergini, fondato dal fiore delle prime famiglie, sotto l\u2019Istituto di S. Francesco d\u2019Assisi, ed innalzato sotto gli auspici di S. Maria Regina Coeli, In detta terra si enumeravano trenta Chiese, tra le quali vi era il Tempio di S. Maria dell\u2019Annunziata Juspadronato di detta terra, governato da laici, magnificamente costrutto, ricco di argento, d\u2019oro e suppellettili, nel quale vi erano addetti 36 Sacerdoti: siccome erano le case dei privati e specialmente il palazzo del Duca, che non la cedeva in grandezza ed eleganza, il quale giaceva in mezzo dei giardini di pera e frutti forestieri, Nel gioved\u00ec di ogni settimana si faceva un mercato ed ogni anno, nel giorno di S. Lorenzo, una fiera, in cui si vendevano merci di lana, argento, oro e margarite, come pure animali e commestibili di ogni genere. Contemplando Carlo di Borbone tutto ci\u00f2, di moto proprio, diede ad Airola il nome di Citt\u00e0 con tutti gli onori relativi delle altre citt\u00e0 del Regno..\nOnorificenze.\nIl titolo di Citt\u00e0 sar\u00e0 poi riconfermato dal Presidente della Repubblica il 31 luglio 1997 con D.P.R.\nSociet\u00e0.\nEtnie e minoranze straniere.\nAl 31 dicembre 2016 risultano 410 cittadini stranieri residenti nel comune, pari al 4,9 % della popolazione. I gruppi pi\u00f9 rilevanti sono:\nEconomia.\nAirola fa parte della Regione Agraria n. 3 - monti Taburno Camposauro. La superficie agricola utilizzata era di 485,33 ettari all'anno 2000. I prodotti agricoli principali sono frutta, di vario genere, e olive su Monteoliveto; vi \u00e8 inoltre produzione di vini, attivit\u00e0 industriale (industria tessile, alimentare, del legno) e commerciale. I tempi recenti hanno visto una crisi occupazionale dovuta alla chiusura di uno stabilimento Alfacavi che produceva cavi telefonici che negli anni 80 fece parte del gruppo Pirelli con 435 dipendenti; il Contratto d'Area firmato nel 1999 doveva favorire la ripresa, con l'inserimento d'industrie tessili che e stato un fallimento politico\nInfrastrutture e trasporti.\nA delimitare i confini meridionali del comune c'\u00e8 la Strada statale 7 Via Appia, in prossimit\u00e0 della quale si trova anche, nel territorio comunale di Arpaia, la Stazione di Arpaia-Airola-Sant'Agata, scalo della ferrovia della Valle Caudina.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa \"Pallacanestro Citt\u00e0 di Airola\" milita nel campionato nazionale di serie C1.\nSono inoltre presenti due squadre di calcio, la Real Airola e l'A.C. Airola, e una di pallavolo femminile l'U.S.A. Volley Airola"}
{"id": "33621", "revid": "2163816", "url": "https://it.wikipedia.org/wiki?curid=33621", "title": "Amorosi", "text": "Amorosi (\"Am\u00ebrus\u00eb\" in campano) \u00e8 un comune italiano di abitanti della provincia di Benevento in Campania.\nGeografia fisica.\nAmorosi \u00e8 situata in pianura ed \u00e8 estesa a forma di croce sulla sponda sinistra del fiume Volturno e sulla destra del fiume Calore Irpino. Il territorio comunale risulta compreso fra i 34 e gli 85 m s.l.m., con un'escursione altimetrica pari a 51 metri. Dista dal capoluogo di provincia circa 33\u00a0km.\nStoria.\nIl paese, di origine tardomedievale, fu fondato probabilmente da alcuni superstiti di Telesia scampati alla distruzione del terremoto del 1349 che provoc\u00f2 la fuoriuscita di vapori sulfurei e rese l'aria rarefatta e malsana.\nNon \u00e8 chiara l'etimologia del paese: l'ipotesi pi\u00f9 plausibile \u00e8 che derivi da un nobile longobardo di nome Amoroso. In documenti medievali veniva chiamato con il nome di \"Amerusii\".\nFu feudo prima dei Gaetani e poi dei Colonna.\nNel 1596 contava circa centocinquanta abitanti.\nSuccessivamente pass\u00f2 ai Caracciolo che nel 1672 ottennero il titolo di marchesi di Amorosi.\nIl terremoto del 5 giugno 1688 danneggi\u00f2 il paese.\nL'8 aprile 1734 vi pernott\u00f2 - ospite dei Caracciolo - Carlo III di Borbone durante la sua conquista del Regno di Napoli. Alla venuta del Borbone \u00e8 legato, tra l'altro, il nome di via Paribella, cos\u00ec definita per il modo in cui era stata addobbata.\nNel 1772 divenne propriet\u00e0 della famiglia Piscitelli di Cerreto Sannita.\nNel 1852 pass\u00f2 per Amorosi anche Ferdinando II per stabilire la costruzione di un ponte sul fiume Calore Irpino.\nNel 1860 durante la battaglia del Volturno fu sede del comando dell'esercito borbonico, ospitando a pi\u00f9 riprese truppe borboniche e garibaldine interessate ad azioni militari lungo la linea Caiazzo - Ponti della Valle.\nDal 1861 fa parte della provincia di Benevento.\nDurante la seconda guerra mondiale fu bombardata dagli americani alle ore 14,45 del 29 settembre 1943. Gli obiettivi di tale incursione aerea erano i ponti Calore e Volturno, la sede del commando tedesco installata in uno dei Palazzi storici del paese e l'aerodromo. Durante il bombardamento un aereo statunitense fu abbattuto dalla contraerei tedesca sita nel paese, quattro soldati statunitensi morirono nelle fiamme mentre altri quattro furono catturati dai tedeschi come prigionieri. Il 14 ottobre 1943 la citt\u00e0 fu liberata dalla Quinta Armata americana. Durante la loro fuga, i soldati tedeschi incendiarono il palazzo Piscitelli ed il palazzo Chianese, edifici storici della citt\u00e0, e inoltre, anche i ponti sul Calore Irpino e sul Volturno, mancati obiettivi degli americani, furono abbattuti dalle mine tedesche. La citt\u00e0 fu sede anche di un contingente di genieri inglesi dell'VIII Armata, i quali avevano il compito di rimuovere gli ordigni, e inoltre, in poco tempo, montarono un ponte di ferro sui piloni diroccati del Calore, ripristinando cos\u00ec la ferrovia Napoli-Foggia. Nell'autunno del 1944 si stanzi\u00f2 in citt\u00e0 un contingente di soldati italiani del Battaglione San Marco, il quale lasci\u00f2 la citt\u00e0 nella primavera del 1945. Alla fine della seconda guerra mondiale, Amorosi sar\u00e0 il comune con pi\u00f9 vittime e danni materiali in ambito provinciale.\nNel 1955 fu uno dei luoghi dove venne girato il film \"La bella mugnaia\" di Mario Camerini con Sophia Loren, Marcello Mastroianni e Vittorio De Sica.\nMonumenti e luoghi d'interesse.\nChiesa di San Michele Arcangelo.\nSita nel centro del paese, \u00e8 la chiesa parrocchiale di Amorosi.\nLa facciata, realizzata nel XVIII secolo, presenta un solo portale di ingresso ed \u00e8 affiancata da un bel campanile settecentesco a tre ordini, caratterizzato dalla bicromia del tufo grigio e del tufo giallo. Nella parte terminale presenta un cupolino rivestito da embrici maiolicati gialli e verdi.\nAl suo interno sono custodite pregevoli opere d'arte prevalentemente dei secoli XVIII e XIX.\nDi notevole interesse sono la pala della Madonna del Rosario e il dipinto raffigurante San Michele Arcangelo che uccide il diavolo.\nPalazzo Piscitelli.\nSoprannominato \"palazzo della Camera Marchesale\", palazzo Piscitelli \u00e8 un palazzo marchesale, spesso dimora dei feudatari ed attualmente di propriet\u00e0 della famiglia Piscitelli.\nPalazzo Maturi.\nCostruito nel 1775, Palazzo Maturi \u00e8 stato acquisito dal Comune di Amorosi nel 2006 ed \u00e8 stato spesso utilizzato per mostre e manifestazioni. Il 16 marzo 2014, dopo un lungo ed accurato restauro, \u00e8 stato inaugurato dinnanzi alla comunit\u00e0 amorosina. Il palazzo \u00e8 stato adibito a Casa Comunale ed ospiter\u00e0 in maniera permanente il Polo Culturale e Museale della Fondazione \"Allori\", inaugurato il 17 marzo 2014.\nIl polo \u00e8 sito in un'ala del palazzo, accogliendo un'importantissima collezione di immagini e cimeli della Storia d'Italia dalla fine dell'800 al 2000: si tratta di un patrimonio inedito composto da fondi, archivi, testimonianze, cimeli garibaldini appartenuti a Bettino Craxi. La Fondazione Allori aveva chiesto uno spazio espositivo a Roma ed era stata contattata da Parigi e altre citt\u00e0 per ospitare la Mostra permanente, ma la scelta \u00e8 caduta su Amorosi, come Comunit\u00e0 del Sud, vista anche la rappresentativit\u00e0 del Palazzo che la ospiter\u00e0.\nAccanto al palazzo \u00e8 sita la cappella della famiglia Maturi, anch'essa costruita nel 1775.\nSociet\u00e0.\nEtnie e minoranze straniere.\nAl 31 dicembre 2020 risultano 73 cittadini stranieri residenti nel comune, pari al 5,77 % della popolazione. I gruppi pi\u00f9 rilevanti sono:\nEconomia.\nHa una superficie agricola utilizzata di ettari 770,56 la quale viene usata principalmente per la coltivazione di grano.\nInfrastrutture e trasporti.\nIn localit\u00e0 \"Stazione\" \u00e8 sita la stazione ferroviaria di Amorosi-Melizzano, sulla linea Napoli-Foggia, costruita nel 1886-87 dal comune con una spesa di lire tredicimila. Un tempo sede di un buon movimento viaggiatori e merci, oggi \u00e8 ridotta a semplice fermata. Il servizio \u00e8 attualmente limitato solo ai treni regionali.\nAmministrazione.\nDi seguito l'elenco dei sindaci di Amorosi.\nAltre informazioni amministrative.\nIl comune fa parte dell'Unione dei comuni Citt\u00e0 Telesina.\nSport.\nLo sport praticato maggiormente \u00e8 il calcio, infatti il paese ha una propria squadra l'Associazione Sportiva Amorosi(As Amorosi) 1926, che ha militato nel campionato 2017-2018 in I Categoria dopo aver conquistato la salvezza in extremis. La squadra disputa le gare interne allo stadio comunale \"Salvatore Natale\"."}
{"id": "33623", "revid": "322321", "url": "https://it.wikipedia.org/wiki?curid=33623", "title": "Urbisaglia", "text": "Urbisaglia (, o anche /urbi\u02c8za\u028e\u02d0a/; dal 1936 al 1945 Urbisaglia Bonservizi) \u00e8 un comune italiano di abitanti della provincia di Macerata nelle Marche.\nIl nome della citt\u00e0 deriva da quello dell'antica citt\u00e0 romana di Urbs Salvia.\nGeografia fisica.\nTerritorio.\nUrbisaglia sorge sul Colle di San Biagio, delimitato ad Ovest dalla valle del torrente Entogge e ad Est da quella del fiume Fiastra. Il clima \u00e8 temperato con inverni non molto freddi ed estati non molto calde.\nStoria.\nCitt\u00e0 della \"Regio V Picenum\", \"Urbs Salvia\" nacque come colonia nel II secolo a.C. Ampiamente ricostruita tra l'et\u00e0 augustea e quella tiberiana (inizio I secolo d.C.), in base ad un preciso progetto di monumentalizzazione della citt\u00e0, la sua decadenza inizi\u00f2 al passaggio delle truppe di Alarico nel 408-409 d.C.\nUna testimonianza della situazione in cui versava Urbisaglia nel corso del VI secolo ci giunge da Procopio di Cesarea che, nella \"Guerra Gotica\", descrive il misero stato della citt\u00e0.\nIl grado di rovina e devastazione della citt\u00e0 non pass\u00f2 inosservato neanche a Dante Alighieri, padre della lingua italiana, il quale nella \"Commedia\" ne menziona il degrado:\nNei secoli successivi gli abitanti di \"Urbs Salvia\", che si rifugiarono gradualmente sulla sommit\u00e0 della collina, diedero origine al \"Castro de Orbesallia\".\nNel XII secolo nei pressi di Urbisaglia sorse un importante polo religioso, economico e culturale, l'Abbazia di Chiaravalle di Fiastra, che esercit\u00f2 una forte influenza su tutta la Valle del Fiastra e sui territori circostanti.\nDal XII all'inizio del XIV secolo Urbisaglia fu dominata dalla famiglia Abbracciamonte che, in varie riprese, fin\u00ec per cedere a Tolentino i diritti sul castello di Urbisaglia; in particolare, l'ultima cessione, ad opera di Fidesmido di Pietro, avvenne nel 1303: Tolentino divenne cos\u00ec unico e assoluto proprietario di Urbisaglia, designandone il podest\u00e0 e insediando nel castello una guarnigione militare per prevenire le rivolte della cittadinanza insofferente al suo potere.\nDopo la signoria di Francesco Sforza (1433\u00a0\u2013 1443), durante la quale il potere fu esercitato da Elena Tomacelli (nipote di papa Bonifacio IX e moglie di Taliano Furlano, capitano di ventura dello Sforza), Urbisaglia torn\u00f2 sotto il dominio di Tolentino, che chiedeva insistentemente al papato la possibilit\u00e0 di costruire una rocca per scoraggiare eventuali ribellioni.\nIl permesso di costruire la Rocca di Urbisaglia fu concesso a Tolentino nel 1497 da papa Alessandro VI; nel 1507 Tolentino vi insedi\u00f2 una guarnigione di 12 uomini a presidiarla.\nNel 1564 gli Urbisalviensi presentarono una petizione a papa Pio IV, chiedendo l'autonomia da Tolentino. L'esito della spedizione fu positivo, ma la morte del papa blocc\u00f2 la liberazione, che avvenne quindi sotto il pontificato di Pio V il 9 agosto del 1569, quando la citt\u00e0 fu posta definitivamente alle dirette dipendenze della Santa Sede.\nDurante il periodo di governo pontificio vennero effettuati i primi scavi della citt\u00e0 romana, mentre dopo l'unit\u00e0 d'Italia si crearono le condizioni per un migliore livello di vita della popolazione grazie allo sviluppo industriale, che vide la nascita di una filanda, un calzificio, un saponificio, ecc.\nCon i lasciti dei benefattori Angelo Buccolini, Innocenzo Petrini e del marchese Alessandro Giannelli, il paese si dot\u00f2 di un asilo infantile, di un ospedale, di un ospizio per anziani e di un Monte di Piet\u00e0.\nDurante il periodo fascista al toponimo Urbisaglia venne aggiunto il nome \"Bonservizi\", in memoria dell'urbisalviense Nicola Bonservizi giornalista del Popolo d'Italia e fondatore dei Fasci di Parigi, assassinato nella capitale francese nel 1924 da un anarchico. Negli anni della seconda guerra mondiale, Urbisaglia fu sede di un campo di internamento ubicato nel Palazzo Giustiniani Bandini adiacente all'Abbazia di Fiastra.\nOggi il paese conta pi\u00f9 di 2700 abitanti che si dedicano, principalmente a lavori agricoli, artigianali, all'industria siderurgica, energetica e dell'abbigliamento.\nMonumenti e luoghi d'interesse.\nArchitetture religiose.\nCostruita tra il 1790 ed il 1812, la chiesa \u00e8 a pianta centrale ottagonale con cappelline radiali. All'interno troviamo 8 grandi colonne innalzate su basamento che sorreggono archi a tutto sesto sui quali si innesta la finta cupola. L'abside venne affrescato agli inizi del Novecento da Ciro Pavisa con cinque episodi della vita di San Lorenzo. Gli affreschi sono, da sinistra: Guarigione degli ammalati (\"Diede la vista ai ciechi\"), I Tesori della Chiesa (\"Questi sono i testori della Chiesa\"), Il supplizio sulla graticola (\"Sulla graticola non neg\u00f2 Dio\"), Arresto di Sisto II (\"Dove vai, padre, senza il figlio?\"), Esercizio del Ministero (\"Sbrigati a battezzarmi\").\nDi notevole interesse, nella prima cappella a destra dell'ingresso, il Trittico di Stefano Folchetti di San Ginesio datato 1507. Esso rappresenta al centro lo sposalizio mistico di S.Caterina d'Alessandria con Ges\u00f9 e, ai lati, San Lorenzo martire e San Pietro apostolo. Sulla predella sono raffigurati i dodici apostoli con al centro la figura del Cristo. Nel pilastro laterale sinistro le figure di San Sebastiano, San Francesco d'Assisi e San Nicola da Tolentino. Nel pilastro laterale destro San Rocco, Sant'Agata e Santa Apollonia. Nei semipennacchi \u00e8 raffigurata l'Annunciazione.\nNella seconda cappella a destra dall'ingresso l'altare del Sacro Cuore, la cui effigie, molto venerata dagli urbisagliesi, fu portata in processione nell'aprile del 1893 per invocare la pioggia dopo un lungo periodo di siccit\u00e0. Secondo la devozione la richiesta venne esaudita e da allora, ogni 28 aprile, si celebra ad Urbisaglia la festa votiva del Sacro Cuore. Ai lati del Sacro Cuore altri due affreschi del Pavisa: la Crocifissione e l'Ultima Cena.\nNella seconda cappella a sinistra dall'ingresso, la Vergine del Rosario, opera che imita la Madonna del Rosario di Lorenzo Lotto conservata a Cingoli nella chiesa di San Domenico. La tela, datata 1577, raffigura la Madonna in trono con il Bambino, circondata dalla rappresentazione dei 15 misteri del Santo Rosario, legati fra loro da una corona. La tela conservata sulla sinistra della stessa cappella rappresenta la Madonna circondata dai santi patroni di Urbisaglia: papa San Pio V, San Lorenzo martire, San Giorgio e San Marone. L'organo \u00e8 opera del celebre organaro veneziano Gaetano Callido, costruito nel 1792 (op. 303) per la Chiesa di San Filippo di Macerata e qui trasportato nel 1811 ca.l'organo \u00e8 stato restaurato nel 1990 dall'Arte Organaria di Girotto Alessandro completato delle parti mancanti, quali i pomelli spariti dopo la manomissione di Buroni di Osimo, infine ripulito e accordato.\n\u00c8 la chiesa pi\u00f9 antica esistente nel centro storico. Non si conosce con precisione quando sia stata edificata, ma le sue forme architettoniche la fanno risalire al XV sec. circa. Dai documenti storici risulta che questa era la sede della pievania di S. Lorenzo prima della costruzione della Collegiata di S. Lorenzo del 1800. Nel 1828 la chiesa, non pi\u00f9 sede parrocchiale, fu acquistata dalla Confraternita dell'Addolorata, che le attribu\u00ec il nuovo nome e ne fece la propria sede.\nL'edificio \u00e8 costruito con mattoni a faccia vista, con contrafforti di sostegno alla struttura sul lato nord. Lo stile della costruzione richiama nella sua architettura la vicina Chiesa della Maest\u00e0. Il portale in pietra bianca \u00e8 di origine romana, quasi certamente proveniente da un arco trionfale. La facciata ha subito un rifacimento nel 1886 quando, per allineare gli edifici del corso, fu arretrata di circa 1,5m. In quella occasione il rosone da circolare fu reso semicircolare. L'interno \u00e8 ad una sola navata, il tetto \u00e8 a copertura lignea a capriate. Alle pareti si aprono cinque nicchie, che corrispondono alle strutture di rafforzamento esterno. Gli affreschi, recentemente restaurati, risalgono ai primi del '500.\nSituata in localit\u00e0 Convento di Urbisaglia, la chiesa del Santissimo Crocifisso viene fatta risalire agli inizi del XVII sec. La chiesa, con annesso convento, \u00e8 un fulgido esempio dell'architettura religiosa del '600. Dietro l'altare troviamo uno splendido esempio di coro ligneo da dove i monaci del convento seguivano la messa.\nLa facciata \u00e8 stretta e slanciata, sembra quasi una torre che serve a riportare lo sguardo verso la divinit\u00e0, ottima soluzione per riaffermare la supremazia della fede e della chiesa nel periodo della Controriforma. Quest'ultima caratteristica non \u00e8 esasperata come vorrebbero i dettami del barocco perch\u00e9 parliamo di uno stile ancora precoce. La struttura recentemente restaurata \u00e8 ad un'unica navata e mostra interni molto chiari e luminosi dominata da colori quali il bianco, il giallo ed il verde. Una grande trabeazione gira tutt'intorno alla chiesa sostenuta da colonne, con capitelli compositi, rastremate ad 1/3 secondo i dettami della classicit\u00e0 e innalzate su zoccolo.\nNell'annesso convento risedette stabilmente il Terzo Ordine Regolare di S. Francesco fino al 1860, anno dell'annessione delle marche al regno Sabaudo. Qualche anno pi\u00f9 tardi la chiesa divenne di propriet\u00e0 del comune.\nLa chiesa \u00e8 denominata anche Santa Maria del Massaccio e si trova in localit\u00e0 Maest\u00e0 di Urbisaglia. Eretta addossata alla primitiva edicola sacra eretta a ridosso di un rudere romano, probabilmente un monumento funerario (ancora oggi visibile), situato lungo l'antica Salaria Gallica.\nSecondo la tradizione locale in questo luogo, nell'anno 1429, apparve la Madonna che in cambio della costruzione di una chiesa in suo onore promise la liberazione dalla peste che imperversava in quel tempo. Sulla parete di fondo della piccola chiesa, protetta da una grata, venne affrescata una Vergine in Maest\u00e0, databile al Trecento e ancora oggi splendidamente conservata. Gli affreschi della Chiesa della Maest\u00e0 si susseguono lungo le pareti senza un preciso schema compositivo.\nArchitetture militari.\nLa Rocca di Urbisaglia \u00e8 una fortificazione militare eretta per volont\u00e0 del comune di Tolentino all'inizio del Cinquecento, su resti di fortificazioni precedenti, nel punto pi\u00f9 alto del Colle di San Biagio.\nLa sua posizione, che domina l'intero spazio cittadino, fa ipotizzare che qui fosse localizzata l'Arce o il Campidoglio della citt\u00e0 romana; tracce consistenti di mura romane e di agglomerati in calcestruzzo sono infatti ancora oggi visibili.\nDi forma trapezoidale, con il lato pi\u00f9 esteso rivolto verso l'esterno per fronteggiare eventuali attacchi nemici, la Rocca \u00e8 dotata di quattro torrioni angolari e di una torre portaia, nonch\u00e9 di un alto mastio che fungeva da abitazione per la guarnigione militare imposta da Tolentino a Urbisaglia.\nScopo fondamentale della Rocca, infatti, era quello di controllare il borgo di Urbisaglia ed evitare che gli urbisalviensi si ribellassero al governo tolentinate.\nIl museo \u00e8 stato allestito all'interno di una piccola chiesa, dedicata a San Biagio ma ormai sconsacrata, situata appena fuori dalle mura cittadine in una posizione particolare considerata dagli abitanti come naturale congiunzione tra le rovine della citt\u00e0 antica e il centro storico medievale.\nLa chiesa si erge proprio al di sopra del Serbatoio romano e fu eretta in tale posizione nel 1771 dai gesuiti. Nel corso dell'Ottocento fu pi\u00f9 volte requisita dal Comune ed attrezzata come lazzaretto durante le varie epidemie di colera. Successivamente la chiesa divenne propriet\u00e0 del comune che decise di destinare l'area a ricordo dei Caduti urbisagliesi che, numerosi, si immolarono alla Patria. Nell'ultimo dopoguerra quindi, la sezione locale dei Combattenti e Reduci, con in testa il suo presidente Ivo Buccolini, diede vita alla costruzione del Sacrario dei Caduti.\nNegli ultimi anni, si decise di istituire in questo luogo sacro un Museo permanente formato da tutta una serie di oggetti bellici (armi ed utensili riportati in Paese dai familiari dei nostri compaesani morti sul fronte) che, insieme a numerose uniformi militari, costituiscono un fervido ricordo di una delle pagine pi\u00f9 drammatiche, ma sicuramente fondamentali, della storia dell'Italia moderna.\nIl campo di internamento di Urbisaglia venne allestito nella villa Giustiniani Bandini all'Abbadia di Fiastra e rimase attivo dal giugno 1940 all'ottobre 1943. Gli internati erano un centinaio, in maggioranza ebrei, dall'Italia ma anche profughi dalla Germania, Austria, e dai Balcani. La popolazione locale fraternizz\u00f2 con i prigionieri. Nell'ottobre del 1943 tuttavia il campo fu preso in consegna da una unit\u00e0 tedesca; quanti non riuscirono a fuggire furono inviati al campo di transito di Fossoli, anticamera per gli ebrei del campo di annientamento ad Auschwitz. Tra quanti furono deportati del gruppo di Urbisaglia, Paul Pollak sar\u00e0 l'unico ebreo superstite. Quest'ultimo scriver\u00e0 tra le sue memorie:\n\u00ab Prima del mio soggiorno ad Urbisaglia ero stato in un campo di concentramento tedesco, e dopo Urbisaglia fui ad Auschwitz, dove potei parlare con deportati di quasi tutti i paesi europei e potei fare confronti sul destino e sul trattamento degli ebrei in altri paesi. Avevo sempre presente allo spirito il campo di Urbisaglia. Il trattamento umano dei suoi internati rimarr\u00e0 sempre un attestato di lode per l'Italia e un documento della sua nobile antica civilt\u00e0 e della sua sincera religiosit\u00e0. Nelle ore grigie ed oscure di Auschwitz, abbiamo sempre visto davanti a noi, come un miraggio, il luminoso giardino di Urbisaglia in Italia, paese di sole e di buona gente. \u00bb\nAree archeologiche.\nRiconosciuto come Parco archeologico regionale nel 1994, si estende per circa 40 ettari ed \u00e8 il pi\u00f9 importante e spettacolare delle Marche. Il percorso di visita scende lungo il declivio della collina, attraverso un comodo tracciato di circa un chilometro. Si pu\u00f2 cos\u00ec cogliere nella sua interezza la struttura della citt\u00e0 romana, che digrada a partire dal colle di San Biagio fino a raggiungere, articolandosi in una serie di terrazzi naturali, il fondovalle pianeggiante, delimitato a est dalla scarpata sul fiume Fiastra.\nSono visitabili il Serbatoio, il Teatro, l'Edificio a nicchioni, il complesso Tempio-criptoportico dedicato alla \"Salus Augusta\" e l'Anfiteatro fatto costruire da Lucio Flavio Silva. Ben visibile anche la cinta muraria, conservata per parecchie centinaia di metri su tre dei suoi quattro lati.\nOggi l'anfiteatro ospita, nei mesi di luglio e agosto, un'importante stagione di teatro classico antico, in cui la qualit\u00e0 degli spettacoli si abbina alla suggestione dei luoghi.\nSport.\nLa squadra di calcio locale, l'Urbisalviense, retrocessa nella stagione 2013/2014 in Terza Categoria, fu fondata da Eugenio Tombolini nel 1969 e tra i migliori risultati troviamo, nei primi anni 2000, una finale play-off persa per l'accesso in Serie D.\nNella stagione 2014/2015 nasce la societ\u00e0 dilettantistica Urbis Salvia, che va a sostituirsi nel panorama calcistico cittadino, alla gloriosa U.S.D. Urbisalviense e vince, dopo 16 anni dall'ultima vittoria per una formazione Urbisalviense, il campionato di Terza Categoria.\nNella stagione calcistica 2016-17, l'Urbis Salvia milita nel campionato regionale di seconda categoria, girone F.\nNella stagione calcistica 2021-22, l'Urbis Salvia milita nel campionato regionale di prima categoria. girone C"}
{"id": "33624", "revid": "125322295", "url": "https://it.wikipedia.org/wiki?curid=33624", "title": "Ussita", "text": "\u00c8 un comune sparso, con la sede municipale in localit\u00e0 Fiuminata.\nGeografia fisica.\n\u00c8 situato all'interno del Parco Nazionale dei Monti Sibillini, ai piedi del massiccio del Monte Bove.\nOrigini del nome.\nL'origine del toponimo non \u00e8 chiara. Le ipotesi pi\u00f9 plausibili lo riconducono al latino \"exitus\", uscita, porta, valico, o alla trib\u00f9 sannitica degli Ussiti che si rifugi\u00f2 sugli Appennini, o ad un'espressione albanese che significa \"acqua impetuosa\".\nStoria.\nLa storia di Ussita \u00e8 legata a quella di Visso, di cui era la pi\u00f9 importante delle cinque \"guaite\" che nel XIII secolo, svincolatesi dall'autorit\u00e0 dei feudatari, entrarono a far parte di questo comune, mantenendo tuttavia l'autonomia amministrativa. Risale al 1380 la costruzione del castello sul colle Fantellino, favorita da Rodolfo da Varano.\n\u00c8 stata frazione di Visso fino al 1913, quando \u00e8 stata eretta in Comune autonomo.\nIl centro abitato \u00e8 stato gravemente danneggiato dal terremoto del Centro Italia del 2016 e del 2017 in particolare dalle scosse avvenute tra il 26 e il 27 ottobre che hanno avuto come epicentro Castelsantangelo sul Nera e la stessa Ussita: le scosse hanno demolito, fra l'altro, la facciata della chiesa di Ussita, alcuni degli impianti sportivi e reso inagibile il 90% degli immobili, tra cui il municipio.\nSimboli.\nLo stemma del Comune di Ussita \u00e8 stato concesso con decreto del presidente della Repubblica del 25 gennaio 2005.\nMonumenti e luoghi di interesse.\nIl castello di Ussita sorgeva sul colle Fantellino nella localit\u00e0 di Castel Murato. Esso consisteva in una cinta muraria di forma trapezoidale, difesa da cinque torri e da un fossato esterno. Dei ruderi resta soprattutto una torre in pietra del XIV secolo a base quadrata inglobata nel cimitero comunale, in posizione dominante nella vallata ma purtroppo crollata in seguito all'evento sismico del 30 ottobre 2016.\nLa principale chiesa \u00e8 nella frazione Pieve. Negli anni '20 del XX secolo, per munificenza del cardinale Pietro Gasparri originario di Ussita, fu restaurata dall'architetto romano Aristide Leonori che gli diede forme medievaleggianti con un rosone centrale in facciata.\nLa chiesa di Santa Maria Assunta a Calcara, \u00e8 un'antica chiesa pievana. Fu costruita nel Trecento in stile gotico, su un precedente edificio di culto, e venne completata nel 1389. Da essa dipendevano ventidue cappelle e chiese della zona. La facciata rifatta in pietra ha un portale ogivale, sorretto da due colonnine, un rosone al centro e due finestre laterali cuspidate. All'interno, ad una navata, \u00e8 un fonte battesimale del 1390, affreschi di Paolo da Visso del 1470 e pitture della scuola mevalese del 1456. Dietro l'altare maggiore \u00e8 collocata una interessante tavola degli Angelucci di Mevale del 1584. In altri locali della chiesa sono conservati: un reperto di pietra calcarea dell'VIII-IX secolo d'arte barbarica, una statua romanica del XII secolo, una statua lignea trecentesca di San Sebastiano e diverse tele del Seicento e Settecento. Restaurata nel 1915 \u00e8 stata resa inagibile dal terremoto di Umbria e Marche del 1997.\nLa chiesa di Santo Stefano \u00e8 posta fuori dal borgo di Sorbo. \u00c8 risalente al Duecento e, nonostante sia stata restaurata nel 1942 , ha mantenuto la struttura originale. Ad una sola navata, conserva sulla parete di fondo un affresco del 1474 attribuibile, per ragioni stilistiche bench\u00e9 sia deteriorato dal tempo, a Paolo da Visso. Al centro della stessa parete un altare ligneo barocco del Seicento.\nLa chiesa dei Santi Vincenzo ed Anastasio a Casali \u00e8 un'antica cella monastica benedettina sorta nel periodo longobardo. Come indicato da un'iscrizione interna, nel 1093 fu consacrata dal vescovo di Spoleto. Nel 1115 pass\u00f2 alle dipendenze dell'abbazia di Sant'Eutizio. L'edificio conserva elementi architettonici romanici, nonostante i vari restauri. La facciata in pietra, restaurata nel 1929, ha un portale ad arco con ghiera dentellata e una bifora, la cui colonnina ha un capitello a stampella. Sull'arco della bifora \u00e8 posto lo stemma dell'abbazia di Sant'Eutizio. L'interno ad una navata con capriata ha due altari lignei barocchi del Seicento; su uno di essi \u00e8 posta una tela di A. Righi del 1638. Nell'abside, con doppio arco in pietra, \u00e8 sistemato un altare, anch'esso in pietra, decorato con archetti in stile romanico-longobardo.\nNel borgo di Castel Fantellino \u00e8 presente una chiesetta del Quattrocento, decorata nei secoli successivi da artisti provenienti da Roma.\nLa Fontana del Fantasma \u00e8 un'antica fontana probabilmente adibita a lavatoio che sorge nel bosco, lungo il sentiero che conduce Castel Fantellino a Calcara. La leggenda vuole che una ragazza affetta da sonnambulismo sia scomparsa, una notte, sul sentiero, ed il giorno dopo il volto del fantasma era visibile inciso sulle fontana.\nCultura.\nL'archivio comunale conserva gran parte delle testimonianze di vicende politiche e amministrative che nel corso dei secoli hanno segnato la vita della comunit\u00e0. Sino agli anni settanta vi erano contenuti alcuni oggetti (tra i quali la medaglia della Conciliazione in argento ed il collare della Santissima Annunziata) appartenenti al cardinale Pietro Gasparri, che furono trafugati negli anni settanta.\nGeografia antropica.\nIl paese, a carattere tipicamente montano, si sviluppa su numerose piccole frazioni tutte adagiate alle pendici del Monte Bove. La sede comunale \u00e8 a Fluminata.\nFrazioni.\nLe frazioni oggi inglobate nel capoluogo comunale sono:\nAltre frazioni includono:\nEconomia.\nComune tipicamente montano, Ussita \u00e8 oggi una localit\u00e0 turistica nella quale d'inverno \u00e8 possibile praticare lo sci, con piste e impianti di risalita presso Frontignano, e d'estate il nordic walking. Il comune \u00e8 munito di una centrale idroelettrica, rimodernata nel 2008, che provvede a fornire il comune di una grossa fonte di introiti. Grazie alla floridezza della sua economia in alcune classifiche nazionali Ussita si \u00e8 qualificata terzo comune pi\u00f9 ricco d'Italia.\nEnergia idroelettrica.\nIl Comune di Ussita ha una sua piccola storia nel settore dell'energia elettrica. Gi\u00e0 nel 1928 venne realizzata per interessamento del Cardinale Pietro Gasparri una prima centralina idroelettrica in localit\u00e0 Vallazza. Questa turbina \u00e8 ancora oggi esistente nel fabbricato di fronte alla Casa di Riposo. Il fabbricato, successivamente ampliato, oggi costituisce la cabina di arrivo della rete elettrica di collegamento a Visso e da qui partono le linee per le varie frazioni ed abitati di tutto il Comune. La prima centralina veniva alimentata dal torrente Ussita tramite un canale a deflusso continuo con un salto di soli 4 metri. Successivamente venne creato poco sopra un piccolo bacino con uno sbarramento in cemento che consentiva di accumulare acqua durante la notte per produrre durante il giorno. Un passaggio fondamentale avvenne negli anni sessanta quando il settore dell'energia elettrica venne nazionalizzato e nacque l'Enel, monopolista nazionale. Il Comune riusc\u00ec ad evitare la nazionalizzazione della sua centralina ed a mantenere anche la rete di distribuzione dell'energia elettrica su tutto il suo territorio.\nNel 1973 venne costruita la centrale di San Simone in localit\u00e0 La Serra a monte di Capovallazza, dietro il Parco della Vittoria. Questa centrale sfruttava sempre le acque del fiume Ussita, ma con un salto di ben 250 metri. Questo impianto era gi\u00e0 capace di assicurare le necessit\u00e0 di energia dell'intero territorio comunale ed \u00e8 rimasto in funzione fino al 1991.\nLa ruota della turbina \u00e8 ora esposta sul piazzale antistante la centrale.\nNel 1982, con l'emanazione della legge 308 per incentivare la produzione di energia elettrica da fonti rinnovabili, venne presentata all'allora Ministero dell'industria la domanda per ottenere il contributo per la costruzione di due nuove centrali. La prima con un salto di circa 90 metri e la seconda con un salto di circa 60. Nello stesso tempo un'altra domanda veniva presentata da Ussita, insieme ai comuni di Visso e Castelsantangelo sul Nera, per costruire una centrale sul fiume Nera con spese ed entrate ripartite tra i tre comuni. Lo sforzo finanziario per quel tempo fu notevole anche perch\u00e9 sotto il monopolio Enel i prezzi di vendita dell'energia erano particolarmente bassi e non remunerativi. Con l'occasione per\u00f2 oltre alle tre centrali nuove il Comune di Ussita provvide al cambio delle macchine anche nella centrale di San Simone e queste macchine sono ancora installate nel fabbricato e sono state in produzione fino al 2007 anche se nel corso della loro breve vita hanno subito una serie di vicende che coinvolsero anche la centrale in compropriet\u00e0 con Visso e Castelsantangelo sul Nera.\nAll'inizio del 2008 il Comune di Ussita ha sostituito nuovamente tutte le macchine della centrale di San Simone.\nSport.\nNella frazione di Calcara hanno sede i principali impianti sportivi, tra i quali il campo da calcio, i campi da tennis, la piscina e il moderno palazzetto del ghiaccio omologato per le gare di hockey, attualmente chiusi a causa dei sismi 2016 / 2017."}
{"id": "33626", "revid": "1516566", "url": "https://it.wikipedia.org/wiki?curid=33626", "title": "Apollosa", "text": "Apollosa) \u00e8 un comune italiano di 2502 abitanti della provincia di Benevento in Campania.\nGeografia fisica.\nLa citt\u00e0 si trova sulla destra della vecchia \"via Consolare\", che da Benevento va nella valle Caudina. Il confine con i comuni di Roccabascerana, Ceppaloni e San Leucio del Sannio \u00e8 segnato ad est dal torrente Serretelle. Il suo territorio risulta compreso fra i 136 ed i 656 m s.l.m., con un'escursione altimetrica di 520 m.\nStoria.\nNacque forse in epoca romana lungo la via Appia. \nSecondo lo storico Alfonso Meomartini la forma originale del nome fu \"La pelosa\", \"Lapillosa\", \"Pellosa\", \"Pelusia\", \"Lapelusa\", \"Apellosa\" ed infine \"Apollosa\".\nL'abitato sorse sulla cima di una piccola collina che dominava la via Appia (in localit\u00e0 \"Terravecchia\"). Presso la Appia al confine con il comune di Ceppaloni si trovava la \"Taverna del Passo\" detta cos\u00ec in quanto vi era la dogana feudale e un mulino che era attivo innanzi la prima guerra mondiale. In adiacenza si trova la piccola chiesa dedicata a San Domenico che attualmente versa in precarie condizioni (vedi foto).\nL'iscrizione di Turpilio del VI secolo la cita come \"urbs\" (\"citt\u00e0\").\nSotto i Normanni fu in possesso dei baroni di Fenucchio, della chiesa di Santa Sofia di Benevento e dei Frangipane. Successivamente entr\u00f2 nel possesso dei Della Leonessa. Nel 1460 Ferdinando I distrusse l'abitato in quanto i Della Leonessa avevano parteggiato per Giovanni d'Angi\u00f2. In seguito l'abitato fu delocalizzato nella sede attuale. In seguito il feudo fu in possesso dei Caracciolo, dei Ricca, dei Piscicelli, dei Guindazzo Caracciolo e infine degli Spinelli principi di S. Giorgio e di Apollosa. Estinti gli Spinelli il titolo pass\u00f2 ai Lancellotti.\nMonumenti e luoghi d'interesse.\nPresso il ponte sulla via Appia furono ritrovate due colonne miliari riguardanti il rifacimento dello stesso ponte, di cui una riferibile al 198 circa, sotto l'imperatore Settimio Severo.\nSi conservano i ruderi dell'antico castello e un palazzo baronale.\nLe chiese di interesse sono:\nSociet\u00e0.\nEtnie e minoranze straniere.\nAl 31 dicembre 2016 risultano 53 cittadini stranieri residenti nel comune, pari al 2,02 % della popolazione. I gruppi pi\u00f9 rilevanti sono:\nEconomia.\nNel territorio comunale si producono: ulivo, vite, frumento, legumi, foraggi, frutta, legname.\nDista dal capoluogo di provincia circa 10\u00a0km. \nIl comune ha una superficie agricola utilizzata in ettari (ha) di 477,45.\nInfrastrutture e trasporti.\nLa parte meridionale del territorio di Apollosa, affacciata all'estremit\u00e0 beneventana della valle Caudina, nell'abitato di Tufara Valle (nucleo suddiviso amministrativamente tra vari comuni), ospita infrastrutture di livello primario come la SS 7 Appia e la Stazione di Tufara Valle - Arpaise - Ceppaloni sulla linea della valle Caudina. Il comune \u00e8 inoltre collegato da strade provinciali ai vicini centri di Montesarchio, Castelpoto e, in contrada Epitaffio, Benevento,"}
{"id": "33627", "revid": "1718925", "url": "https://it.wikipedia.org/wiki?curid=33627", "title": "Arpaia", "text": "Arpaia \u00e8 un comune italiano di abitanti della provincia di Benevento in Campania.\nGeografia fisica.\nIl paese \u00e8 situato tra i monti \"Tairano\" e \"Paraturo\".\nIl suo territorio comunale \u00e8 compreso fra 202 ed 897 m s.l.m., pari ad un'escursione altimetrica di 695 m s.l.m.\nDista dal suo capoluogo di provincia circa 26\u00a0km. Confina per un brevissimo tratto, con l'area nolana.\nHa una superficie agricola utilizzata (dato riferito all'anno 2000) di ettari (ha) 171,91\nFa parte della Regione Agraria n. 3, monti del Taburno e Camposauro.\nStoria.\nLa prima volta che la si trova menzionata, \u00e8 con il nome di \"Appadium\" (XII secolo), e ci\u00f2 fece pensare ad una derivazione della via Appia su cui realmente veniva a trovarsi (Meomartini, 10).\nIl fatto sta che \"Arpaia\", avendo comune la radice con \"Arpaise\", \"Arpino\", \"Arpe\" ecc. potrebbe essere anch'esso derivato dall'etrusco \"Arpen\" \"luogo montuoso\" (Mazzocchi).\nIl paese fu, erroneamente, creduto il luogo dell'antica Caudium; mentre la sua gola \u00e8, secondo la tradizione il luogo delle famose Forche Caudine, in parte a causa di alcuni toponimi locali quali \"Costa Cauda\", \"S.M. del Giogo\" e Forchia. Ma la discussione in proposito non \u00e8 ancora chiusa.\nArpaia \u00e8 ricca di antichi reperti romani.\nFu luogo di frequente battaglie fra Aragonesi ed Angioini, onde pi\u00f9 volte fu messo a sacco e fuoco.\nFu distrutta nel 1456, da un forte terremoto.\nDa un \"Roberto di Molino\" pass\u00f2 successivamente ai \"Ribursa\" agli\" Stendardo\", ai \"Bagot\" ai \"Boffa\" ai \"Leonessa\" ai Carafa, ai \"Caracciolo\", ai \"Guevara\" con il titolo marchesale.\nEconomia.\nTra i prodotti locali sono predominanti cereali e frutta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte della Comunit\u00e0 montana del Taburno."}
{"id": "33628", "revid": "125353093", "url": "https://it.wikipedia.org/wiki?curid=33628", "title": "Arpaise", "text": "Arpaise \u00e8 un comune italiano di abitanti della provincia di Benevento in Campania.\nGeografia fisica.\nDista dal suo capoluogo di provincia circa 15\u00a0km.\nSul confine meridionale della provincia, tra Pannarano, Pietrastornina ed Altavilla Irpina, parte in piano e parte in colle.\nIl suo territorio comunale \u00e8 compreso fra i 205 e i 530 m s.l.m., pari ad un'escursione altimetrica di 325 m s.l.m.\nStoria.\nLe origini dell'abitato sono state attribuite a profughi provenienti da Arpi (Foggia).\nSecondo una leggenda invece il nome potrebbe altrimenti derivare dal greco \"Arpax\", indicando la presenza di rapaci.\nArpaise era sino al 1833 una localit\u00e0 del comune di Terranova Fossaceca. Dal 1834 l'amministrazione e dunque la sede del Comune passarono ad Arpaise.\nNel XIII secolo fu feudo di Guglielmo di Fossaceca. Nel XV secolo era in mano agli Orsini. Francesco Orsini a seguito della distruzione di Fossaceca fond\u00f2 nel 1453 il nuovo abitato di \"Fossaceca - Terranova\" (forse spostato in un sito pi\u00f9 alto).\nIn seguito fu possedimento feudale dei Di Capua (1496), dei Sambiase (1566), dei Carafa del ramo di Montebello (1573), quindi di quelli del ramo di Stigliano (1580), e ancora pass\u00f2 ai Pagano (1594), ai Capece Minutolo (1638) infine ai Della Leonessa (1641-1806).\nTerranova Fossaceca e il suo Castello.\nTerranova, oggi frazione di Arpaise, gi\u00e0 nel XII-XIII secolo doveva presentarsi come abitato definito o almeno come presidio militare fortificato. Se del centro storico medioevale rimangono poche tracce, del castello sono ben visibili le mura e i torrioni. Il toponimo Terranova deve addursi alla chiara circostanza per cui in origine l'abitato doveva locarsi a valle (fossaceca) e solo successivamente, intorno alla seconda met\u00e0 del XV secolo fu riedificato, a seguito di distruzione bellica, in un sito nuovo, pi\u00f9 elevato e per questo detto Terra nova. Vennero comunque conservate per lungo tempo ambedue le diciture, a definire l'intera estensione territoriale, da cima a valle. Cos\u00ec nei documenti pi\u00f9 antichi s'incontra il toponimo Terranova fossacaeca, nel senso di gola chiusa: la ragione pu\u00f2 spiegarsi osservando la posizione geografica strozzata, per cui ogni strada di accesso al luogo da ovest a sud-est appare negata. Anche lo sviluppo pianeggiante a mo' di conca spiega facilmente come si arrivi al toponimo fossaceca, frequente nelle carte d'archivio fino al XIX secolo. Tutte le notizie relative al primo periodo di Terranova sono oggi argomento di indagine. In epoca normanna, Terranova era feudo della vicina contea di Prata, appartenente, gi\u00e0 intorno all'XI secolo ad un tale Rainone. Da questi pass\u00f2 al figlio Ugone, che ambiva a spodestare Rainulfo I di Alife, conte della vicina Montesarchio, cognato ed acerrimo avversario del re Ruggero I.\nNel 1127, egli si rese protagonista di un conflitto d'interessi piuttosto importante, che Terranova visse solo di riflesso ma che gener\u00f2 aspri combattimenti in tutta la piana di Tufara, fino alla Valle Caudina. Per raggiungere i suoi scopi Ugone strinse infatti alleanza con il re, contro Rainulfo ed il conte Roberto di Capua, ma gli eventi precipitarono per l'intervento di papa Onorio a fianco del conte di Alife. Il re normanno, richiamato a Napoli da una rivolta, abbandon\u00f2 alla vendetta del suo rivale Ugone, che dovette piegarsi alle condizioni di durissima resa del conte Rainulfo e giurare a lui obbedienza; egli non rinneg\u00f2 per\u00f2 l'amicizia con il re Ruggero, riuscendo comunque a conservare il feudo di Terranova, come territorio di possesso. Tuttavia, cinque anni pi\u00f9 tardi Ugone di Prata si macchi\u00f2 di nuove ignominie, per cui Rainulfo, che abitava stabilmente la fortezza di Montesarchio decise di punire senza condizioni il ribelle, nel 1133; un esercito di ventimila uomini prese di assalto la rocca di Apollosa, dove Ugone dimorava temporaneamente e la distrusse assieme al villaggio. Dal 1133 e per una cinquantina d'anni abbiamo poche notizie relative a Terranova. Sappiamo che l'assassinio di Ugone di Prata scaten\u00f2 l'ira di Ruggero, il quale decise di chiudere la partita con il cognato ribelle una volta per tutte: senza spargimento di sangue, lo fece catturare nella rocca di Montesarchio e giustiziare nel 1139. La punizione del re contro i rivoltosi fu esemplare: il suffeudo di Terranova e molti altri feudi vicini per diversi anni rimasero di regio possesso e furono governati da emissari. Una nuova investitura fu voluta da Guglielmo II, successore di Ruggero, nel 1181: egli affid\u00f2 il beneficio di Terranova, con la reggenza di un milite, a tale Guglielmo della famiglia di Ugone, come segno di apertura e di conciliazione: \"G'uillelmus de Fossacaeca tenet de eo Fossam caecam, quae est, sicut ipse dixit, feudum unius militis. Una inter ftudum et augmentum obtulit milites duos et servientes duos\". Abbiamo motivo di ritenere che Guglielmo, per essere riportato con propria rendita feudale intestata al luogo, fu il primo dei conti di Prata ad abitare la rocca di Terranova, sebbene in suffeudo al tenimento principale, come si comprende dai tributi versati. \u00c8 altres\u00ec probabile che fu lui stesso ad ordinare la costruzione dell'antico edificio, di cui oggi restano alcune cortine ed un torrione circolare: infatti la tecnica di fabbricazione e l'utilizzo di particolari materiali edilizi\" lasciano intendere un primo intervento in epoca tardo-normanna ed un sicuro rimaneggiamento posto in essere tra il XV ed il XVI secolo, forse dagli Orsini. Gi\u00e0 l'esistenza di un fortilizio deve indurci a ritenere che l'abitato di Terranova si svilupp\u00f2, tra il XII ed il XIV secolo, a modello di \"pagus\", non nei pressi dell'abitato, come per altri feudi del Sannio, bens\u00ec a breve distanza, pi\u00f9 a valle, appunto in fossaceca. Fu questo il tempo in cui l'Appia consolare, che nei secoli era stata condizione di benessere e di sviluppo, consent\u00ec agli eserciti di raggiungere i villaggi lontani della terra sannita, per portarvi guerra e irruzione: a scopo di difesa, le popolazioni civili si arroccavano o sulle alture o in aree geografiche impervie e protette naturalmente, come per l'appunto Fossaceca; in altri casi, crescevano e si sviluppavano intorno all'edificio fortificato, per difendersi meglio in caso di attacco o di incursioni.\nDurante il periodo di interregno che va dalla fine del dominio normanno all'avvento degli Svevi, Terranova, con tutte le altre terre del Sannio, divenne possesso della Chiesa; ma nel 1241 Federico II, durante l'assedio di Benevento conclusosi con la resa della citt\u00e0, priv\u00f2 l'arcivescovo dei beni feudali, degli appezzamenti di terreno e di tutti i benefici immobili che aveva in Terranova. Non sappiamo a chi fu dato il nostro feudo, dal momento che non esiste documentazione originale relativa a questo arco di tempo. Di certo l'intera area, compresa tra Altavilla Irpina e la conca naturale di Terranova, per alcuni mesi fu interessata dagli scontri preliminari, che culminarono nella decisiva battaglia di Benevento del 1266: la sconfitta di Manfredi signific\u00f2 la fine del potere svevo e l'avvento degli Angioini nel Regno di Napoli. Terranova compare nuovamente in due atti amministrativi dove risulta tassata tra i villaggi di area beneventana: la prima testimonianza si riscontra in un registro contabile del 1308 conservato nell'Archivio Vaticano, nel quale sono raccolte le Rationes collectoriae, cio\u00e8 le decime dovute dal popolo al clero per l'amministrazione spirituale e dal clero versate alle casse pontificie. Vi si attesta che \"clerici castri Terraenovae solverunt tar XIII\" la seconda, del 1320, stabilisce con atto regio l'accatastamento per 4 oncie, 13 tar\u00ec e 15 grane del feudo di Terranova, nominato assieme a Pannarano, Pietrastornina ed Altavilla, obbligato altres\u00ec allo sgravio doganale per il passo di Frigento Relativamente al periodo angioino, abbiamo scarsissime notizie per attestare come si svolse la linea dinastica feudale sul territorio: probabilmente ne fu padrone anche quel potente Giacomo Della Leonessa, vissuto durante la seconda met\u00e0 del XIV secolo, che avanzava possessi su buona parte del Sannio meridionale.\nLe devastazioni pi\u00f9 consistenti all'originaria fortezza normanna, che fu quasi del tutto abbattuta, appartengono alla prima met\u00e0 del Quattrocento: nella guerra di successione al trono di Napoli tra Renato d'Angi\u00f2 ed Alfonso V d'Aragona, l'intera area sannita, per volont\u00e0 della Chiesa, cui l'Angioino si mostr\u00f2 da sempre vassallo, si schier\u00f2 decisamente a fianco dei francesi, cos\u00ec che, quando ne usc\u00ec vittorioso, Alfonso si prodig\u00f2 in una feroce spedizione repressiva contro quei feudatari fautori del partito angioino.\nIl villaggio di Terranova, quello originario situato a valle, fu pertanto incendiato e mai pi\u00f9 ricostruito. Quanto alla fortificazione, appare improbabile che fu riedificata in altro luogo: tutte le torri e gli avamposti militari avevano una valenza strategica, per cui dovevano aprirsi al controllo visivo del territorio circostante. N\u00e9 da valle, dove sorgeva il primitivo villaggio, si godeva di sufficiente panoramica per avvistare il nemico. Siamo pertanto convinti che il castello di Terranova sia sempre stato l\u00ec dove ora si vede e sulle sue rovine normanne poi ricostruito, confortati anche dal fatto che nessuna vestigia di fortino \u00e8 stata rinvenuta fino ad oggi nella conca pianeggiante. Fu un periodo particolarmente confuso per tutto il Regno di Napoli l'intervallo di tempo in cui la sede regia rimase vacante, nonostante l'effimera presenza della regina Giovanna e la provincia di Benevento teatro di sanguinosi scontri ed azioni di banditismo: per la mancanza di un governo centrale forte, gli abusi feudali si moltiplicarono, spinsero il potere baronale all'autogoverno e corrosero il rapporto consuetudinale tra Corona e signori locali. Ci\u00f2 capit\u00f2 nei grandi centri come nei piccoli: anche il villaggio di Terranova fossaceca sub\u00ec numerosi incendi e saccheggi, al punto da ridursi nel 1453 a soli 12 fuochi censiti. Durante la seconda met\u00e0 del XV secolo il feudo pass\u00f2 a Francesco Ursino, prefetto di Roma e conte di Gravina, al cui titolo fu aggiunto. Questi chiese ed ottenne dal sovrano Alfonso V d'Aragona licenza regia a che il villaggio da valle fosse trasferito in un luogo pi\u00f9 elevato e protetto, in prossimit\u00e0 della rocca gi\u00e0 esistente. Gli Orsini mantennero il feudo di Terranova fino alla fine del Quattrocento: Ferrante, discendente di tale famiglia, lo vendette infatti al potente conte di Altavilla, Bartolomeo di Capua, molto vicino a Ferrante d'Aragona e proprietario di vasti possedimenti nel Casertano e nell'Avellinese.\nGeneroso Papa.\nGeneroso \"Pope per gli Americani\" nato a Pasquarielli Frazione di Arpaise, 1\u00ba aprile 1891 \u2013 New York, 28 aprile 1950, \u00e8 stato un imprenditore e politico italiano naturalizzato statunitense. Generoso nel 1906, aveva 15 anni e con solo dieci dollari in tasca, decise di partire per gli Stati Uniti d'America, per la verit\u00e0 mosso da una irrefrenabile sete di avventura, pi\u00f9 che da un'effettiva necessit\u00e0 economica. Nello stato di New York e poi in Florida riusc\u00ec a costruire in un ventennio un colossale impero economico con interessi e partecipazioni in diversi settori del mondo produttivo, dalle industrie edili ai servizi, dalle imprese estrattive (fu definito il re della sabbia) al mondo dell'informazione. Si fece presto largo nel jet-set dell'alta finanza statunitense: come editore, il suo nome resta oggi legato alla conduzione del pi\u00f9 antico quotidiano americano in lingua italiana, il Progresso italo-americano fondato nel 1880. Acquistatolo che era appena un foglio modesto a tiratura limitata, riusc\u00ec in pochi mesi da New York ad imporlo con successo su tutto il territorio statunitense, accattivandosi le simpatie dei tanti italiani d'America, al punto da diventare tra i nostri emigranti, durante gli anni Trenta-Cinquanta, il quotidiano pi\u00f9 venduto. Nonostante i successi del suo impero economico, Generoso Papa non interruppe mai le relazioni familiari di amicizia con i concittadini di Arpaise: un ricco carteggio, conservato oggi dagli eredi, testimonia come egli, nei momenti difficili, fu sempre vicino attraverso copiose munificenze al suo paesello natale. Nel 1928 si prodig\u00f2 affinch\u00e9 il suo paese natale potesse usufruire della pubblica illuminazione e della energia elettrica nelle case. Cos\u00ec un contratto con la Compagnia per l'energia elettrica operante nel Sannio consent\u00ec ad Arpaise, tra i primi Comuni della provincia sannito-irpina ad avere la luce gi\u00e0 nel 1930. Come se non bastasse, Generoso Papa pag\u00f2 le spese anche per i 30 anni a seguire. Altro esempio, all'indomani della seconda guerra mondiale, quando la fame era una drammatica realt\u00e0 da affrontare quotidianamente, egli tese ancora la mano ai suoi concittadini di Arpaise ed il 22 novembre 1948 fece pervenire loro, tramite la nave americana \"Fernglen\", in occasione del Natale farina bastevole per una decina d'anni (all'incirca 34 tonnellate!). I ricordi di Generoso si legavano principalmente alla sua adolescenza in Arpaise, alla gioia per la ricorrenza della festa patronale in Terranova; e cos\u00ec invi\u00f2 per anni il suo notevole contributo al Comitato organizzatore. Nel 1949, un anno prima della morte, invi\u00f2 un assegno bancario di Lire 60.000, l'equivalente all'incirca di 3.500 euro di oggi. Ma altri, numerosi atti di generosit\u00e0 fece per la popolazione di Arpaise, che sarebbe inutile e forse inopportuno elencare qui. Ormai all'apice del successo e della notoriet\u00e0, con imprese per 18.000 dipendenti, conosciuto ed apprezzato, oltre che dagli italoamericani, dagli uomini di potere come dalle migliaia di gente comune cui non risparmi\u00f2 di fare del bene. Il 28 aprile 1950 nella citt\u00e0 di New York si spense prematuramente per una malattia cardiaca e la sua figura fu commemorata ufficialmente dal Congresso degli Stati Uniti e dal Governo italiano. Fu sepolto in una tomba di famiglia al Woodlawn Cemetery di New York.\nEconomia.\nHa una superficie agricola utilizzata di 91,6 ettari..\nSi producono cereali, olio, vino, nocciole e castagne; nella frazione Terranova nei mesi di ottobre e novembre si producono le \"castagne del prete\". Sono praticate anche l'apicoltura (produzione di miele) e l'allevamento di bovini, ovini e suini per la produzione di carni, insaccati e formaggi.\nArpaise \u00e8 anche zona tartufigena, riconosciuta dall'Assessorato Agricoltura della Regione Campania \"Tuber magnatum\" di forma tondeggiante, colore giallo-biancastro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa societ\u00e0 calcistica A.S.D. Polisportiva Arpaise milita nel campionato di seconda categoria della regione Campania."}
{"id": "33629", "revid": "72752", "url": "https://it.wikipedia.org/wiki?curid=33629", "title": "Baselice", "text": "Baselice (\"Vas\u00e9uc\u00eb\" in dialetto baselicese) \u00e8 un comune italiano di 2135 abitanti della provincia di Benevento in Campania.\nGeografia fisica.\nDista dal capoluogo di provincia 45\u00a0km, e si trova a un'altitudine di 620 metri sul livello del mare.\nIl suo territorio \u00e8 compreso fra i 303 ed i 966\u00a0m s.l.m., pari a un'escursione altimetrica di 663\u00a0m s.l.m.\nIl territorio si presenta per la maggior parte calcareo-argilloso ed un po' franoso sul versante adriatico.\nSituato sulla sinistra del Fortore tra questo ed il suo tributario il \"Cervaro\", in terreno molto ondulato, con la sua massima altitudine al monte \"S.Marco\" (1007\u00a0m s.l.m.).\nFino a non molto tempo fa il suo territorio era rinomato per due sorgenti di acque minerali; una ferruginosa in contrada \"Scaletta\" e l'altra sulfurea, detta \"Acqua di Puccini\" in contrada \"Costafilaccia\".\nStoria.\nSulla scorta di una solenne lapide rinvenuta, ma creduta falsa dal Mommsen, gli si fece derivare il nome da una basilica che si pensa nella zona edificata da Settimio Severo.\nLa sua prima forma onomastica apparsa in carte normanne \u00e8 quella di \"Basilicae\" che si ripete fino agli Angioini, allorch\u00e9 incomincia a prodursi la forma di \"Castrum Basilicis\", donde l'odierna Baselice.\nIl nome potrebbe altres\u00ec, derivare dal bizantino \"Basilici\", da cui deriv\u00f2 Basilicata perch\u00e9 viventi sotto le leggi bizantine cos\u00ec chiamate dall'imperatore Leone VI il Saggio detto il Sapiente o anche il Filosofo in omaggio al nome paterno Basilio il Macedone che le pubblic\u00f2.\nA comprova di ci\u00f2, potrebbe stare il fatto che realmente allora questa contrada faceva parte della Capitanata che era sotto il dominio greco, e compresa nella soppressa diocesi di Civitate, di rito bizantino, come la diocesi di Morcone, a cui furono aggregati in seguito.\nIl nome, tuttavia, potrebbe essere derivato anche dal longobardo \"Basilicus\" titolo di chi recava gli ordini del sovrano (\"Borgia, I, 36\").\nSempre sulla famosa lapide rinvenuta, si pensa che in contrada Porcara, sia esistita l'antica \"Murgantia\" citt\u00e0 sannitica, detta da Livio: \"valida urbs\" (X, 17), presa d'assalto dal Console romano Publio Decio Mure, nel 296 a.C.\nNella diocesi e nella contea di Civitate fu dunque \"Baselice\" in principio, quando esisteva il casale di Monte Saraceno, cos\u00ec detto dai barbari che lo edificarono.\nPoi tutti e due, continuando ad essere nel giustizierato di Capitanata, passarono in feudo ai fratelli Mastrali.\nQuindi sotto gli Angioini una parte di Baselice, con il castello di Porcara, ora distrutto, pass\u00f2 alla Badia Sofiana di Benevento e l'altra a Santa Maria a Mazzocca di Foiano.\nIl paese poi staccato da Porcara e da Monte Saraceno fece feudo a s\u00e9.\nNel 1727 una frana lo seppell\u00ec quasi per intero.\nVerso i primi anni del XVIII secolo s'ingross\u00f2 degli abitanti dei villaggi di Porcara e Monte Saraceno ora distrutti.\nFino al 1811 \u00e8 appartenuto alla provincia di Capitanata, poi con Foiano pass\u00f2 al Molise, allorch\u00e9 venne dichiarato capoluogo di circondario fino al 1861, anno in cui pass\u00f2 alla provincia di Benevento.\nSignori di Baselice furono i baroni Petruccelli.\nSimboli.\nLo stemma del Comune di Baselice \u00e8 stato concesso con decreto del presidente della Repubblica del 6 ottobre 1953.\nEconomia.\nProdotti tipici del posto sono cereali, vino, olio e frutta, molto famoso, fra i vini, \u00e8 il Moscato. Ha una superficie agricola utilizzata in ettari (ha) di 2285,63 (aggiornato al 2000) (Camera di Commercio di Benevento, dati e cifre, maggio 2007).\nAmministrazione.\nAltre informazioni amministrative.\nFa parte della Comunit\u00e0 Montana del Fortore, ed appartiene alla Regione Agraria n. 2 - Alto Tammaro ed Alto Fortore."}
{"id": "33630", "revid": "367445", "url": "https://it.wikipedia.org/wiki?curid=33630", "title": "Altidona", "text": "Altidona (Ardidona in dialetto locale) \u00e8 un comune italiano di abitanti della provincia di Fermo nelle Marche.\nStoria.\nRitrovamenti archeologici fanno risalire le origini di Altidona a anni fa. Fu poi abitata dai Pelasgi, antico popolo greco, e poi dai Piceni. Nel 485 a.C. giunsero i Romani.\nAltidona appartenne a Fermo, all'Abbazia di Farfa in Sabina, poi nuovamente di Fermo. Inizialmente fu edificato il castello di S. Biagio in Barbolano che sprofond\u00f2 in mare nell'Alto Medioevo o forse fu abbattuto dagli altidonesi. Dopo il XII secolo, gli abitanti della citt\u00e0 di Altidona hanno dato vita ad un nuovo castello intorno alla parrocchia di Santa Maria e San Ciriaco, che fu edificato sulla collina della citt\u00e0 attuale. Nel 1507 \u00e8 sotto l'influenza di Fermo come un castello di seconda classe.\nIl toponimo discende con tutta probabilit\u00e0 da un personale femminile di epoca medievale, che a sua volta deriva dall'espressione latina ALTA DOMINA, \"alta donna\"; poco convincenti appaiono invece le altre etimologie proposte, che si rifanno alla locuzione latina AD TILIONEM, \"al grosso tiglio\". Nell'abitato, percorso da antichi vicoli ben conservati, si erge la chiesa di Santa Maria, affiancata da un imponente campanile: nella settecentesca canonica \u00e8 custodito un polittico del Cortese (1390), raffigurante la Madonna in trono circondata da Santi. Ben conservate sono le mura medievali del castello. Da vedere sono poi il Belvedere, una torre d'avvistamento medievale affacciata sulla Valle dell'Aso, e la tavola, attribuita a Vincenzo Pagani, raffigurante la Madonna col Bambino, due santi e donatore conservata presso la chiesa parrocchiale.\nCuriosit\u00e0.\nAltidona \u00e8 il paese dei fornaciai. Alcuni ritrovamenti storici hanno rilevato la presenza di fornaci di epoca romana, riconducibili ai tempi di Cesare e Augusto. Tuttavia, per capire in modo pi\u00f9 approfondito l'abilit\u00e0 fornacesca degli abitanti di Altidona, si deve arrivare al XIX secolo quando in zona Marina, Raffaele Bagalini inizi\u00f2 la sua attivit\u00e0 imprenditoriale. Il Bagalini aveva un grande sogno, un progetto ambizioso, che avrebbe portato ad Altidona lavoro, sviluppo e gettato le basi per quella che poi sarebbe diventata la grande abilit\u00e0 degli Altidonesi nella produzione di laterizi. Nel 1880 aveva gi\u00e0 in attivit\u00e0 due impianti produttivi. Le due fornaci diedero i loro frutti, tanto che dieci anni pi\u00f9 tardi 1890, Raffaele Bagalini costru\u00ec lungo la strada Aprutina una fornace di tipo Hoffmann, un sistema innovativo, di livello industriale (una delle prime in Italia) che permetteva una produzione a ciclo continuo e non pi\u00f9 ad intermittenza. Raffaele Bagalini mor\u00ec a soli 56 anni, il 23 dicembre 1898, travolto da un carrello trasportatore all'interno di una delle sue fornaci. Tuttavia, lasci\u00f2 una grande eredit\u00e0 ai suoi operai che tramandarono la meravigliosa arte del fornaciaio ai propri figli, creando con il trascorrere del tempo una generazione che nella prima met\u00e0 900, contava pi\u00f9 di 100 fornaciai all'interno del centro storico di Altidona. La maggior parte di essi erano stimati fuochisti, ovvero coloro che dovevano controllare e regolare la temperatura del fuoco, elemento fondamentale per la buona riuscita dei laterizi, in un'epoca dove solo la conoscenza e la preparazione di ogni singolo uomo regalava il prodotto perfetto. Fino agli anni 60 dello scorso secolo i fornaciai Altidonesi erano molto richiesti e molti di loro hanno lavorato in diverse regioni d'Italia arrivando fino in Germania e in altre parti del mondo; dirigendo produzioni, costruendo fornaci e tramandando abilit\u00e0 e capacit\u00e0 nel loro settore. Alcuni di loro hanno portato innovazione e miglioramenti, come Antonio Nepi nato e cresciuto in Altidona che nel 1931 brevett\u00f2 un metodo di perfezionamento dell'infornatura dei mattoni che garantiva una maggiore economia del combustibile. In onore di questi grandi uomini e lavoratori tutt'oggi si festeggia la \"Festa dei Fornaciai\" nel mese di luglio. Perch\u00e9 con il sudore della loro fronte non hanno solo creato e modellato mattoni, ma hanno anche forgiato il carattere forte, allegro e socievole degli Altidonesi.\nCultura.\nNel centro storico di Altidona \u00e8 attivo il Teatro Comunale crogiuolo delle attivit\u00e0 espressivo-recitative del cerchio artistico locale.\nEventi e manifestazioni.\nNel fine settimana limitrofo all'8 di agosto si svolge la sagra della Polenta con le lumache organizzata dalla Proloco che ha luogo nel piazza e nelle vie del centro storico del paese, inoltre ci sono anche molti raduni motociclistici.\nAmministrazione.\nAltre informazioni.\nForma parte dell'Unione dei Comuni della Valdaso.\nFa parte dell'Area Vasta n. 4 di Fermo, dell'Azienda Sanitaria Unica Regionale delle Marche (A.S.U.R. Marche).\nSport.\nCalcio a 11.\nAttualmente Altidona ha una squadra, la Polisportiva Altidona, militante in Terza Categoria."}
{"id": "33631", "revid": "2079728", "url": "https://it.wikipedia.org/wiki?curid=33631", "title": "Bonea", "text": "Bonea (\"Bun\u00e8a\" in campano) \u00e8 un comune italiano di abitanti della provincia di Benevento in Campania.\nGeografia fisica.\nPaese posto al centro della valle Caudina ai piedi del Taburno a circa 2\u00a0km da Montesarchio ed a circa 20\u00a0km da Benevento.\nIl suo territorio \u00e8 compreso fra un'altezza altimetrica di 256 ed un massimo di 1394 , pari ad un'escursione altimetrica di 1138 \nHa una superficie agricola utilizzata in ettari (ha) di 273,71 (aggiornato al 2000) (Camera di Commercio di Benevento, dati e cifre, maggio, 2007).\nStoria.\nFu costituito comune alla fine del 1800, in quanto prima era una frazione di Montesarchio.\nLo si fa derivare il nome dalla dea Bona, o dal Duca di Napoli, Buono che nell'833 lo distrusse (Meomartini,67), sarebbe l'unico caso in cui un paese, invece che dal suo fondatore, prenda il nome dal suo distruttore! Due etimologie poco plausibili.\nSembra comunque pi\u00f9 plausibile \u00e8 che fra Bonea e Montesarchio, dove sono venuti alla luce reperti di antichit\u00e0 sannitiche, sia il sito della antica Caudio o di un centro della stessa epoca, la prima capitale dei Caudini sulla via Appia Antica che passava di la e procedeva verso Benevento passando nei pressi di Apollosa.\nLa storia del comune \u00e8 legata a quella della famiglia dei baroni Perone Pacifico.\nMonumenti e luoghi d'interesse.\nMolti sepolcreti tufacei dell'antico Sannio, fabbriche cuneiformi e laterizi, attribuite all'antica citt\u00e0 di Caudio\nCultura.\nEventi.\nNel periodo estivo-autunnale si tiene la sagra della Falanghina DOC.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune fa parte della Comunit\u00e0 montana del Taburno."}
{"id": "33632", "revid": "1318658", "url": "https://it.wikipedia.org/wiki?curid=33632", "title": "Bucciano", "text": "Bucciano \u00e8 un comune italiano di abitanti della provincia di Benevento in Campania.\nGeografia fisica.\nDista dal suo capoluogo di provincia circa 24\u00a0km.\nSito sulla falda meridionale del monte Taburno.\nIl suo territorio \u00e8 compreso fra un'altitudine di 240 e i 1275 m s.l.m., pari ad un'escursione altimetrica di 1.035 m.\nFa parte della Regione Agraria n. 3, monti Taburno-Camposauro\nNon molto tempo fa vi era un'acqua molto rinomata in paese, scorreva da una fontana che veniva chiamata \"Fontana del Duca\"\nStoria.\nSegu\u00ec il dominio feudale di Airola di cui fu sempre \"casale\", tanto che allora dicevasi \"Airola-Bucciano\".\nLa sua ortografia primitiva era \"Gucciano\" o\" Cucciano\", molto probabilmente da quella villa di \"Cocceio\" &lt;\" super Caudi cauponas\" &gt;, di cui Orazio, nella Sat. V; donde un \"proedium Coccejanum\".\nE da una simile forma di possessione prediale deve essere derivato anche \"Pastorano\" a circa 2\u00a0km da \"Bucciano\".\n\"Antichit\u00e0\". Un'antica lapide, smarrita, dell'epoca romana, con il nome di \"Cuccejanus\".\nEconomia.\nHa una superficie agricola utilizzata (dato aggiornato all'anno 2000) di ettari (ha) 258,84 (fonte Camera di Commercio di Benevento, dati e cifre maggio 2007).\nProdotti: cereali, frumento, olio, vino, gelsi, mais e legumi.\nAmministrazione.\nAltre informazioni amministrative.\nIl comune fa parte della Comunit\u00e0 montana del Taburno.\nCuriosit\u00e0.\nIl gruppo musicale Napoli Centrale parla dei buccianesi nella traccia chiamata, per l'appunto, \"'A gente 'e Bucciano\", contenuta nell'album d'esordio del 1975. Il testo (che fa del comune una \"pars pro toto\" dei piccoli centri rurali del Meridione) \u00e8 una riflessione sull'emigrazione verso il Nord Italia, in cerca di lavoro e di benefici che in realt\u00e0 non arrivano mai."}
{"id": "33634", "revid": "307923", "url": "https://it.wikipedia.org/wiki?curid=33634", "title": "Appignano del Tronto", "text": "Appignano del Tronto (\"App\u00ebgn\u00e0\" in dialetto ascolano; fino al 1879 Appignano di Offida) \u00e8 un comune italiano di 1 712 abitanti della provincia di Ascoli Piceno nelle Marche. Fa parte della Comunit\u00e0 Montana del Tronto.\nGeografia fisica.\nAppignano del Tronto \u00e8 collocata su un crinale collinare arcuato circondato da corsi d'acqua a regime stagionale. Tutto il territorio comunale \u00e8 fortemente caratterizzato dalla presenza del fenomeno dei calanchi. Si tratta del risultato dello scivolamento a valle di parte del terreno fangoso che compone le colline argillose per effetto della pioggia; questa si raccoglie a valle e confluisce nel torrente Chifenti. Il torrente divide il territorio comunale in sei parti: le due centrali sono il centro storico e l'espansione novecentesca sui colli adiacenti, e le quattro periferiche sono Montecalvo, Valle San Martino, Valle Chifenti e Valle Orta.\nStoria.\nChiesa Parrocchiale S.Giovanni Battista. Facciata in stile lombardo, dalla forma in origine a capanna, trasformata nel '700 a coronamento orizzontale (sec XVIII), organo a trasmissione elettronica di Gustavo Zanin, restauro ampliamento trasformazione con consolle 2000, operata nel 1996 ad opera dell'ARTE ORGANARIA di del maestro Alessandro Girotto di Postioma (TV) concerto inaugurale Giancarlo Parodi.\nLa Storia del Santuario inizia nel sec. XIII (10 dicembre 1294) con l'arrivo della casa abitata dalla famiglia della Vergine Maria a Nazaret. Nella chiesa \u00e8 conservato un pregevole organo di Paci di Ascoli Piceno.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (3,59%). Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutto il mondo.\nSport.\nCalcio.\nLa principale squadra di calcio \u00e8 l\"'A.S. Appignano 2006 Calcio\" che milita nel girone H marchigiano di 2\u00aa Categoria. \u00c8 nata nel 2006.\nL'altra squadra di calcio \u00e8 la \"Polisportiva Appignano del Tronto\" che milita nel girone M ascolano di 3\u00aa Categoria.\nInvece la squadra di calcio a 5 milita in Serie D."}
{"id": "33635", "revid": "6923", "url": "https://it.wikipedia.org/wiki?curid=33635", "title": "Arquata del Tronto", "text": "Appartiene alla Comunit\u00e0 montana del Tronto, confina con tre regioni (Lazio, Umbria ed Abruzzo), \u00e8 l'unico comune d'Europa racchiuso all'interno di due aree naturali protette (il Parco nazionale dei Monti Sibillini a nord e il Parco nazionale del Gran Sasso e Monti della Laga a sud.), ed \u00e8 noto per la presenza della storica rocca medievale che sovrasta l'abitato.\nGeografia fisica.\nTerritorio.\nIl territorio dell'arquatano, prevalentemente montuoso, \u00e8 caratterizzato dalla presenza del monte Vettore, del monte Ceresa, del massiccio dei Sibillini e della catena dei monti della Laga. Il paesaggio varia tra alpestri pareti scoscese che si avvicendano a fitti boschi di castagno, faggio e conifere; tra pendii e ampie balconate naturali, verdi campi e aree pascolive. Dalle cime pi\u00f9 alte si scorgono i profili del Gran Sasso e del mare Adriatico.\nQuesta \u00e8 l'area del cosiddetto \"versante magico\" dei Sibillini, intriso sin dal medioevo di credenze, tradizioni e storie fantastiche, animate da presenze misteriose, che ancora oggi vi aleggiano. Guido Piovene li descrive come i \u00ab\"monti pi\u00f9 leggendari d'Italia\"\u00bb. Sui fianchi di queste montagne vi erano gli antichi sentieri che conducevano alla \"Strada delle fate\", alla Grotta della Sibilla, profetessa Appenninica, e al Lago di Pilato, dove si crede sia sprofondato il carro condotto dai buoi che trasportava, ingovernato, il corpo di Ponzio Pilato.\nIl centro urbano di Arquata \u00e8 stato costruito a cavallo di un'altura nella zona dell'Alta valle del Tronto, lungo il versante sinistro dell'omonimo fiume che attraversa la zona, alle falde delle montagne che lo circondano, tra il corso stesso del fiume e il Fosso di Camartina. L'autore Adalberto Bucciarelli individua le ragioni della scelta di edificazione dell'insediamento nella favorevole e strategica posizione topografica a vocata difesa naturale, legandola anche a questioni d'igiene come la peculiare ventosit\u00e0 del luogo.\nIl paese dista circa 30\u00a0km dal capoluogo Ascoli Piceno, 55\u00a0km dall'Adriatico e 30\u00a0km da Norcia. L'intero comprensorio comunale si estende su una superficie di circa 92\u00a0km\u00b2, spaziando dai 580 ai 2.476\u00a0m s.l.m., fino all'estremo sud-occidentale delle Marche, confinando con tre regioni, (caratteristica che in Italia condivide col solo comune confinante di Accumoli), quali: Abruzzo, con la provincia di Teramo, Lazio, con la provincia di Rieti, e Umbria, con la provincia di Perugia.\nIl territorio \u00e8 solcato dal Sentiero europeo E1 e dalla Salaria, strada di rilevante importanza gi\u00e0 in epoca romana. Attraverso gli snodi dell'antica consolare, presenti nell'arquatano, era possibile raggiungere molti centri dell'entroterra marchigiano, Norcia, Roma e L'Aquila.\nSentiero europeo E1 nel territorio di Arquata.\nL'area comunale che ricade all'interno del Parco nazionale dei Monti Sibillini \u00e8 attraversata da alcune tappe dell'itinerario del Sentiero europeo E1 che congiunge Capo Nord a Capo Passero, uno degli undici cammini di lunghezza estremamente elevata della rete sentieristica europea. Il tratto arquatano, istituito e riconosciuto dalla Federazione Italiana Escursionismo, transita con le sue varianti per: Forca di Presta, Forca Canapine, Pretare, Piedilama, Borgo, Camartina, Pescara del Tronto, Tufo, Capodacqua e raggiunge Accumoli in provincia di Rieti.\nL'antica Salaria nel territorio di Arquata.\nIl tracciato della Via Salaria che percorreva la Terra d'Arquata era quel ramo di strada che derivava dalla biforcazione della consolare proveniente da Roma all'altezza della cittadina di Antrodoco e risaliva la valle del Velino per superare gli Appennini, discendere lungo la valle del Tronto fino ad Ascoli Piceno, concludendo il suo percorso a Castrum Truentinum sul litorale adriatico. Le fonti non indicano il tempo della costruzione di questa diramazione della via commerciale romana che si trova rappresentata sia nella Tabula Peutingeriana, copia di un'antica carta romana che illustra le strade militari dell'impero, e sia nell'Itinerario antonino, registro che annovera le stazioni e le distanze tra le localit\u00e0 poste sulle diverse strade dell'Impero romano.\nIn entrambe le mappe stradali, nelle indicazioni della nomenclatura delle stationes e delle mansiones, si leggono toponimi di alcune localit\u00e0 vicine o appartenute al comprensorio arquatano. Sebbene la Tabula Peutingeriana e l'Itinerario Antonino siano considerate autorevoli prove documentali per la ricostruzione dell\u2019impianto del sistema stradale differiscono nell'elenco delle stazioni di posta. Niccol\u00f2 Persichetti giustifica queste discordanze adducendo che la Salaria, snodando il suo percorso vicino all'alveo del Tronto, possa aver subito danneggiamenti dai depositi e dalle impetuose e rovinose piene del fiume. Queste potrebbero aver causato lievi mutamenti geografici e statistici rendendo necessario uno spostamento della sede stradale per il ripristino della viabilit\u00e0 e scrive: \u00ab\"Ritengo quindi che nella storia della Salaria siano da distinguersi due momenti, quello che direi della Salaria vetere e quello della nova.\"\u00bb\nLo storico diversifica e scinde i percorsi indicati nelle due mappe e li inquadra come esistiti in tempi diversi, ossia sostiene che nell'Itinerario antonino \u00e8 descritto il corso della \u00ab\"Salaria vetere\"\u00bb, costruito pi\u00f9 vicino al Tronto e pi\u00f9 breve rispetto al corso della \u00ab\"Salaria nova\"\u00bb che \u00e8 riportato nella Tavola Peutingeriana ed aggiunge che: \u00ab\"lo spostamento della linea che dal basso fu fatta dolcemente salire sulla costa, portandola in curva verso il fanum Martis, oggi Tufo, e di l\u00e0 a Surpicanum (nei pressi di Arquata) ed indi ad Aquas (nei pressi di Acquasanta)\"\u00bb \u00e8 la \u00ab\" circostanza che la rese un po' pi\u00f9 lunga.\"\u00bb La Salaria che solcava il territorio arquatano seguiva principalmente un percorso di fondovalle, costeggiando il Tronto, ad una quota pi\u00f9 alta dell'attuale.\nDai suoi diverticoli si generava la viabilit\u00e0 secondaria che s'internava e risaliva lungo i fianchi delle montagne circostanti raggiungendo i centri pi\u00f9 distanti dal tracciato principale. Il testo di un'epigrafe affissa, presso Porta Collina, durante il consolato di Lucio Cecilio Metello Diademato, carica che quest'ultimo ha ricoperto nel 117 a.C., ricorda alcuni lavori appaltati per la \u00ab\"curam viarum\"\u00bb di due tratti della Salaria. Il primo all'altezza di Torrita ed il secondo tra Arquata e Marino del Tronto per una spesa di 7.500 sesterzi. Un completo programma di risistemazione dell'intero asse viario della consolare \u00e8 ascrivibile alle opere e agli interventi augustei come confermano date ed iscrizioni dei cippi miliari di Trisungo e di Marino del Tronto.\nStationes e mansiones della Consolare Salaria in prossimit\u00e0 di Arquata.\nGiuseppe Speranza, nel menzionare la figura di Augusto, ricorda come questi fosse stato prodigo nell'agevolare le vie di comunicazione facilitando i collegamenti con la costruzione di strade e ponti che accedessero sia alla citt\u00e0 di Roma e sia al resto del territorio ed osserva come queste tracce fossero presenti anche nel Piceno. L'imperatore, durante il suo undicesimo consolato, e \u00ab\"decorato la duodecima della potest\u00e0 tributizia\"\u00bb, ha promulgato il Senato consulto per il riadattamento e la costruzione di nuove diramazioni della Salaria, lo stesso riportato sulla pietra miliare di Trisungo. Da questa restaurazione della via consolare si gener\u00f2 anche la diramazione che da \"Centesimo\", localit\u00e0 vicina a Trisungo, passando per Teramo giungeva a Castrum Novum. Tracce di questa derivazione viaria sono state rinvenute anche presso Sant'Omero.\nLa via Salaria Gallica.\nDallo studio dell'iscrizione incisa sulla Lapis Aesinensis, condotto da Nereo Alfieri dell'Universit\u00e0 di Bologna e dalla Cattedra di Epigrafia romana dell'Universit\u00e0 degli Studi di Macerata, si apprende che Marco Ottavio Asiatico costru\u00ec una strada pubblica per raccordare la via Salaria Picena con la via Salaria Gallica diretta verso l'Ager Gallicus abitato dai Galli Senoni. Dall'indagine di questo reticolo stradale si evince che la Salaria Gallica era una strada che si diramava dalla Salaria tradizionale all'altezza di Arquata e proseguiva il suo percorso a ridosso dell'Appennino giungendo a Sarnano e Pian di Pieca, dove continuava verso la cittadina di Urbisaglia e raggiungeva Jesi e forse Senigallia. \nDagli scritti degli storici locali si acquisisce che dalla statio di Surpicano si distaccava una derivazione della Salaria, ossia il diverticolo che raggiungeva i paesi di Piedilama e Pretare, il valico di Galluccio ed il valico di Forca di Presta, aprendo una via di comunicazione con l'opposto versante della montagna. Percorrendo questa strada era possibile, attraversando Montegallo, arrivare anche a Fermo, Comunanza ed Amandola.\nCippi di confine nel territorio d'Arquata per la demarcazione dei termini tra il Regno delle Due Sicilie e lo Stato Pontificio.\nL'attuale linea di confine che demarca i limiti regionali tra Marche ed Abruzzo, nel territorio di Arquata, \u00e8 sovrapponibile alla stessa linea di frontiera che separava lo Stato Pontificio dal Regno delle Due Sicilie quando si formava lo stato unitario. Il confine tra la Delegazione apostolica di Ascoli e l'Abruzzo Ulteriore Primo passava nello spartiacque appenninico e lungo i corsi del fiume Tronto e del torrente Chiarino. Questa divisione era spesso contestata dai residenti per motivi legati all'attivit\u00e0 della pastorizia, soprattutto per l'utilizzo delle aree pascolive e del taglio del legname, per i furti di frutta e di abigeato e per la violazione delle leggi doganali.\nDai documenti conservati presso l'Archivio di Stato di Ascoli, si rilevava un'intensificazione degli incidenti di frontiera tra gli anni 1816 e 1819, mentre era in corso una grave carestia, ed ancora tra il 1836 ed il 1837 durante l'epidemia del colera per l'inosservanza dei cordoni sanitari predisposti per evitarne la diffusione. Un evento documentato risale al 1819, quando le truppe regolari napoletane, dopo essere entrate nel territorio di Arquata, hanno sequestrato capi di bestiame di propriet\u00e0 di alcuni pastori di Spelonga e di Pescara accusandoli di aver sconfinato nei pressi di Poggio d'Api e di fruire abusivamente del pascolo.\nNell'anno 1838, papa Gregorio XVI e re Ferdinando II delle Due Sicilie, per porre fine al disordine confinario hanno effettuato una ricognizione delle loro frontiere per concordare e stabilire dei nuovi termini. Con il chirografo del 15 maggio 1838 ha avuto luogo la nomina dei delegati pontifici Pier Filippo Boatti, segretario della \"Congregazione dei confini\", e Tommaso Bernetti, cardinale e segretario di stato, e dei plenipotenziari borbonici Francesco Saverio Del Carretto, ministro di Polizia e comandante della gendarmeria, e Giuseppe Costantino Ludolf, diplomatico. Dalle carte ascolane si apprende che sul territorio di Arquata, per la ricognizione e per la rettifica dei confini, sono stati nominati ed hanno operato in qualit\u00e0 di assistenti tecnici locali: l'ingegnere Pietro Lanciani, in rappresentanza dello Stato Pontificio, e l'ingegnere De Benedetti, per il Regno delle Due Sicilie, affiancati anche da altri collaboratori, quali: Paolo Baldassarri, Bernardino Cordeschi, Giovanni Battista Dessi, Gennaro di Gennaro, Gabriele Gabrielli, Luigi Mazzoni e Carlo Melloni.\nIl loro incarico consisteva nel compiere l'accertamento dei luoghi e confrontarlo con i dati catastali al fine di evitare ulteriori contestazioni, seguendo le regole stabilite dai delegati alla negoziazione, ossia: \u00ab\"privilegiare termini naturali come spartiacque, creste montuose e fondovalli\"\u00bb, \u00ab\"ridurre al minimo gli scambi territoriali\"\u00bb, \u00ab\"tenere in massima considerazione gli interessi reali dei frontisti e limitrofi\"\u00bb ed \u00ab\"assegnare definitivamente le zone di incerta sovranit\u00e0 all\u2019uno o all\u2019altro stato per impedire la nascita di nuove questioni.\"\u00bb\nUniformando i nuovi termini a quanto stabilito nei criteri di ripartizione territoriale, nel comprensorio di Arquata sono passati allo Stato Pontificio i paesi di Capodacqua e Tufo. La negoziazione \u00e8 stata sottoscritta con il \"Trattato di Confinazione\", siglato in Roma il 26 settembre 1840, ma non immediatamente pubblicato ed esecutivo. Nel nuovo assetto che si stava componendo, mentre i negoziatori erano ancora impegnati a sistemare la convenzione confinaria, \u00e8 sopraggiunta la morte di Gregorio XVI, nel giugno del 1846. Il suo successore, papa Pio IX \u00e8 stato supplicato dalla magistratura ascolana di riconsiderare gli accordi stabiliti con il predecessore, ma l'istanza non ha avuto risposta e le successive vicende della Repubblica romana del 1848-1849 hanno comportato una sospensione della negoziazione tra i due governi. A seguito del ritorno del papa nella citt\u00e0 di Roma, nell'aprile 1850, Giacomo Antonelli, nuovo segretario dello Stato Pontificio, con Del Cerreto e Ludolf ha eseguito il riesame della questione ed il 15 aprile 1852 \u00e8 avvenuta la pubblicazione, a Roma e a Napoli, del testo dell'accordo concluso il 26 settembre 1840 con l'enunciazione dei nuovi confini. Il 1\u00ba luglio 1852, sono state pubblicate, sia a Roma e sia Napoli, le norme legislative della convenzione e il successivo 7 agosto Ferdinando II e Pio XI hanno preso ufficialmente possesso della nuova ripartizione territoriale.\nLa posa dei cippi di confine, dapprima lignei ed in seguito lapidei, \u00e8 avvenuta tra il 1846 ed il 1847, anni in cui hanno trovato collocazione le pietre di confine arquatane, comprese tra i numeri 580 e 592, ed impiantate come riportato nel IV Volume del \"Dizionario corografico universale dell'Italia del 1852\". Il malcontento degli abitanti delle zone interessate ha portato all\u2019abbattimento di alcuni cippi posti sulla nuova linea di confine. La disapprovazione popolare trovava le sue ragioni nel differente trattamento giuridico ed istituzionale cui doveva uniformarsi. Gli abitanti di Capodacqua e Tufo, passando sotto l'entit\u00e0 statuale della Santa Sede, si sgravavano dell'osservanza della coscrizione obbligatoria che vigeva nel Regno borbonico, ma come sudditi pontifici avrebbero dovuto corrispondere pi\u00f9 tasse.\nLe colonnette confinarie sono state elencate in ordine progressivo, seguendo il numero d'ordine di ciascun cippo, individuando il nome del luogo di collocazione nel Governo d'Arquata.\nClima.\nIl clima di Arquata e del suo territorio comunale \u00e8 quello tipico di media e bassa montagna. Gli inverni sono freddi con precipitazioni prevalentemente nevose, le temperature possono scendere di diversi gradi sotto lo zero e restarci anche per molti giorni. Le estati risultano miti e mai troppo calde. Le precipitazioni sono distribuite equamente durante tutto l'arco dell'anno, con maggiore frequenza nei mesi freddi.\nStoria.\nIpotesi sulle origini.\nSull'origine del paese si hanno notizie incerte. Alcuni storici riconducono l'odierna Arquata all'antica \"Surpicanum\", uno dei centri della Regio V Picenum collocata tra le Statio della Tavola Peutingeriana \"Ad Martis\" e \"Ad Aquas\" l'attuale Acquasanta Terme. Un'altra ipotesi ne attribuisce la nascita ad un insediamento fortificato d'epoca romana dislocato sulla Consolare Salaria, strada che all'epoca era la via commerciale del trasporto del sale prodotto nelle saline di Truentum. Si suppone, inoltre, che Arquata possa essere un paese fondato dai Sabini, correlando la vicinanza di questo popolo gi\u00e0 presente a Norcia e ad Ascoli, originato dalla migrazione di queste genti col ver sacrum, e che solo in seguito \u00e8 appartenuto ai Romani. Nel I secolo d.C. la localit\u00e0 e tutta l'area dell'Alta valle del Tronto appartenevano alla famiglia imperiale di Vespasiano, detta famiglia dei Flavi, originaria appunto della Sabina.\nMedioevo.\nLe prime notizie certe e documentate su Arquata si trovano nel periodo dell'alto medioevo quando, nel VI secolo, era definita \"Terra Summantina\". Ulteriore e successivo riferimento storico \u00e8 fornito dall'invasione del popolo longobardo che \u00e8 giunto fino a Spelonga, dove forse esisteva un castrum. Ne ricompare la citazione nella cronaca del viaggio intrapreso da Carlo Magno che, nell'800, ha attraversato questi luoghi per recarsi a Roma in occasione della sua incoronazione. Nel XIII secolo la citt\u00e0 di Ascoli, con il contributo di Amatrice e Castel Trione, ha costruito la fortezza sulla sommit\u00e0 della rupe a nord del paese e, da questo momento, la storia di Arquata si confonder\u00e0 e si sovrapporr\u00e0 a quella della sua Rocca, aspramente contesa tra norcini e ascolani per circa tre secoli.\nNell'anno 1215, si ricorda la visita di san Francesco d'Assisi, qui giunto nella sua missione di apostolato, mentre nel 1354, ad Avignone, \u00e8 morto sul rogo il fraticello predicatore Francesco da Arquata per opera dell'Inquisizione. Nello Statuto d'Arquata del 1574 si legge una delle frasi pi\u00f9 note legate a questo comune: \u00ab\"Che alcuno non se parta della terra d'Arquata e suo contado con animo de non ritornare a detta terra\"\u00bb.\nXVIII secolo.\nRelazione della Provincia dell'Umbria, Prefettura di Norcia, di Arquata e suo contado di Angelo Benucci del 5 ottobre 1781.\n\u00c8 possibile ricavare ed aggiungere altri riferimenti sulla storia di questo comune dalla lettura della Relazione, redatta dal delegato apostolico, Angelo Benucci inviato ad \u00ab\"Arquata e suo contado\"\u00bb nel 1781 per la revisione dei Catasti nella Provincia dell'Umbria e Prefettura di Norcia. Il manoscritto propone la descrizione e la misurazione della divisione territoriale dei luoghi ed anche un preciso resoconto sulla vita e sull'economia rurale degli abitanti sul finire del XVIII secolo, quando Arquata dipendeva per la giurisdizione temporale, ossia per il potere politico ed economico, dal prefetto di Norcia ed era retta da un luogotenente, mentre per la giurisdizione spirituale apparteneva al vescovo di Ascoli.\nDalla Relazione si acquisiscono anche informazioni sullo stato presente del tempo e si legge che: \u00ab\"Arquata \u00e8 posta sopra d'una collina che comincia a sorgere alle radici dell'Appennino (...) circondata da asprissime montagne. (...) Il suo clima \u00e8 rigido e molto umido; la prima neve si fa vedere; le fabriche umili e mal costrutte (...) Le strade pessime. Nella sommit\u00e0 d'Arquata c'\u00e8 una bella fortezza all'uso antico.\"\u00bb \u00ab\"I confini dell'Arquatano sono, a levante, il Presidiato di Montalto e l'Ascolano; a ponente ed a tramontana, il Norcino; a mezzogiorno, il Regno di Napoli. I paesi confinanti con il Regno di Napoli sono Colle, Spelonca, Pescara e Vezzano. Tra l'uno e l'altro c'\u00e8 la divisione di un fosso.\"\u00bb L'intero contado \u00e8 costituito da 11 paesi, a Borgo dimorano le famiglie pi\u00f9 abbienti e vi si trova un convento di frati, l'unico che vi sia nell'arquatano. In tutto il comprensorio si contano 16 presbiteri, tre povere confraternite ed un modestissimo Monte frumentario.\nBenucci afferma che non \u00e8 stato possibile estrarre indicazioni dai vecchi Catasti del 1740, redatti per ordine della Congregazione del buon governo, poich\u00e9 non riportavano indicazioni sulle misure del territorio. Si apprende che la realt\u00e0 catastale fosse costituita da una moltitudine di piccole particelle, ordinate in otto volumi, sebbene vi fossero 11 paesi, e che vi fossero numerosi rapporti di enfiteusi. L'arquatano risultava essere molto popolato in rapporto alla sua estensione e vi si contava la presenza di circa 5.000 anime. Quasi ogni abitante era possidente di un lembo di terra. Per calcolare le dimensioni di ogni propriet\u00e0 rurale si applicava come unit\u00e0 di misura una canna. Per ogni canna misurata si raccoglieva un sassolino ed a conclusione dell'operazione di calcolo si contavano i sassolini per stabilire quante canne misurasse un terreno. Il funzionario apostolico delinea anche la generale situazione delle misere condizione degli abitanti che vivevano dei proventi della produzione e vendita di uva e di castagne. Aggiunge che, a volte, il pane di segale e i prodotti derivati dalla panificazione contenevano anche un po' di farina di grano, prodotto in loco in scarse quantit\u00e0 che coprivano a stento il fabbisogno del consumo della popolazione per un terzo dell'anno. I Cavalieri Ospitalieri, che Benucci menziona con il nome di \u00ab\"Ordine dei Cavalieri di Malta\"\u00bb, avevano numerose propriet\u00e0 a Pescara e Vezzano e riscuotevano i canoni dagli affittuari dei terreni che, spesso, consistevano in \u00ab\"un piatto di grano, in una fiaschetta\"\u00bb oppure in \u00ab\"ovi freschi, galline, pollastri ed altre cose di simil natura.\"\u00bb\nNella narrazione descrittiva dell'indole degli arquatani si legge che fossero \u00ab\"qu\u00e8ruli di natura e non cessano mai di ricorrere, onde un prefetto di Norcia diceva ch'era pi\u00f9 abbondante Arquata di ricorsi che non era la Montagna della Sibilla di brugnoli. Offesi una volta, pi\u00f9 non la perdonano; molto propensi e quel ch'\u00e8 peggio dediti, ai vizi della lussuria e del vino.\"\u00bb\nNel Paragrafo LVI, Benucci redige una sintesi delle cause per le contese e dissensi intercorsi tra Arquata e Norcia. Sottolinea come gli arquatani si siano sempre intesi maggiormente con gli Ascolani ed i Regnicoli piuttosto che con i Norcini. Quest'ultimi avevano costantemente cercato di soggiogare il contado arquatano per avere un completo controllo delle montagne e quando non vi riuscirono, ottennero il loro scopo inviando ambasciatori a papa Martino V che Il 19 luglio 1429 concesse il feudo arquatano in vicariato agli umbri. Le trattative erano state condotte dal cardinale Prospero Colonna, nipote del pontefice, che ne accord\u00f2 la competenza giurisdizionale in cambio di 7.000 fiorini ed un cane da punta con una rete per le cattura delle quaglie da presentarsi come canone in Roma nel giorno dell'Assunta.\nXIX secolo.\nNel 1809, il territorio di Arquata \u00e8 tornato ad essere assoggettato allo Stato Pontificio. A seguito dell'invasione francese, la caduta della prefettura di Norcia ha determinto l'entrata di Arquata, estremo baluardo meridionale dell'Impero Napoleonico, come Cantone nel Dipartimento del Trasimeno.\nCon l'emanazione del \"motu proprio\" \"Quando per ammirabile disposizione\" di papa Pio VII dell'anno 1816 si \u00e8 avuta una nuova suddivisione amministrativa dello Stato Pontificio che ha generato l'istituzione della delegazione apostolica di Ascoli. Il successivo editto Consalvi, promulgato dall'omonimo cardinale e Segretario di Stato il 26 novembre 1817, in vigore dal 1\u00ba gennaio 1818, ha eretto Arquata a Governo nel distretto di Ascoli. Il disposto ha sancito cos\u00ec il distaccamento dei possedimenti arquatani dalla delegazione di Spoleto e la loro aggregazione al territorio marchigiano, circostanza che ha determinato anche la rimozione dei carteggi di questo comune, conservati presso la delegazione spoletina, ed il loro trasferimento alla nuova sede di Ascoli.\nHa mantenuto le competenze di \"Governo di Arquata\" anche nella successiva ripartizione amministrativa voluta da papa Gregorio XVI, nell'anno 1831, quando Ascoli e Fermo, dopo la restaurazione dello Stato Pontificio, sono state nuovamente separate e la delegazione ascolana \u00e8 tornata a beneficiare della sua autonomia. L'editto del cardinale Bernetti, del 5 luglio 1831, stabiliva che la delegazione ascolana fosse divisa in due distretti:\nNel riparto territoriale dello Stato Pontificio del 1833 Arquata \u00e8 \"Comune di residenza del Governatore\" e comprende nella sua giurisdizione i paesi di Borgo, Camartina, Colle, Faete, Pescara, Piedilama, Pretare, Spelonga, Trisungo e Vezzano.\nNel 1860, a seguito dell'emanazione del Regio decreto n. 4495 del 22 dicembre 1860, nella ripartizione territoriale del circondario di Ascoli Arquata \u00e8 divenuta sede del II Mandamento di Ascoli.\nLa sosta di Giuseppe Garibaldi nell'anno 1849.\nTra gli eventi accaduti nel paese di Arquata vanno ricordati l'arrivo e il pernottamento di Giuseppe Garibaldi, nell'anno 1849, che qui si \u00e8 fermato quando \u00e8 partito alla volta di Roma. Questa \u00e8 stata la terza e ultima tappa in territorio ascolano. La cronaca ci perviene dagli scritti di Candido Augusto Vecchi, fermano, capitano del 23\u00ba di linea piemontese e storiografo della guerra del 1848, che \u00e8 stato tra i pi\u00f9 fedeli e cari amici del generale. Questi, al passaggio dell'eroe dei due mondi nella citt\u00e0 di Ascoli Piceno si \u00e8 unito al gruppo, ma lo ha seguito fino a Rieti per poi proseguire da solo e raggiungere Roma dove ha svolto il suo mandato di deputato partecipando ai lavori dell'Assemblea Costituente.\nIn questo viaggio Garibaldi era gi\u00e0 accompagnato da Nino Bixio, quale ufficiale d'ordinanza, Gaetano Sacchi, Marocchetti, Andrea d'Aguyar, servitore, e Guerrillo il suo piccolo cane, azzoppato da una ferita, che aveva l'abitudine di seguire il suo padrone camminando tra le zampe del suo cavallo. Durante il trasferimento da Ascoli a San Pellegrino di Norcia \u00e8 stato ospitato ad Arquata dal locale governatore Gaetano Rinaldi, capo della reazione clericale. Il generale ha penottato presso casa Ambrosi nella notte tra il 26 e il 27 gennaio 1849. Era giunto nel giorno di venerd\u00ec 26 quando, dopo aver lasciato la citt\u00e0 di Ascoli, si era avviato verso le zone montane attraversando la parte pi\u00f9 alta della valle del Tronto tra gli Appennini. Egli e il suo seguito hanno lasciato Ascoli intorno alle dieci del mattino raggiungendo la consolare Salaria accompagnati dai carabinieri a cavallo, dalla guardia civica, dalla banda comunale, da dodici carrozze e da una folla festante. Giunti a porta Romana il generale ha congedato tutti ed ha regalato una spada a Matteo Costantini, (anch'egli come Giuseppe Costantini, suo padre, era detto \"Sciabolone\"), quale segno della sua amicizia ed ha rifiutato, per l'ennesima volta, la sua scorta sulle strade di montagna.\nLa prima sosta di ristoro \u00e8 avvenuta ad Acquasanta Terme, dove Garibaldi, sceso da cavallo, si \u00e8 accomodato su un sedile di travertino per accendere un sigaro. Ripreso il cammino, la spedizione \u00e8 arrivata ad Arquata accolta ed ospitata con molto riguardo. Candido Augusto Vecchi racconta di un lungo pranzo che si \u00e8 prolungato fino a mezzanotte. Al mattino seguente, il 27 gennaio, prima del sorgere del sole, il generale e i suoi hanno lasciato il paese per dirigersi verso Rieti. Il governatore d'Arquata ha regalato loro quattro libbre di tartufi come viatico. Partiti alla volta di San Pellegrino hanno percorso la strada che conduce a Pretare e quindi a Forca di Presta, scortati dal figlio del governatore d'Arquata che ha portato con s\u00e9, e in loro onore, fin sulla cima della montagna, un vessillo tricolore di seta.\nIl generale ha ricordato la sosta ad Arquata nelle sue \"Memorie\" scrivendo: \u00ab\"(...) ed io per le vie di Ascoli e la Valle del Tronto, con tre compagni per percorrere ed osservare la frontiera napoletana. Valicammo gli Appennini, per le scoscese alture della Sibilla, la neve imperversava, mi assalirono i dolori reumatici che scemarono tutto il pittoresco del mio viaggio. Vidi le robuste popolazioni della montagna, e fummo ben accolti, festeggiati dovunque, e scortati da loro con entusiasmo.\"\u00bb\nAd Arquata quali segni di questo evento rimangono la Via Garibaldi ed una lapide affissa sulla parete esterna di casa Ambrosi, qui spostata dalla primaria collocazione sul muro della Torre civica, in cui si ricorda la sosta del generale.\nTerremoto nel 2016.\nUn violento terremoto di magnitudo 6.0 la notte del 24 agosto ha colpito l'area di Accumoli ed Amatrice, causando gravi danni anche ad Arquata, facendo sprofondare a valle met\u00e0 del paese. La frazione di Pescara del Tronto \u00e8 stata completamente rasa al suolo, con solo poche case rimaste in piedi. Ulteriori danni sono stati provocati con le successive scosse del 26 ottobre presso Castelsantangelo sul Nera e Ussita. Il 30 ottobre la scossa pi\u00f9 forte di magnitudo 6.5 a Norcia ha raso al suolo quasi tutta Arquata, con il collasso delle case, delle chiese e lo smottamento parziale della parte del bastione a valle. Solo la Rocca \u00e8 rimasta in piedi, bench\u00e9 danneggiata anch'essa.\nToponimo.\nIl paese ha assunto il nome ufficiale di Arquata del Tronto nell'anno successivo alla nascita del Regno d'Italia, come riportato nel Regio decreto 9 novembre 1862 n. 978 e nella la delibera del consiglio comunale del 5 agosto 1862.\nIl toponimo di \"Arquata del Tronto\" \u00e8 composto dall'accostamento di due termini:\nSimboli.\nIl gonfalone civico.\nLa blasonatura del gonfalone civico \u00e8 riportata nel testo del vigente statuto comunale:\n\u00ab\"Di forma rettangolare, con dicitura Comune di Arquata del Tronto, \u00e8 ornato da due rami, di cui uno di mirto a sinistra e l'altro di quercia a destra, riporta in oro sullo sfondo verde due stemmi, di cui quello di sinistra con descrizione REG TEB AR POT, l'altro di destra con descrizione 1572 TEPOR LAURI COLE PR, sovrastati entrambi da una corona turrita\"\u00bb\nLo stendardo \u00e8 costituito da un drappo rettangolare di seta di colore verde che termina in tre bande e reca, nella parte pi\u00f9 alta, l'iscrizione centrata e convessa verso l'alto: \"Comune di Arquata del Tronto\". Il vessillo \u00e8 completato dalla cravatta e i nastri tricolore. Al centro sono rappresentati affiancati i due scudi araldici adottati quali simboli della municipalit\u00e0. Gli stemmi sono sormontati da una corona turrita in argento murata di nero che indica il titolo di comune, come previsto dal regio decreto del 1943. Il drappo \u00e8 custodito ed esposto presso la Sala del Consiglio del locale Municipio.\nLo stemma.\nL'araldica dello stemma \u00e8 descritta nello statuto comunale:\n\u00ab\"Presenta una figura ovoidale a strisce bianche e rosse su fondo oro sovrastato da una corona turrita\"\u00bb\nLo stemma pi\u00f9 antico della comunit\u00e0 di Arquata \u00e8 datato XIV secolo. Mostrava all'interno di uno scudo l'effigie di san Pietro, patrono del castello, ritratto sopra una montagna con cinque cime, munito di chiavi e di Sacre Scritture. La rappresentazione era riproposta anche nei sigilli del XV e XVI secolo ritrovati in alcuni atti amministrativi sia presso l'Archivio Storico del Comune di Norcia sia presso l'Archivio di Stato di Ascoli.\nNella seconda met\u00e0 del XVI secolo, nell'anno 1572, sebbene non si conoscano le ragioni politiche, lo stemma \u00e8 stato cambiato dai priori comunali che hanno commissionato la realizzazione di uno scudo palato che recava la rappresentazione di sei pali verticali contigui e smaltati alternando i colori del bianco e del rosso. Nell'anno 1852 lo scudo \u00e8 stato annoverato nel primo censimento ricognitivo degli stemmi comunali, ma nella rappresentazione grafica sono state erroneamente confusi i pali con le sbarre. Il simbolo araldico \u00e8 stato, quindi, rappresentato con strisce diagonali anzich\u00e9 verticali. Il disegno dello scudo arquatano \u00e8 essenziale e propone tre pali rossi verticali in campo bianco. Non esiste nell'archivio storico del comune alcuna traccia che possa precisare la sua origine o concessione. Al di fuori dell'arma e nella riproduzione lapidea sono proposti due motti: \"Arquata Potest\" ed \"Arquata Reggia Terra\". Gli amministratori arquatani hanno equivocato ci\u00f2 che avevano trovato scolpito nella pietra dell'arma gentilizia di Regolo Tebaldeschi di Norcia. Questi aveva condotto la podesteria arquatana durante un ignoto periodo del XVI secolo. Lo stemma conservato presso il palazzo del municipio reca l'iscrizione \"\u201cREG TEB AR POT\u201d\" che per esteso va interpretato come: \"REG(OLVS) TEB(ALDESCVS) AR(QUATE) POT(ESTAS)\" ossia \"Regolo Tebaldeschi Podest\u00e0 d'Arquata\", la stessa epigrafe che \u00e8 stata intesa anche come \"Regia Terra Arquata Potens\".\nMonumenti e luoghi d'interesse.\nArchitetture religiose.\nChiesa della Santissima Annunziata.\n\u00c8 la chiesa parrocchiale di Arquata del Tronto. L'edificio religioso si trova nella zona centrale del paese, lungo la via che conduce alla Rocca. Di dimensioni modeste ha una facciata molto semplice con un importante portale scolpito in pietra arenaria. Il suo interno \u00e8 costituito da un unico ambiente dove si trovano altari lignei, la cantoria, e collocata, sulla parete di fondo, una tela dell'Annunciazione del XVI secolo. L'arredo storico pi\u00f9 noto di questa chiesa \u00e8 costituito dal \"Crocifisso ligneo policromo\" della seconda met\u00e0 del XIII secolo, esposto su di un capitello di tufo e considerato la statua sacra pi\u00f9 antica delle Marche. L'opera proviene dalla chiesa di San Salvatore di Sotto di Ascoli e qui portata da un gruppo di arquatani che, nell'anno 1680, hanno avuto una disputa con gli ascolani. Il crocifisso, per le sue dimensioni, \u00e8 idealmente collocabile al centro di un quadrato di metri 1.45 per 1.45. Ha uno spessore medio di 20 centimetri e si presenta come un'opera policroma con evidenti riferimenti allo stile bizantino. Dopo il suo restauro, avvenuto nel 1973, si apprezza maggiormente il suo originale rivestimento pittorico, prima nascosto da altri strati di ridipinture. Secondo alcuni esperti, l'opera \u00e8 riferibile all'arte spoletina del XII secolo e del XIII secolo. Raffigura, come avveniva nell'arte popolare del tempo, un rigido Cristo crocifisso con braccia distese e arti inferiori paralleli. \u00c8 stato realizzato da due frati benedettini, \"Raniero\" e \"Bernardo\", che lo hanno firmato alla base. L'attuale lacunosa iscrizione riporta: \u00ab\"...TER RANIERI DOM... R ...DUS T AIDA... NU TP SU\"\u00bb che \u00e8 stata letta, da Italo Zicari, con questa interpretazione: \u00ab\"frater Ranieri dominus corpus fecit (o pinxit) frater Berardus aidavit\"\u00bb, traducibile come: \u00ab\"Frate Raniero scalpell\u00f2 (o dipinse) il corpo del Signore, Frate Berardo lo aiut\u00f2\"\u00bb. Sul capo di Ges\u00f9 \u00e8 posta una corona in argento sbalzato, ex voto degli abitanti di Arquata, che reca inciso: \u00ab\"ARQUATA COLERAE MORBO SERVATA SALVATORI SUO D.D. 1855\"\u00bb Il crocifisso \u00e8 sempre stato particolarmente venerato dagli arquatani e non solo. Ancora oggi \u00e8 condotto per le vie del paese in processione solenne.\nChiesa di San Francesco.\nL'edificio religioso si eleva nella frazione Borgo e rientra fra le propriet\u00e0 dell'Amministrazione comunale di Arquata.\nCronologia storica essenziale.\nAntonio Salvi ricorda che il tempo di erezione della chiesa e della casa dei religiosi dell'Ordine francescano si colloca verso la met\u00e0 del XIII secolo. Questa informazione sulle origine del complesso conventuale \u00e8 riportata anche negli scritti dello \"Statuto Deruta\", del 1465, in cui si legge che alcune fonti indicano come anno di edificazione il 1218. Al tempo la chiesa era intitolata a Santa Maria ma, in seguito, come \u00e8 accaduto per altre sedi francescane, la dedicazione \u00e8 stata cambiata e destinata a san Francesco. \nArchitettura.\nDi stile romanico conserva un portale del Cinquecento, la cantoria, il pulpito e altari lignei del XVI e XVII secolo. Al suo interno si trova custodita anche la cosiddetta \"\"Sindone di Arquata\".\" L'aula liturgica \u00e8 adorna di un ricco corredo sacro costituito da opere lignee. Si mostra suddivisa in due navate scandite da colonne, a base quadrata, elevate con conci di pietra. Il soffitto, la cui esecuzione \u00e8 attribuita alla scuola di Norcia, \u00e8 realizzato interamente in legno lavorato a cassettoni modellati con forma quadrangolare recanti una decorazione circolare centrale a rilievo. Meritevole di interesse \u00e8 anche la cantoria lignea, collocata all'ingresso, sostenuta da una colonna in pietra arenaria, a base ottagonale liscia, sormontata da un capitello quadrangolare scolpito con motivi fogliari. Vi \u00e8 anche un pulpito ligneo poggiato su colonne tortili. Sulla parete di fondo si trova il coro ligneo, del Quattrocento, arricchito, in alto, dalla presenza di un crocifisso. Nella parete di sinistra sono presenti un altare realizzato in stucco dedicato alla Madonna del Rosario circondata dalla rappresentazione di quindici misteri, seguito dalla nicchia scavata in cui si scorge l'affresco, del 1527, di contesa attribuzione fra la scuola di Cola dell'Amatrice e la scuola di Norcia, raffigurante la Madonna col Bambino tra due santi. A questo si trova affiancato un altro altare ligneo che ospita il reliquiario di legno dorato. La tradizione attribuisce a questa raccolta, come ad altre affini, la provenienza dalla terra della Palestina. Diametralmente opposto, sulla parete di destra, vi \u00e8 ancora un altare ligneo del Seicento dedicato a san Carlo Borromeo. Al centro, tra le colonne, si trova il dipinto dell'olio su tela che ritrae la figura del santo, adoratore della Sacra Sindone, la cui copia estratta \u00e8 collocata a fianco. Alle opere ricordate si aggiungono le statue di san Francesco, realizzata in terracotta e legno, del XV secolo e sant'Antonio di Padova, posta all'interno di un'edicola votiva del XVI secolo. Durante i lavori di restauro, del 1980, sono stati scoperti sotto allo strato d'intonaco esterno della facciata due bassorilievi, di pietra arenaria, del X secolo. Il primo mezzo tondo \u00e8 un lavoro piuttosto ricercato, finemente scolpito e particolareggiato, che raffigura la Madre di Dio e il Sacrificio del Cristo per la redenzione dell'umanit\u00e0. L'umanit\u00e0 \u00e8 rappresentata da piccole figure antropomorfe in basso. Il secondo bassorilievo reca scolpito un angelo che stringe nelle sue mani una bilancia. Il significato allegorico di questa rappresentazione \u00e8 il riferimento al Giudizio universale e alla pesatura delle anime. Questi due rinvenimenti sono stati posti all'interno della parete della facciata della chiesa, mantenendo le stesse caratteristiche di altezza della primaria sistemazione sulla parete esterna d'ingresso.\nA questa chiesa appartengono 2 campanili che accolgono 2 campane di diversa grandezza. La maggiore risale al XVII secolo ed \u00e8 dedicata a Santa Maria degli Angeli e a san Francesco. La minore, (49\u00a0cm in altezza e 45,5 di diametro alla bocca), reca impressa l'iscrizione: \u00ab\"+ Laud[i]b(us) elatu(m) Fra(n)cisscu(s) canoniza(n)t.\"\u00bb\nLa Sindone di Arquata del Tronto.\nIn pochi sanno che nella chiesa di San Francesco, di questa remota localit\u00e0 appenninica si trova una copia della Sacra Sindone custodita a Torino. Si tratta di una fedele riproduzione del sacro lino che reca il dipinto della stessa immagine dell'uomo sindonico, flagellato e crocifisso. Il telo si compone di un unico panno tessuto in filo di lino lavorato con trama e ordito perpendicolari. Il lenzuolo, di forma rettangolare (440\u00a0cm in lunghezza e 114\u00a0cm in altezza), mostra al centro, nello spazio tra le impronte del viso e della nuca, la scritta in stampatello \u00ab\"EXTRACTVM AB ORIGINALI\"\u00bb (\"estratto dall'originale\"). La sindone di Arquata fu rinvenuta nel corso di lavori di conservazione e restauro della chiesa dedicata a san Francesco, eseguiti nel XVII secolo. Il telo si trovava piegato e racchiuso in un'urna dorata, nascosta dentro la nicchia di un altare.\nEsiste una pergamena datata 1\u00ba maggio 1655, redatta ad Alba, firmata da Guglielmo Sanzia, cancelliere vescovile e notaio, e Paolo Brizio, vescovo e conte della citt\u00e0 piemontese (1642 - 1665), che ne costituisce il certificato di autenticazione. Nel documento vi \u00e8 scritto che nello stesso anno su petizione del vescovo Massimo Bucciarelli, segretario del cardinale Federico Borromeo, alla presenza di una commissione incaricata, nella piazza di Castelgrande di Torino, un lenzuolo di lino di egual misura \u00e8 stato fatto combaciare con la Sindone. La reliquia \u00e8 considerata un prezioso oggetto di venerazione per tutti i credenti arquatani, poich\u00e9 la sua sacralit\u00e0 \u00e8 stata ricavata dal contatto diretto con il telo funebre che ha avvolto il corpo di Cristo.\nSulle motivazioni che hanno spinto a eseguire la copia della sacra Sindone, la teoria pi\u00f9 fondata sarebbe quella secondo la quale ci si volesse tutelare da possibili incidenti che potessero occorrere all'originale che, oltretutto, non era in possesso della Chiesa ma di Casa Savoia. L'aver posto la copia in un luogo cos\u00ec remoto dello Stato Pontificio conforta la tesi che questa volesse essere una sorta di \"copia di sicurezza\". Qui i francescani l'hanno custodita gelosamente per secoli, limitando le ostensioni e utilizzandola per le processioni solo in casi eccezionali; l'ultima volta fu in occasione della seconda guerra mondiale. Anche la copia della Sindone d'Arquata, come le altre esistenti, \u00e8 stata messa di nuovo a contatto con il Sacro Lino torinese. L'ultimo accostamento dei due teli \u00e8 avvenuto nell'anno 1931 in occasione dell'ostensione della Sindone. Questi contatti hanno lo scopo di rafforzare i poteri sacri delle copie che, secondo la credenza popolare, si trasmettono alle riproduzioni al momento della loro creazione. La reliquia, in perfetto stato di conservazione, \u00e8 stata protetta in una teca su iniziativa della locale Amministrazione comunale per preservarla da atti vandalici o da possibili furti e si trova permanentemente esposta in chiesa.\nNel gennaio 2015 sono stati pubblicati i risultati di uno studio multidisciplinare sulla Sindone di Arquata, condotto dall'Unit\u00e0 Tecnica Sviluppo di Applicazioni delle Radiazioni del Centro Ricerche Frascati dell'ENEA, congiuntamente al CNR, all'Accademia di belle arti di Roma e al Dipartimento di Ingegneria Elettronica dell'Universit\u00e0 degli studi di Tor Vergata (Roma).\nDopo gli eventi sismici che hanno interessato l'Italia centrale, la chiesa di San Francesco \u00e8 risultata inagibile ed il telo della Sindone di Arquata, recuperato tra le macerie, \u00e8 stato spostato ed esposto all'interno della cattedrale di Sant'Emidio.\nSociet\u00e0.\nIstituzioni, enti e associazioni.\nGruppo degli Alpini di Arquata del Tronto Giuseppe Crisciotti - ANA Sezione Marche.\nNel comune di Arquata del Tronto \u00e8 stata istituita, negli anni ottanta, la sede del \"Gruppo degli alpini di Arquata del Tronto Giuseppe Crisciotti\", Associazione Nazionale Alpini, Sezione Marche.\nLa sezione arquatana, dapprima ospitata nello stabile del vecchio asilo comunale sulla via Vecchia Salaria, \u00e8 stata trasferita nella nuova sede di Borgo. \u00c8 stata intitolata all'alpino Giuseppe Crisciotti, (1918-1943), appartenuto alla Divisione Julia, IX Reggimento, Battaglione L'Aquila, caduto nella campagna di Russia durante la seconda guerra mondiale e insignito della medaglia di bronzo al valor militare.\nCultura.\nEventi.\nAlla corte della regina.\nLa manifestazione \u00e8 una rievocazione storica, in costume, che si tiene ogni anno ad Arquata. Ha luogo nel pomeriggio del giorno 19 agosto ed \u00e8 stata istituita a ricordo del soggiorno, presso la Rocca, di Giovanna d'Angi\u00f2 durante la prima met\u00e0 del XV secolo. Per il paese l'evento rappresenta la sintesi dell'espressione della storia e delle tradizioni legate alla fortificazione che sovrasta il borgo. Lo svolgimento della manifestazione si compone di due momenti. Il primo \u00e8 costituito dalla cerimonia detta \"\u201cla discesa della regina\u201d\", ossia dalla sfilata in costume di molti figuranti che indossano abiti ispirati al Quattrocento.\nIl corteo storico inizia a comporsi dalla Rocca e, percorrendo le strette vie del borgo, giunge fino a Piazza Umberto I. L'ordine di sfilata \u00e8 aperto dai musici che con le loro chiarine e i loro tamburi annunciano l'arrivo della sovrana. Dopo questi c'\u00e8 la regina, seguita dai paggetti che sostengono il lungo strascico dell'abito, accompagnata dalle sue dame di corte. Si aggiungono i notabili, le damigelle, gli armigeri, gli arcieri, i pastori e gli sbandieratori che si esibiranno mostrando abilit\u00e0 nelle coreografie create per maneggiare con destrezza i loro vessilli. La piazza del paese \u00e8 la sede del secondo momento della rievocazione. Qui, dopo l'arrivo del corteo, si tiene una cena all'aperto presieduta dalla castellana. Il banchetto propone un men\u00f9 a base di pietanze medievali. Tutti gli ospiti sono intrattenuti da danzatori, musici e artisti che propongono giochi di strada.\nInfrastrutture e trasporti.\nStrade.\nArquata si trova lungo la Strada statale 4, l'antica Via Salaria, che oggi \u00e8 una strada ad una sola carreggiata ma in buona parte a scorrimento veloce (con diversi tratti ancora da ammodernare). La Salaria collega Arquata da un lato a Roma, Rieti e Amatrice, dall'altro al capoluogo Ascoli Piceno e al mare Adriatico. Inoltre, nei pressi di Arquata, dalla Salaria si stacca la strada statale 685 delle Tre Valli Umbre, che la collega a Norcia e Spoleto.\nFerrovie.\nArquata non \u00e8 servita da alcuna linea ferroviaria. Il paese avrebbe dovuto essere collegato dalla Ferrovia Salaria (Roma-Rieti-Ascoli Piceno-San Benedetto del Tronto), che fu pi\u00f9 volte progettata ma mai realizzata.\nEconomia.\nL'economia di questo piccolo comune \u00e8 principalmente legata alle risorse del territorio. Vicino al paese di Capodacqua \u00e8 presente un impianto per la produzione idroelettrica. Come per tutte le popolazioni di montagna, anche nel comprensorio arquatano, la risorsa del bosco \u00e8, ed \u00e8 stata, storicamente uno dei maggiori riferimenti per l'intera vita della comunit\u00e0. Ai nostri giorni, sebbene alcune fonti di reddito siano cambiate, la generosa biodiversit\u00e0 che offrono le estese realt\u00e0 boschive costituisce il serbatoio di un importante capitolo di rendita. Ancora oggi le attivit\u00e0 lavorative sono attuate con tecniche di sfruttamento e produzione assolutamente tradizionali. Dalla prodigalit\u00e0 dei boschi provengono: alcune variet\u00e0 di mele antiche di montagna tra le quali la \"mela rozza\" utilizzata per le composte e per le marmellate, le mele rosa dei monti Sibillini, more di rovo, miele. Buona parte delle occupazioni ruotano intorno all'agricoltura, all'allevamento ovino ed ai prodotti derivati, alla raccolta di frutta, alla fruizione del patrimonio forestale della montagna e del bosco ceduo.\nLe castagne.\nLe castagne rappresentano un prodotto tipico dell'arquatano e della media ed alta valle del Tronto. Il castagno \u00e8 un'essenza arborea delle Fagacee, di grosse dimensioni ed assai longeva, cresce sia spontaneamente e sia coltivata fra altitudini variabili comprese tra i 400 e 1.200 metri slm. \u00c8 l'albero caratteristico della fascia sub-montana e nel territorio d'Arquata se ne trovano fitti boschi tra querceti e faggete. \u00c8 nota la loro presenza gi\u00e0 in epoca romana, in quella medievale e durante l'Ottocento, da queste informazioni \u00e8 desumibile che la coltivazione sia stata favorita dall'opera dell'uomo mediante la cura e la coltivazione. Dai castagneti a fustaia si ottengono i frutti eduli, definiti \u00ab\"il pane della montagna\"\u00bb. In passato le castagne si conservavano essiccate e da queste si ricavava la farina destinata all'alimentazione umana. Nell'arquatano la raccolta delle castagne costituisce un'importante voce per l'economia locale. Vi sono:\nI funghi.\nI funghi sono una delle ricchezze di questo territorio, noti gi\u00e0 ai tempi dei Romani, crescono tra pascoli e boschi, anche se ai nostri giorni \u00e8 sempre pi\u00f9 raro trovarli. Da sempre hanno costituito per gli abitanti una sicura fonte di reddito. La variet\u00e0 pi\u00f9 raccolta \u00e8 quella dei porcini, il loro habitat si trova \u00ab\"sul limitar del bosco\"\u00bb tra alberi fruttiferi al di sotto delle chiome di querce, castagni e faggi. Il territorio offre altre specie commestibili come: le spugnole, gli spinaroli, i galletti, i prataioli, le mazze di tamburo.\nLa legna da ardere.\nL'attuale utilizzo delle risorse boschive avviene sulla base delle vigenti norme codificate. Va ricordato che gi\u00e0 in et\u00e0 medievale, nel territorio di Arquata, era in vigore la tassa del legnatico da versare al proprietario del bosco o all'Universit\u00e0 agraria, una forma di propriet\u00e0 collettiva molto diffusa sulle montagne marchigiane. Si trattava di un antico diritto che consentiva di entrare nelle propriet\u00e0 altrui per raccogliere legna.\nIl governo del bosco ceduo \u00e8 attualmente regolamentato da turni di taglio stabiliti a seconda dell'essenza arborea e consente la pratica del diritto di legnare, ossia di tagliare e raccogliere legna come attuazione di usi civici riconosciuti ai residenti. Il circondario arquatano propone diverse tipologie di bosco ceduo come: \nIl carbone vegetale.\nLa produzione di questo combustibile \u00e8 circoscritta al paese di Colle, dove si pratica ancora l'arte del carbonaio. Mediante l'allestimento delle \"piazze\", costituite da cumuli di legna sistemata a cupola, con al centro un foro che permette l'accensione della catasta ricoperta da strati di fogliame secco, frasche di faggio e terra umida, la legna arde per 15 giorni circa, alla temperatura di 500/600\u00a0\u00b0C, e si trasforma in carbone.\nLa viticoltura.\nLa tradizione della coltivazione delle viti nel comprensorio arquatano \u00e8 stata da sempre strettamente legata al clima, all'altitudine ed alla morfologia del territorio, caratterizzato da aspre pendenze, che ha consentito la crescita di vigneti impiantati seguendo le pratiche delle sistemazioni di colle, disposti a rittochino, a cavalcapoggio, a tagliapoggio a superficie unita o divisa in ciglioni.\nLa storia, fino ad ora emersa, prende consistenza da fonti documentali che giungono dal XVI secolo ed arrivano fino ai nostri giorni.\nDagli scritti di Olimpia Gobbi si apprende che la tradizione della \u00ab\"coltivazione estesa di viti a vigna\"\u00bb si perde in epoche lontane rivestendo un rilevante e vivace ruolo economico e commerciale della produzione di vino almeno fin dal XIV secolo. Dall'esame dei documenti del Catasto Gregoriano e dalle inchieste storiche, fra le quali l'Inchiesta Jacini, condotta dal Ministro dei lavori pubblici del Regno d'Italia Stefano Jacini e la Relazione Benucci del 1781, \u00e8 possibile affermare che la viticoltura si concentrava maggiormente in questa zona dell'ascolano con l'impiego di strutture di \u00ab\"sproporzionata distanza fra filonata e filonata\u00bb armate \u00abcon tanto lusso di legname da spaventarare un economo coltiv\u00e0tore\"\u00bb. Nell'area della montagna di Ascoli, compresa tra le falde del monte Vettore e quelle del monte Sibilla, si rilevava una spiccata specializzazione delle colture di viti come riportato e comprovato da documenti catastali che elencavano numerosissime particelle inscritte e localizzate anche tra aree boschive, frutteti, canneti e radure. Le caratteristiche ambientali del terreno ne imponevano la concentrazione in prossimit\u00e0 di terreni favorevoli a garantire l'attecchimento delle barbatelle e un'adeguata esposizione al sole per assicurare la maturazione dei grappoli. Gli impianti erano distribuiti in tutto il comune e la loro altitudine variava tra i 601 m s.l.m. di Trisungo fino agli 818-920 e 946 di Piedilama, Pretare e Spelonga oltre che nelle frazioni di Pescara del Tronto e Vezzano.\nLa coltivazione dei vigneti richiedeva un importante impegno lavorativo e la necessit\u00e0 di un agevole controllo al fine di evitare che vi fossero furti del raccolto. Per queste ragioni, spesso, si trovavano nelle immediate vicinanze dei centri abitati, protetti e chiusi da muri o dotati di modesti \u00ab\"atterrati\"\u00bb, piccole case con \u00ab\"torculari\"\u00bb ed attrezzature idonee alla vinificazione, dove risiedevano i guardiani dal mese luglio fino alla conclusione della vendemmia, come avveniva a Pescara del Tronto e a Vezzano, oppure erano direttamente all'interno del paese come a Trisungo dove se ne contavano 11.\nDai riscontri documentali dell'antico catasto risulta che nella \u00ab\"Villa di Pescara\"\u00bb vi era \u00ab\"Filminisse di Sante\"\u00bb, uno dei maggiori proprietari terrieri, intestatario di 76 particelle delle quali molte destinate alla viticoltura. La produzione, il commercio e la vendita del vino alle limitrofe comunit\u00e0 rappresentavano un'indispensabile fonte di reddito che si concretizzava ed integrava anche con la stagionale prestazione d'opera dei viticoltori arquatani presso le vigne della nobilt\u00e0 romana dove erano molto apprezzati per le loro competenze. Il ricavato proveniente dalla viticoltura era indispensabile all'economia ed a questo proposito Benucci riporta una singolare ed originalissima forma di \"contratto di enfiteusi\" adottato nei casi di forte indebitamento del proprietario. Lo descrive e definisce come \u00ab\"un'invenzione arquatana\"\u00bb consistente \u00ab\"nel passare la propriet\u00e0 della vigna al creditore, il quale per\u00f2 la riconcede in locazione al debitore a terza generazione dietro la corrisposta di una parte del prodotto. In tal modo quest\u2019ultimo, pur perdendo la propriet\u00e0 della terra, ne conserva l\u2019uso e lo garantisce a lungo ai suoi discendenti tentando cos\u00ec di preservarli dalla totale miseria.\"\u00bb \nStatuti et Reformanze della Communit\u00e0 della Nobil Terra d'Arquata del 1574.\nNegli Statuti d'Arquata del 1574 si trova l'intera raccolta organica delle norme che costituivano l'ordinamento giuridico del comune tra le quali vi sono anche le disposizioni rivolte all'attivit\u00e0 della viticoltura. Il complesso delle statuizioni perseguiva l'intento di garantire e disciplinare la produttivit\u00e0 dei terreni agricoli, il mantenimento della coltura delle viti e del prodotto ottenuto dal processo di vinificazione, divenuti importanti per l'economia della comunit\u00e0. Vi sono innumerevoli rubriche, concentrate in particolare nel \"Libro delli Estraordinarii\", dedicate agli atti normativi da osservare per la cura dei vigneti.\nLe regole imponevano agli arquatani di coltivare le loro terre seminando grano o impiantando vigne. Si trattava di disposizioni con carattere prescrittivo che individuavano precise sanzioni pecuniarie in caso di inosservanza. Inoltre, per ogni danno commesso all'interno delle terre vignate corrispondeva l'obbligo di versare una somma di denaro prestabilita che raddoppiava se il danneggiante avesse agito durante le ore notturne.\nDalla lettura degli enunciati si evince, ancora oggi, il particolare riguardo che l'autorit\u00e0 amministrativa riservava alla viticoltura con l'adozione di regolamentazioni volte a stabilire che:\nVi sono, inoltre, alcune rubriche che contengono anche i principi regolatori per la commercializzazione del vino cui dovevano attenersi gli osti ed i gestori di locande, chiamati \"tavernari\", e prevedevano pene pecuniarie in caso di inosservanza.\nRelazione della Provincia dell'Umbria, Prefettura di Norcia, di Arquata e suo contado di Angelo Benucci del 5 ottobre 1781.\nUlteriori informazioni sulla viticoltura della Terra d'Arquata pervengono dalla lettura della Relazione redatta dall'avvocato romano Angelo Benucci nell'anno 1781. Questi era stato inviato dall'Amministrazione del papa Pio VI, in qualit\u00e0 di funzionario apostolico, nel territorio umbro con lo scopo di riordinare le particelle catastali del comprensorio assoggettato alla giurisdizione norcina, cui appartenevano anche Arquata e il suo contado. L'intera Relazione, destinata alla Sacra Congregazione di Roma, \u00e8 costituita da un manoscritto, conservato presso l'Archivio comunale di Norcia, ed il suo testo \u00e8 ripartito in 55 paragrafi. Nel rapporto burocratico Benucci, riguardo alle attivit\u00e0 agricole dell'arquatano, nel capitolo XXXIV, riferisce che nonostante vi fosse l'avversit\u00e0 delle condizioni climatiche, si trovava abbondanza di \u00ab\"frutta e uva molto agra\"\u00bb con cui si produceva un'abbondante quantit\u00e0 di vino. I proventi ricavati dalla vendita della produzione vinicola aiutavano la popolazione a mitigare la gravante e diffusa indigenza. Inoltre, nel paragrafo LII, dedicato alla descrizione dell\"'Industria degli abitanti\", annovera le attivit\u00e0 legate e derivanti dal mondo dell'enologia. Ricorda che molti residenti praticavano l'arte dei vignaioli, recandosi a lavorare per tre stagioni all'anno nei vigneti del vicino Lazio, mentre altri si dedicavano all'artigianato come bottai. \nIl Pecorino.\nTra le colture viticole del territorio arquatano si ricorda il Pecorino, un vitigno di cui restano, come segni evidenti nel panorama enologico italiano, i sinonimi con cui il cultivar \u00e8 indicato nel Registro Nazionale delle Variet\u00e0 di Vite, menzionato come: \"Pecorina Arquatanella\" o \"Arquitano\" e \"Pecorino di Arquata\".\nIndustria.\nDiego Della Valle ha inaugurato, il 20 dicembre 2017, un nuovo stabilimento del marchio Tod's da 2000 metri quadrati per la produzione di calzature che a regime occuper\u00e0 cento dipendenti.\nTurismo.\nIl territorio arquatano ha sempre avuto una buona valenza turistica storico-artistica per la presenza della Rocca medievale e di numerosi edifici storici e religiosi. L'interesse naturalistico e l'escursionistica attraversano i percorsi della sentieristica del monte Vettore ed i rilievi Sibillini. \u00c8 possibile praticare attivit\u00e0 sciistica in inverno a Forca di Presta e a Forca Canapine. A testimonianza della crescita turistica c'\u00e8 stato il proliferare di strutture microricettive come bed and breakfast e agriturismi.\nSport.\nSport invernali.\nNel territorio arquatano, a carattere prevalentemente montuoso, nei mesi invernali si pu\u00f2 praticare lo sci sulle piste della stazione di Forca Canapine.\nImpianti sportivi.\nNella frazione di Borgo, lungo la via Vecchia Salaria, si trova il locale campo sportivo comunale, che misura\u00a0m 100 x 63, che ha il terreno da gioco di erba naturale. Dal 2016 il campo sportivo comunale ha lasciato spazio alle SAE (Soluzioni Abitative in Emergenza).\nInoltre \u00e8 presente una palestra dove gioca le partite in casa la squadra di futsal Arquata C5, unica societ\u00e0 sportiva presente nel paese (anche se una volta vi era anche una squadra di calcio a 11)."}
{"id": "33636", "revid": "125307579", "url": "https://it.wikipedia.org/wiki?curid=33636", "title": "Belmonte Piceno", "text": "Belmonte Piceno \u00e8 un comune italiano di 585 abitanti della provincia di Fermo nelle Marche.\nStoria.\nLa necropoli di Belmonte Piceno.\nGi\u00e0 nei primi del Novecento il professor Silvestro Baglioni raccolse reperti dalle tombe trovati dai contadini, ma solo con gli scavi governativi effettuati tra il 1909 e 1911 nella necropoli di Colle Ete, si portarono alla luce oltre 200 sepolture, databili dall'VIII al V secolo a.C. Alcune di queste con corredo tombale ricchissimo, appartenenti ai membri della fascia sociale pi\u00f9 alta della comunit\u00e0.\nLa pi\u00f9 importante in assoluto \u00e8 la \"tomba del Duce\", un principe seppellito intorno alla met\u00e0 del VI secolo a.C., con sei carri a due ruote e un armamento quasi completo, composto da dischi-corazza in bronzo, schinieri figurati, lance, pugnali, spade, teste di mazza e quattro elmi in bronzo, due corinzi e due piceni. In questa sepoltura sono state trovate le due famose anse in bronzo che raffigurano un guerriero oplita con due cavalli affiancati, chiamato \"il signore dei cavalli\".\nFurono scoperte anche due sepolture di donne, con carri a due ruote, che erano ricoperte da fibule in ambra decorata, di gusto greco e piceno, nonch\u00e9 da molte fibule e pendagli in bronzo. La particolarit\u00e0 fu il ritrovamento di lance e teste di mazza in ferro, che ha fatto da subito coniare la definizione di \"tombe delle Amazzoni\", donne di potere, madri, spose o figlie dei principi.\nAlmeno quindici sepolture contenevano un carro a due ruote, solitamente posto nella fossa tombale, ad un livello pi\u00f9 alto rispetto al defunto. Notevole \u00e8 il grande numero di tombe di guerrieri con elmi in bronzo, documentati con ben venticinque esemplari. Le sepolture erano ricche di oggetti d'ambra (orecchini, vaghi di collana, amuleti, bulle, pendagli, fibule) e di bronzo (pettorali, pendagli, torques, fibule, collane, armille, bottoni e anelli a nodi). Oggetti commissionati sono senza dubbio le fibule con nuclei di ambra raffiguranti leoni, realizzate o da un artigiano greco che lavorava per i signori piceni o da un artigiano locale che aveva acquisito le tecniche di lavorazione e lo stile da maestri greci. Famose sono due figurine femminili alate, in osso, di stile orientale, con le teste intagliate in ambra, che si reputano raffigurazioni della dea Cupra.\nEtimologia del nome.\nIl toponimo \"Belmonte\" \u00e8 attestato sin dalla fine del XIII secolo, e indica che il paese sorge in una posizione panoramica tra le valli dei fiumi Tenna ed Ete Vivo; l'aggettivo \"Piceno\", aggiunto dal 21 febbraio 1863 in ricordo dei primi abitatori del territorio, per distinguerlo da vari altri \"Belmonte\", sparsi in giro per l'Italia.\nMonumenti e luoghi di interesse.\nArchitetture religiose.\nChiesa di Santa Maria in Muris.\nSorge su un'altura a 263 metri di altitudine a pochi metri dal borgo medievale di Belmonte Piceno, la vista che si ha del colle che ospita la chiesa \u00e8 di 360\u00b0, tra la valle del fiume Tenna e la valle del fiume Ete.\nLa costruzione di origine romana si distingue per la sua originale costruzione con facciata a torre che denota la caratteristica di doppia funzione spirituale e difensiva.\nIl nome S. Maria in Muris ne rende note la nascita della chiesa su vecchie mura risalente ad epoca romana.\nL\u2019edificio romano probabilmente era un'edicola del I sec. a.C., costruita da un probabile ex-soldato romano che dopo aver prestato servizio nelle legioni romani, gli fu donato un terreno nel territorio del Picenum dove costruire la propria dimora . Ogni villa romana veniva accompagnata dalla costruzione di un'edicola ove riporre le urne cinerarie dei famigliari defunti. Una lapide incastonata nella facciata della chiesa testimonia l\u2019edicola esistita.\nDopo la caduta di Roma, giunsero nuovi dominatori nei nostri territori i Longobardi, l\u2019attuale costruzione turrita e databile proprio al periodo longobardo, dal Registro di Farfa (prov. di Rieti) vengono appunto le pi\u00f9 antiche notizie di questo edificio . Si attesta infatti la donazione di questa costruzione da parte di una nobildonna di origine longobarda Albagia ai monaci farfensi . L\u2019utilizzo di materiale di recupero sulla facciata di altre epoche e anche testimonianza della ricostruzione della chiesa in questo periodo storico, perch\u00e9 era peculiarit\u00e0 dell\u2019arte longobarda apporre su i propri edifici materiali di particolare pregio di epoche diverse, come a rimarcare il loro potere e importanza.\nChiesa del SS. Salvatore.\nCostruita tra il 1771 e il 1776, per decisione dell'arcivescovo fermano cardinale Urbano Paracciani su disegno architettonico di Domenico Fontana, con l'opera del maestro urbanista Piero Augustoni.\nLa facciata in laterizi e ornata da paraste laterali che corrono fino a met\u00e0 edificio e lesene terminanti con capitelli dorici, sulla sommit\u00e0 padroneggia un frontone triangolare con al centro il simbolo cristiano della croce. All'interno della chiesa ad unica navata troviamo tre altari in stucco che incorniciano affreschi di diversi autori, fra i quali spiccano Filippo Ricci, Armando Moreschini e Giuseppe Toscani, quest'ultimo ha realizzato l'affresco nell'abside del Cristo Santissimo Salvatore e l'affresco dei Quattro Evangelisti presente nella volta a botte della navata. Di notevole pregio \u00e8 il gruppo scultore della Piet\u00e0, opera lignea del XV secolo circa. Altro prestigioso manufatto e la Santa Croce in un prezioso reliquario d'argento che conserverebbe al suo interno una piccola parte della Santa Croce.\nMuseo archeologico comunale.\nIl Museo archeologico comunale fu inaugurato il 4 ottobre 2015 e vi trovano posto alcuni dei reperti rinvenuti nella necropoli di Colle Ete. Una raccolta di manufatti, armi e gioielli, in bronzo e ambra, che racconta il popolo piceno, stanziatosi nel territorio in epoca arcaica. Si possono osservare anse di vasi in stile ellenico, ceramiche dipinte, o in bucchero, commerciate con gli Etruschi, monili in bronzo rinvenuti nelle tombe delle amazzoni, ruote di carri da guerra e un elmo corinzio. Tutto questo nobilitato anche da sapienti intarsi di ambra baltica. Infine, sono esposti ricostruzioni e foto originali degli scavi, fatti dall'allora soprintendente Dall'Osso e dal professor Baglioni.\nEventi.\nUna festivit\u00e0 molto importante che si svolge a Belmonte Piceno il 3 maggio \u00e8 Santa Croce.\nSport.\nCiclismo.\nLa Polisportiva Belmontese \u00e8 l'associazione ciclistica di Belmonte Piceno, organizza e partecipa ad eventi sportivi di rilevanza regionale.\nCalcio a 11.\nLa squadra locale, l'A.S.D. Belmonte Piceno milita nel campionato UISP.\nBibliografia.\n\"La necropoli di Belmonte Piceno\"\nFabriano, 1927\n\"... guardo questo mondo, \u00e8 tanto bello.\"\nBelmonte Piceno 1979\n\"Ritorno a un Bel Monte incantato\"\nFermo, 2004\n\"La vita \u00e8 'na commedia\"\nMontecosaro, 2014\n\"E' cambiato lo munno\"\nFermo, 2015\n\"Silvestro Baglioni gloria picena tra scienza e arte\"\nMacerata, 2015\n\"Il ritorno dei tesori piceni a Belmonte. La riscoperta a un secolo dalla scoperta.\"\nSpoleto, 2017\n\"Terre Farfensi.\nTerre Felici.\"\nGrottazzolina, 2018\n\"BC Belmonte \nComics\"\nBelmonte Piceno, 2018\n\"Racconti di scavo, restauro e ricerca\"\nBelmonte Piceno, 2018\n\"Piceno da Vivere\". (Progetto per la valorizzazione dell'Alleanza Museale Belmonte Piceno - Grottazzolina)\nBelmonte Piceno, 2019"}
{"id": "33637", "revid": "1516566", "url": "https://it.wikipedia.org/wiki?curid=33637", "title": "Buonalbergo", "text": "Buonalbergo (\"Bonopri\u00e8vol\u00eb\" in dialetto locale) \u00e8 un comune italiano di abitanti della provincia di Benevento in Campania.\nGeografia fisica.\nBuonalbergo sorge a circa da Benevento, sul ripido fianco del monte \"San Silvestro\", nei pressi del vallone che dal colle detto Monte Chiodo scende nella valle del Miscano.\nIl suo territorio \u00e8 compreso tra un'altitudine di 222 e 863 m s.l.m., pari ad un'escursione altimetrica di 641 m.\nSuperficie agricola utilizzata (dato aggiornato all'anno 2000) in ettari (ha) 1552,88 (fonte Camera di Commercio di Benevento, dati e cifre maggio 2007).\nStoria.\nIn passato si era ipotizzato che nei pressi di Buonalbergo sorgesse l'antica citt\u00e0 di \"Cluvia\", chiave delle comunicazioni interne fra gli Irpini e i Pentri, e fra i Caudini e i Dauni, per mezzo di quelle vie a pascoli, dette tratturi. Si era anche pensato che il casale \"Montegiove\", distrutto da Guglielmo II al tempo dei Normanni, costituisse il relitto dell'antico centro. Ricerche pi\u00f9 recenti hanno permesso per\u00f2 di localizzare \"Cluvia\" nel Sannio carricino (attuale Abruzzo).\nAttualmente si ritiene invece che Buonalbergo sia stata fondata da alcuni profughi degli antichi villaggi di \"Mondingo\", \"Pescolatro\" e \"Faiella\" distrutti dai Barbari. Tali profughi ospitati dai \"Cenobiti\" della vicina chiesa di \"Santa Maria\", sorta sulle rovine di un tempio pagano, avrebbero chiamato quel luogo \"Alibergo\".\nCi\u00f2 pot\u00e9 avvenire verso il 1000, poich\u00e9 nella prima met\u00e0 di questo secolo trovasi per la prima volta mentovato un \"Gerardo de Bonne Herberg\", primo signore normanno dell'antica contea di Ariano.\nEgli vien detto il \"Gran Conte\" e fu il primo a chiamare Roberto il Normanno con il soprannome di Guiscardo e gli diede in moglie la propria zia Alberada.\nSotto gli Angioini quella contea fu frantumata in pena per aver parteggiato con gli Svevi.\nSotto gli Svevi fece parte del giustizierato di Principato Ultra, quindi pass\u00f2 successivamente ai \"Baroni di Tocco\", ai \"Mansella\", ai Macedonio, ai De Sabran, ai Guevara, agli Spinelli col titolo di marchesi (1623) ed ai Coscia.\nIl paese prima sorgeva a valle, poi per essere stato danneggiato da una frana fu riedificato in alto verso il 1525.\nNel quadriennio 1743-46 il suo territorio fu soggetto alla competenza territoriale del \"regio consolato di commercio\" di Ariano nell'ambito della provincia di Principato Ultra; in seguito, al tempo del \ndivisione amministrativa regno delle Due Sicilie, fu aggregato circondario di Paduli del distretto di Ariano nella stessa provincia di Principato Ultra.\nOggi il paese \u00e8 strutturato in tre parti, una sorta di ferro di cavallo che avvolge il centro storico con le punte rivolte verso il torrente Santo Spirito; dalla parte bassa troviamo in ordine il rione \"Terravecchia\" dove \u00e8 concentrata l'attivit\u00e0 amministrativa, il rione \"Casale\" centro spirituale del paese nonch\u00e9 zona storicamente pi\u00f9 importante ed infine \"Santjanni\", zona commerciale del paese.\nMonumenti e luoghi d'interesse.\nPonte delle Chianche e materiale archeologico della via Traiana\nArea archeologica e taverna di Monte Chiodo\nSociet\u00e0.\nReligione.\nNel 1988 il comune di Buonalbergo \u00e8 passato dalla diocesi di Ariano Irpino-Lacedonia all'arcidiocesi di Benevento.\nInfrastrutture e trasporti.\nIl comune \u00e8 attraversato dalla strada statale 90 bis che consente i collegamenti con Benevento, Ariano Irpino e Foggia."}
{"id": "33638", "revid": "92723", "url": "https://it.wikipedia.org/wiki?curid=33638", "title": "Campofilone", "text": "Campofilone (\"Campufil\u00f3\" in dialetto locale) \u00e8 un comune italiano di abitanti della provincia di Fermo nelle Marche. Costituisce un antico borgo del Piceno con vista sul mare e sulla valle del fiume Aso. \u00c8 celebre per la preparazione dei Maccheroncini di Campofilone, una variet\u00e0 di pasta all\u2019uovo che ha ricevuto la denominazione IGP.\nGeografia fisica.\nCampofilone \u00e8 situato a ridosso del mare Adriatico su di un colle che raggiunge la sua massima altezza pari a 202 m s.l.m. in corrispondenza dell\u2019orto abbaziale. Il Vicario Abbaziale don Angelo Maria Astorri descriveva nel 1907 il territorio in cui si trova Campofilone come segue: \"Fra le molte grazie, di cui \u00e8 stata prodiga la natura alla nostra bella Italia non isfugge certo all\u2019occhio accorto del viaggiatore quel tratto di riviera Adriatica, che dalla foce del Tronto si distende tutta varia e pittoresca fin verso al Porto di Civitanova. Di mezzo alle molteplici scene di deliziosi paesaggi, che si svolgono ad ogni pi\u00e8 sospinto lunghesso questo tratto ammirabile, dopo l\u2019antica Cupra, su aprico colle elevato quasi a picco dal mare sopra l\u2019industrioso paesello che prende nome dal fiume Aso, perch\u00e9 lo bagna allo sbocco sul mare, si vede torreggiare nelle sue vetuste mura merlate un ameno Paesotto, distinto dagli altri per la grande Chiesa, ed elevata torre che lo sovrastano. \u00c8 questo Campofilone.\" \nIl centro storico presenta una pianta ellittica caratteristica dei paesini sviluppatisi all\u2019interno di mura castellane intorno al sec. XI. L'accesso principale \u00e8 dalla scenografica Porta Marina e vi si accede con una lunga rampa, abbellita da pini secolari. Questo \u00e8 l'asse principale cittadino che termina di fronte alla Chiesa Abbaziale. Le due strade secondarie che seguono l\u2019andamento delle mura cittadine sono anch\u2019esse ellittiche. Tutte e tre vengono tagliate perpendicolarmente da vicoli e viuzze, determinando la pianta trapezoidale per la maggior parte delle abitazioni. Molte di queste erano originariamente delle case - torri.\nStoria.\nL\u2019etimologia del nome Campofilone rimane pressoch\u00e9 incerta seppure vi sono diverse ipotesi avanzate dagli storici. Secondo quanto riportato dal Vicario Abbaziale don Angelo Maria Astorri, Campofilone \u00e8 sorto come residenza di Monaci Benedettini, i quali insieme all\u2019abate esercitavano sugli abitanti di questo piccolo centro il potere spirituale e temporale. Da ci\u00f2 ne deriverebbe l\u2019antico nome latino \"Campusphoeudonus,\" a richiamare il fatto che gli abitanti di Campofilone fossero feudatari dei Monaci che popolavano l\u2019antica abbazia. Altri suppongono come originario l\u2019antico nome latino \"Campus Fullonum,\" il quale sembra derivare dalla presenza in et\u00e0 liburnica di un campo di propriet\u00e0 di un ricco lavandaio . Nei documenti medievali vi si trova infatti la dicitura \"Campo Fulloni\", cio\u00e8 campo del lavandaio. Altri ancora credono che il nome Campofilone potrebbe in realt\u00e0 riferirsi al \"cognomen\" latino \"Fullonus-Follano\" diffusosi in seguito alla colonizzazione Romana del territorio.\nLa storia del territorio di Campofilone affonda le sue radici nel periodo Piceno tra il VII - VI sec a. C. come dimostra chiaramente la necropoli ritrovata nella contrada Monte Camauro e i cui reperti sono esposti nel museo archeologico liturgico (situato all\u2019interno della Chiesa di S. Bartolomeo).\nDiversi reperti archeologici testimoniano inoltre la presenza romana nella zona di Campofilone e l'importanza assunta in epoca repubblicana (III sec a. C.). A partire dal 269-268 a.C. il territorio venne trasformato dai Romani in \"Ager Romanus\". Il paese veniva attraversato dall\u2019antica strada consolare litoranea romana che collegava la colonia di Cupra a sud con quella di Fermo a nord. Peraltro, la presenza romana \u00e8 testimoniata dal ritrovamento di numerose cisterne idriche e dalla presenza di un antico granaio romano risalente al I sec. d.C. Inoltre, in zona Contrada Marina sono stati ritrovati i resti ben conservati di una villa romana, risalente a un periodo compreso tra il I sec. a.C. e V d.C., con annesse terme, necropoli e testimonianze di produzioni agricole di olio e vino. Nella necropoli sono stati trovati tre scheletri infantili e quello di un cane. La villa riccamente pavimentata a mosaico \u00e8 dotata di terme, sistema di riscaldamento con un fitto reticolo di tuboli in piombo per il passaggio dell\u2019aria calda e vasche rivestite in cocciopesto per la conservazione dei prodotti agricoli.\nL'attuale centro storico si sviluppa attorno alla ricca Abbazia benedettina di S. Bartolomeo Apostolo, a sua volta edificata sui resti di una villa romana e di un tempio pagano. Il primo documento che narra della ricca e potente Abbazia di Campofilone, dedicata all\u2019apostolo S. Bartolomeo, risale al 1066 e viene oggi conservato nell\u2019archivio di Stato di Fermo. Tuttavia, \u00e8 da supporre che l\u2019abbazia sia sorta almeno due secoli prima come lasciano intuire le donazioni che via via sono state fatte ad essa lungo i decenni. Attorno all\u2019abbazia dove vivevano i monaci si \u00e8 sviluppato un borgo autonomo dove sono vissuti operai al servizio dell\u2019abbazia, ma anche lavoratori che fornivano i servizi necessari come fabbri, falegnami, muratori, maniscalchi e commercianti. In particolare, il centro abitato si \u00e8 sviluppato nel tratto di strada romana, congiungente \"Firmum\" e \"Cupra Maritima,\" che lo intersecava, cio\u00e8 dalla Porta da Sole alla Porta da Bora. Agli inizi del XIII secolo il castello di Campofilone venne eletto a libero Comune. Il connubio tra l\u2019egida badiale e l\u2019elezione del paese a libero Comune viene raffigurato nello stemma: il leone simboleggia l\u2019autorit\u00e0 comunale, la spada tenuta saldamente dal leone costituisce il potere comunale nell\u2019amministrare la giustizia, i tre monti in campo azzurro rappresentano l\u2019ordine religioso dei Benedettini. Quando nel XIV secolo Fermo ha esteso la sua giurisdizione su Campofilone, sia l\u2019abbazia sia il borgo sono stati circondati e serrati da mura possenti in difesa dei Saraceni. L\u2019abbazia fu inizialmente vincolata a quella di Montecassino e successivamente a quella abruzzese di San Nicol\u00f2 a Tordino. Verso la met\u00e0 del XV secolo pass\u00f2 sotto la tutela della famiglia Capranica, mentre dal 1493 fu commendatario il frate camaldolese Romualdo di Rota. In seguito fu concessa in beneficio ai Torelli-Picolomini di Cupramontana, mentre dal 1628 al 1694 la commenda fu affidata a Decio il Giovane degli Azzolino di Fermo. Nel 1806, i beni dell\u2019abbazia passarono per decreto di Napoleone al demanio e furono successivamente ceduti alla famiglia Felici di Campofilone quando l\u2019abbazia torn\u00f2 sotto il governo papale. Venuto poi a mancare l\u2019abate Modestino, l\u2019antica abbazia di Campofilone fu demolita e al suo posto venne costruita alla fine dell\u2019Ottocento l\u2019attuale chiesa a tre navate.\nMonumenti e luoghi d\u2019interesse.\nChiesa abbaziale di San Bartolomeo.\nL\u2019antica abbazia di S. Bartolomeo (patrono di Campofilone), segnalata dai documenti gi\u00e0 nell'XI secolo, era costituita da una piccola chiesa a due navate con campanile e dall\u2019annesso monastero con orto, costruiti nel corso del medioevo su un terreno gi\u00e0 occupato in et\u00e0 romana da un edificio (probabilmente una villa o un tempio pagano). A causa dell\u2019aumento demografico e dell\u2019accresciuto numero di fedeli, nella prima met\u00e0 del XIX secolo i possidenti di Campofilone, ottenuta l\u2019autorizzazione delle autorit\u00e0 pontificie romane, costituirono una commissione amministrativa presieduta dall\u2019Arcivescovo di Fermo allo scopo di edificare una nuova chiesa pi\u00f9 grande. La piccola chiesa dell\u2019abbazia venne cos\u00ec abbattuta e al suo posto sorse l\u2019attuale Chiesa progettata in stile neoclassico e a croce greca dall\u2019ing. Filippo Roncalli. La nuova chiesa fu consacrata nel 1850 e successivamente diversi abati commendatari insieme ad altri ecclesiastici ed offerenti dotarono la chiesa di altari, suppellettili ed opere d\u2019arte. \u00c8 stata affrescata tra il 1898 e il 1899 dal pittore prof. Luigi Fontana e decorata con figure di santi, tendaggi e marmi preziosi dal suo allievo Nicola Achilli. Nei locali della chiesa di S. Bartolomeo si trovano i Musei parrocchiali. Si tratta del Museo archeologico e liturgico in cui sono conservati paramenti ed apparati liturgici donati nei secoli dagli abati commendatari e dai fedeli, e in cui si trova anche una sezione dedicata ai reperti archeologici di et\u00e0 Piceno. All\u2019interno si trova anche il piccolo chiostro dell\u2019abbazia dotata di una cisterna romana utilizzata anticamente dai monaci benedettini. \u00c8 presente inoltre anche il Museo Malacologico Entomologico, nato dalla donazione di collezioni private. Nel lato nord orientale della chiesa venne costruita nel 1715 da alcuni confratelli Campofilonesi la chiesina dell\u2019Arciconfraternita di San Giovanni Decollato detta \u201cdella Piet\u00e0\u201d.\nChiesa di San Patrizio.\nLa vecchia chiesa dedicata a S. Patrizio compatrono di Campofilone esisteva gi\u00e0 nella prima met\u00e0 del Cinquecento ed era situata leggermente a sud rispetto alla Porta Marina, a ridosso delle mura castellane nella zona chiamata \u201cDa Sole\u201d. Alla fine del XIX secolo venne demolita per consentire l\u2019accesso al borgo antico attraverso la Porta marina e venne ricostruita pi\u00f9 a Nord, dalla cosiddetta parte Boreale. La nuova e attuale chiesa venne consacrata nel 1893 e l\u2019interno fu decorato con dipinti murali eseguiti dal prof. Luigi Fontana e dal suo allievo Nicola Achilli. Il campanile risale al 1924 quando venne eretta grazie al contributo dei reduci della grande guerra. All\u2019interno viene conservata una pala d\u2019altare del XVIII secolo raffigurante la Madonna con Bambino, S. Bartolomeo, S. Patrizio e San Giuseppe con paesaggio sullo sfondo.\nLe porte di accesso al borgo antico.\nLa via degli Orti, con volta a botte, il viale dei Pini e il Torrione di Porta Marina, Porta da Sole e Porta da Bora sono segni evidenti del passato. Il perimetro esterno della cinta muraria \u00e8 costituito da tre porte: Marina, da Sole e da Bora. Anticamente gli ingressi al castello medievale erano costituiti dalla Porta da Sole, a met\u00e0 della circonvallazione meridionale, e dalla Porta da Bora, a met\u00e0 della circonvallazione settentrionale. A levante e ponente erano posti due torrioni massicci e merlati. Il torrione di Porta Marina \u00e8 oggi il simbolo di Campofilone; \u00e8 di origini medievali e si presenta con un arco ogivale e merlatura ghibellina. \u00c8 in pratica una porta torre, che un tempo era munita di ponte levatoio e i vari accorgimenti per la difesa. In seguito il torrione venne trasformato in porta d\u2019ingresso detta Marina perch\u00e9 conduceva al mare e il dislivello tra il Corso Marconi e la strada provinciale \u00e8 stato colmato con un terrapieno che in un secondo tempo sar\u00e0 contenuto da due poderosi muri.\nCultura.\nLa piazza principale del paese \u00e8 piazza Umberto I oltre a piazza Roma. In quest'ultima si trova la chiesa abbaziale di San Bartolomeo dove si svolgono le funzioni religiose principali, le altre chiese sono quella di San Patrizio situata poco fuori le mura paesane, la chiesa di Maria Assunta sita nella frazione di Ponte Nina e quella di Santa Maria d'Intignano che \u00e8 stata restaurata recentemente e si trova in un colle alle porte di Campofilone. Nello spazio retrostante la chiesa di San Bartolomeo si estende \"L'Orto Abbaziale\", un giardino racchiuso tra mura medievali dove si pu\u00f2 ammirare il panorama circostante delle colline marchigiane. Presso la chiesa di San Bartolomeo \u00e8 allestito il Museo archeologico-liturgico, con una parte riservata ai reperti archeologici d'epoca picena e romana rinvenuti nel territorio comunale e un'altra con paramenti liturgici, ex voto e oggetti per il culto.\nGeografia antropica.\nFrazioni.\nOltre al centro storico, Campofilone si snoda anche in alcune frazioni all'interno del paese, quali:\nEconomia.\nLa produzione dei Maccheroncini di Campofilone IGP.\nL'economia di Campofilone \u00e8 principalmente legata alla produzione dei maccheroncini (pasta originaria di questo paese), difatti vi sono vari pastifici di piccola e media grandezza. Il 13 novembre 2013 la Commissione Europea ha rilasciato ai Maccheroncini di Campofilone la certificazione europea di IGP - Indicazione Geografica Protetta.\nLa produzione artigianale dei Maccheroncini di Campofilone IGP \u00e8 la manifestazione della tradizione popolare dell\u2019omonimo borgo medioevale, tramandata di generazione in generazione. L\u2019ingegno e la fantasia delle donne campofilonesi sono state stimolate dalla necessit\u00e0 di sopperire alla mancanza di alcuni alimenti, come le uova, non sempre a disposizione nel corso dell\u2019anno. La pasta essiccata, infatti, era pi\u00f9 conveniente di quella fresca perch\u00e9 si conservava nelle madie e poteva essere consumata durante tutto l\u2019anno. La grossolanit\u00e0 del taglio aveva l\u2019inconveniente di far incurvare la pasta che si rompeva in pi\u00f9 punti. La panella, allora, inizi\u00f2 ad essere tagliata in fili sottilissimi, che non si spezzavano. Gi\u00e0 nel 1400 i Maccheroncini venivano considerati un piatto prelibato e citato in una corrispondenza dell\u2019Abbazia di Campofilone, in alcuni documenti del Concilio di Trento e nei quaderni di ricette di alcune case nobili. Ma \u00e8 con l\u2019inizio del 1900 che a Campofilone massaie e locandiere cominciarono a far degustare i Maccheroncini, dalla caratteristica forma di fili lunghi e fini.\nAltre attivit\u00e0.\nNella Valdaso invece vi \u00e8 maggiore vocazione all'agricoltura specie nella produzione di pesche, uva da vino, prugne, susine, insalata e oliva; inoltre, sono praticate attivit\u00e0 florovivaistiche e vitivinicole in questa zona.\nNella parte periferica a Ovest del paese sorge la zona industriale \"Lu Foru\", sede di alcune piccole attivit\u00e0.\nSport.\nCalcio.\nLa polisportiva Campofilone (colori sociali giallobl\u00f9) milita nel campionato di Terza Categoria marchigiano. Nella stagione 2006-2007 ha disputato il campionato di prima categoria, dove ha militato per una sola stagione. La squadra \u00e8 inoltre sostenuta dagli Ultras Scintilla/Giovent\u00f9 Bruciate, gruppo formatosi recentemente e che sostiene i ragazzi dalla Curva Sud dello stadio. A Campofilone c'\u00e8 anche una squadra di calcio amatoriale che disputa i campionati UISP.\nLo stadio comunale \u00e8 sito in via XXIV maggio.\nCalcio a 5.\nIl paese ha una squadra di calcio a 5 che \u00e8 tornata a iscriversi in Serie D dopo la stagione 2011-2012.\nPallacanestro.\nLa squadra locale \u00e8 \"La Tela Basket Campofilone\", con colori giallobl\u00f9, che milita nel campionato di Promozione."}
{"id": "33642", "revid": "307923", "url": "https://it.wikipedia.org/wiki?curid=33642", "title": "Castorano", "text": "Castorano (\"Ca\u0161t\u00ebr\u00e0\" in dialetto ascolano) \u00e8 un comune italiano di 2 259 abitanti della provincia di Ascoli Piceno nelle Marche.\nSport.\nCalcio a 11.\nNel paese la squadra di calcio \u00e8 la Castoranese che gioca nel campionato di Terza Categoria marchigiana.\nCalcio a 5.\nLa squadra del Bocastrum United ha raggiunto la Serie C1, a Castorano avevano sede anche due squadre di Serie D, la Crinalia Castorano e la Silvestrese, attualmente non iscritte al campionato di Serie D che disputavano.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia."}
{"id": "33643", "revid": "1543377", "url": "https://it.wikipedia.org/wiki?curid=33643", "title": "Colli del Tronto", "text": "Colli del Tronto (\"Li Coll\u00eb\" in dialetto ascolano) \u00e8 un comune italiano di abitanti della provincia di Ascoli Piceno nelle Marche. Sorge su un territorio di antichi insediamenti, come attestano le scoperte di manufatti litici, la necropoli picena, le tombe romane.\nAffascinante \u00e8 la costruzione della chiesa di Santa Felicita, che custodisce la tela del pittore Ferdinando Cicconi (1831-1896), cittadino di Colli. Fu realizzata nel 1796 su disegno dell'architetto ticinese Pietro Maggi. La chiesa documenta i criteri costruttivi delle fondazioni francescane nell'Ascolano del primo Cinquecento e quelli con cui fu rinnovato nel Settecento l'ex convento dei cappuccini.\nOrgano a canne sulla cantoria della porta d'ingresso, costruito nel 1888 da Adriano Verati ad una tastiera di 56 note e pedaliera di 25 pedali. \u00c8 presente inoltre, nelle due piccole cantorie del presbiterio, un organo moderno a trasmissione elettrica digitale costruito dal maestro Alessandro Girotto.\nInfrastrutture e trasporti.\nFerrovie.\nLa localit\u00e0 \u00e8 servita dalla fermata ferroviaria \"Colli del Tronto\" posta lungo la ferrovia Ascoli Piceno-San Benedetto del Tronto, servita dalle relazioni regionali Trenitalia svolte nell'ambito del contratto di servizio stipulato con la Regione Marche.\nMobilit\u00e0 urbana.\nIl trasporto pubblico suburbano a Colli del Tronto \u00e8 gestito con autocorse svolte dalla societ\u00e0 START.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nSport.\nCalcio.\nLa societ\u00e0 di calcio del paese milita in Eccellenza Marchigiana ed ha il nome di Atletico Azzurra Colli, societ\u00e0 nata nel 2010 dalla fusione dell'Azzurra Colli e dell'Atletico Colli."}
{"id": "33644", "revid": "2206963", "url": "https://it.wikipedia.org/wiki?curid=33644", "title": "Comunanza", "text": "Comunanza \u00e8 un comune italiano di abitanti situato nelle Marche, in provincia di Ascoli Piceno.\nIl territorio comunale si colloca nel circondario dei monti Sibillini, a ridosso dell'appennino umbro-marchigiano, ed \u00e8 attraversato dal fiume Aso.\nIl capoluogo \u00e8 situato a 448 metri di altitudine s.l.m., e sorge lungo la valle dell'Aso, che divide il centro storico (posto sulla sponda destra) dall'area urbana di costruzione pi\u00f9 recente (posta sulla sponda sinistra).\nLe scoperte archeologiche dei secoli XX e XXI hanno evidenziato come il territorio comunanzese risultasse abitato fin dall'antichit\u00e0, in particolare dai Piceni e dai Romani, dopo la vittoria conseguita da questi ultimi nella Guerra Picentina (267 a.C.). Le campagne di ricerca condotte dall'Universit\u00e0 di Pisa tra il 2014 ed il 2015 hanno infatti rilevato che, nell'area occupata dall'odierno capoluogo posta sulla sponda sinistra dell'Aso, sorgeva l'antica ed importante citt\u00e0 di \"Novana\". Essa assunse dapprima la dignit\u00e0 di \"forum\", venne quindi elevata a \"praefectura\" ed infine a \"municipium\", vale a dire il principale centro amministrativo dell\"'Ager Novanensis\", inserito nella Regio V Picenum dell'Italia romana.\nDopo l'abbandono di \"Novana\" determinato dalle invasioni barbariche, la popolazione superstite si sarebbe raccolta intorno al castello di Monte Passillo, baluardo politico e militare del Libero Comune di Ascoli Piceno, situato sulla sponda sinistra dell'Aso, nei pressi dell'odierna frazione di Pracchia.\nLa nascita del nucleo contemporaneo di Comunanza si collocherebbe intorno al 1294, cio\u00e8 dopo la prima distruzione di Monte Passillo ad opera dei soldati del Libero Comune di Amandola, avversario del Libero Comune di Ascoli Piceno. Onde sfuggire alle incursioni degli Amandolesi, i montepassillesi decisero di stabilirsi sulla sponda destra dell'Aso, in una piccola pianura di forma triangolare situata a ridosso del colle Chiaro, e difesa sui restanti due lati dal corso d'acqua predetto. Nacque cos\u00ec l'insediamento di \"Communanthia Montis Passilli\", detto anche \"Communanthia Ascolanorum\" o pi\u00f9 semplicemente \"Communanthia\", nucelo embrionale dell'attuale centro storico.\nA partire dal XIV secolo la storia di Comunanza ha sostanzialmente seguito le sorti del Libero Comune di Ascoli Piceno prima, dello Stato Pontificio poi, ed infine - dopo il plebiscito del 4 Novembre 1860 - dell'Italia unita.\nDal 1932 al 1945, dopo l'avvento del fascismo, ha assunto la denominazione di \"Comunanza del Littorio\".\nHa conosciuto un importante sviluppo industriale a partire dagli anni '60 del XX secolo, anche grazie agli investimenti pubblici operati dalla Cassa del Mezzogiorno. Attualmente \u00e8 il terzo polo industriale della provincia di Ascoli Piceno. \nGeografia.\nTerritorio.\nIl territorio comunale si colloca nel circondario dei monti Sibillini, a ridosso dell'appennino umbro-marchigiano, ed \u00e8 attraversato dal fiume Aso.\nEsso ha una superficie di 54,4\u00a0km\u00b2, e confina con il Comune di Amandola (FM) a NW, con il Comune di Montefalcone Appennino (FM) a N, con il Comune di Force (AP) a NE, con il Comune di Palmiano (AP) a E, con il Comune di Roccafluvione (AP) a SE, con il Comune di Montegallo (AP) a S, con il Comune di Montemonaco (AP) a SW, ed infine con il Comune di Montefortino (FM) a W.\nIl capoluogo \u00e8 situato a 448 metri di altitudine s.l.m., e sorge lungo la valle dell'Aso, che divide il centro storico (posto sulla sponda destra) dall'area urbana di costruzione pi\u00f9 recente (posta sulla sponda sinistra)\nIl territorio comunale \u00e8 prevalentemente collinare nella porzione settentrionale e centro-settentrionale, mentre diviene montuoso nella parte centro-meridionale e meridionale, con l'approssimarsi ai monti Sibillini. Di conseguenza, la porzione collinare \u00e8 utilizzata prevalentemente per le coltivazioni agricole, mentre la porzione montuosa risulta coperta da boschi e pascoli.\nLa valle formata dal fiume Aso \u00e8 sostanzialmente pianeggiante e, pur non superando la larghezza massima di 1,5\u00a0km, ha permesso l'edificazione del nucleo storico del capoluogo, le coltivazioni agricole e l'impiantamento di numerose imprese industriali. La presenza del fiume ha consentito inoltre la costruzione della diga di Villa Pera ad est del capoluogo (opera che ha formato il lago di Belloca), nonch\u00e9 della diga di Gerosa a sud-ovest del capoluogo: quest'ultima opera ha formato il lago di Gerosa.\nClima.\nIl clima \u00e8 di tipo appenninico, caratterizzato da inverni rigidi e freddi, con frequenti nevicate, e da estati calde. Umidit\u00e0 considerevole nella valle del fiume Aso, soprattutto nei mesi autunnali ed invernali. \nStoria.\nL'et\u00e0 antica.\nLe scoperte archeologiche dei secoli XX e XXI hanno evidenziato come il territorio comunanzese risultasse abitato, fin dall'antichit\u00e0, dai Piceni e dai Romani, dopo la vittoria conseguita da questi ultimi nella Guerra Picentina (267 a.C.).\nPer lungo tempo si \u00e8 creduto che l'odierna Comunanza potesse essere identificata con l'antico abitato di \"Interamnia Poletina (o Pollentina) Piceni\" (o \"Picena\"), di fondazione picena e successivamente conquistato dai Romani. A partire dagli anni '10 del XXI secolo questa ricostruzione \u00e8 stata messa in discussione da nuove scoperte archeologiche, alla luce delle quali l'antica \"Interamnia Poletina (o Pollentina) Piceni\" (o \"Picena\") sarebbe identificabile con un abitato posto nell'attuale territorio comunale di Amandola.\nLe campagne di ricerca condotte dall'Universit\u00e0 di Pisa tra il 2014 ed il 2015 hanno comunque rilevato che, nell'area oggi occupata da Comunanza posta sulla sponda sinistra del fiume Aso, sorgeva l'antica ed importante citt\u00e0 di \"Novana\".\nIl popolamento del circondario dei monti Sibillini in et\u00e0 picena \u00e8 comprovato dal rinvenimento, a Comunanza e in Amandola, di reperti particolarmente significativi (\"fibulae\", spilloni, armi), i quali denotano \"\u00abil ruolo fondamentale che le \u00e9lites locali detenevano nel controllo delle strutture economiche e nella gestione delle attivit\u00e0 produttive\u00bb\".\nLe ricerche svolte dall'Universit\u00e0 di Pisa nel 2014 e nel 2015 hanno inoltre permesso l'individuazione di piccoli insediamenti rurali (capanne o case), grazie a resti di materiali edilizi o di antichi manufatti.\nIl processo di \"romanizzazione\" dell'attuale territorio di Comunanza e di Amandola sarebbe stato molto marcato dopo la fine della Guerra Picentina (267 a.C.). Molti siti piceni, infatti, hanno restituito materiali di fattura tipicamente romana. Inoltre, al termine del conflitto, una parte della popolazione picena autoctona sarebbe stata deportata dai Romani nell'odierna area dell\"'Agro Picentino\", una zona dell'Italia meridionale posta al confine tra le attuali Regioni della Campania e della Basilicata.\nNel 232 a.C., per effetto della \"Lex Flaminia de agro Gallico et Piceno viritim dividundo,\" il territorio di \"Novana\" fu sottoposto a centuriazione. Una parte di esso divenne quindi parte dell'ager publicus, il resto fu assegnato in propriet\u00e0 individuale ai \"cives\" (cio\u00e8 \"viritim adsignatus\"). In questo modo, i Romani avrebbero innescato un fitto popolamento rurale della zona, mediante la costituzione di piccole fattorie, databili a partire dalla fine del III secolo a.C., ubicate in una griglia centuriale di 20 x 20 \"actus\", p\u00f3ste agli angoli delle \"centuriae\" e presso gli assi principali e i \"limites intercisivi\".\nQuesto territorio si avvaleva, come polo di aggregazione amministrativa, economica e sociale, di \"Novana\", centro abitato identificabile con l'attuale Comunanza, posizionato lungo i principali assi stradali dell'epoca: da una parte, lungo l'asse nord-sud, la \"Via Salaria Gallica\" (strada romana che collegava Asculum ad Urbs Salvia); dall'altra, lungo l'asse ovest-est, la via della val d'Aso, che collegava i monti Sibillini (\"Tetrica\" o \"Tetricus Mons\") al mare Adriatico.\nInvero, nell'area urbana di Comunanza e nel territorio comunale sono stati rinvenuti significativi resti di et\u00e0 romana, a partire dagli stabilimenti termali, riportati alla luce e muniti di una copertura protettiva nel 2019. Sono stati altres\u00ec individuati una fornace romana in frazione Colle Terme, una necropoli romana in frazione Santa Maria, resti di manufatti in ceramica, nonch\u00e9 resti di mura in \"opus caementicium\", una cornice di tempio ed un frammento di edicola in calcare nel centro storico. Nella frazione Gerosa \u00e8 situato un ponte di epoca romana a schiena d'asino, che unisce le due sponde del fiume Aso lungo il tracciato dell'antica \"Via Salaria Gallica.\"\n\"Novana\" assunse dapprima la dignit\u00e0 di \"forum\", venne quindi elevata a \"praefectura\" ed infine a \"municipium\", vale a dire il principale centro amministrativo dell\"'Ager Novanensis\", inserito nella Regio V Picenum dell'Italia romana.\nL\"'Ager Novanensis\" appariva delimitato a nord dal corso del fiume Tennacola, a nord-est dal fiume Tenna, a sud-est dal fosso dell'Inferno (che attualmente separa i territori di Montefalcone Appennino e di Santa Vittoria in Matenano), infine a sud dal fiume Aso e ad ovest dai monti Sibillini (\"Tetrica\" o \"Tetricus Mons\"). Il territorio novanense comprendeva quindi aree oggi appartenenti ai Comuni di Comunanza, Amandola, Montefalcone Appennino, Montefortino, Montemonaco, Monte San Martino, Sarnano e Smerillo.\nMateriali e manufatti di importazione sono stati rinvenuti soltanto negli insediamenti maggiori dell\"'Ager Novanensis\" (\"in primis\" la stessa \"Novana\" e l'abitato di \"Cisiana\", nell'attuale territorio amandolese), e non nelle fattorie situate nelle campagne. Da questo fatto si pu\u00f2 dedurre che l'economia locale fosse rivolta soprattutto alla sussistenza, presumibilmente basata su attivit\u00e0 agricole di non alta produttivit\u00e0, integrate con quelle silvo-pastorali\".\"\nIl \"municipium\" di \"Novana\" viene citato dall'autore latino Plinio il Vecchio nell'opera \"Naturalis Historia\", XIX, 110-111 (risalente al 77-78 d.C.):Testo originale in lingua latina:\n[110] Quinta regio Piceni est quondam uberrimae multitudinis CCCLX millia Picentum in fidem populi Romani venere: orti sunt a Sabinis voto vere sacro. Tenuere ab Aterno amne, ubi nunc ager Hadrianus et Hadria colonia a mari VII mille passuum; flumen Vomanum; ager Praetutianus Palmensisque: item Castrum Novum et flumen Vibatinum; Truentum cum amne quod solum Liburnorum in Italia reliquum est. Flumina Albula, Tessuinum, Elvinum quo finitur Praetutiana regio et Picentum incipit. [111] Cupra oppidum, Castellum Firmanorum et super id colonia Asculum Piceni nobilissima; intus \"Novana\", in ora Cluana, Potentia, Numana a Siculis condita. Ab iisdem colonia Ancona apposita promontorio Cunero, in ipso flectentis se orae cubitu, a Gargano CLXXXIII m. pass. Intus Asculani, Auximates, Beregrani, Cingulani, Cuprenses cognomine montani, Falerienses, Pausulani, Planinenses, Ricinenses, Septempedani, Tolentinates, Treienses; cum Urbe Salvia Pollentini junguntur.\nTraduzione in lingua italiana:\n[110] La quinta regione [d'Italia] \u00e8 il Piceno, un tempo densamente popolata: trecentossesantamila abitanti del Piceno si arresero ai Romani. Essi ebbero origine dai Sabini con un voto di primavera sacra, ed occuparono l'area del fiume Aterno, dove ora si trovano la colonia di Hadria [Atri] ed il territorio adriano, a sei miglia dal mare. Qui sono situati il fiume Vomanum [Vomano], il territorio pretuziano ed il palmense, ed inoltre Castrum Novum [Giulianova], il fiume Vibatinum [Salinello], la citt\u00e0 di Truentum [Martinsicuro] con l'omonimo fiume [l'attuale Tronto], la sola che \u00e8 rimasta in Italia dei Liburni. Nel Piceno sono altres\u00ec situati i fiumi Albula, Tessuinum [Tesino] ed Elvinum, dove si conclude la regione pretuziana e comincia quella dei Piceni. [111] Seguono la citt\u00e0 di Cupra [Ripatransone], il Castellum Firmanorum [Porto San Giorgio], e soprattutto la colonia di Asculum [Ascoli Piceno], la pi\u00f9 famosa del Piceno. Nell'interno \u00e8 situata Novana [Comunanza], mentre lungo il litorale si trovano Cluana [Civitanova Marche], Potentia [Porto Potenza Picena], Numana, fondata dai Siculi; dai medesimi fu fondata la colonia di Ancona vicino al promontorio del Cunerus [Monte Conero], nel gomito stesso della costa che si flette, a centottantatr\u00e8 miglia dal Gargano. Nell'interno si trovano gli Auximati [ad Osimo], i Beregrani [a Montorio al Vomano], i Cingulani [a Cingoli], i Cuprensi soprannominati Montani [a Cupramontana], i Faleriensi [a Falerone], i Pausulani [a Corridonia], i Planinensi [a San Vittore di Cingoli], i Ricinensi [a Villa Potenza di Macerata], i Septempedani [a San Severino Marche], i Tolentinati [a Tolentino], i Treiensi [a Treia], ad Urbs Salvia [Urbisaglia] i Pollentini.Successivamente alla citazione di Plinio il Vecchio, il \"municipium\" di \"Novana\" non risulta ricordato in nessuna ulteriore fonte letteraria od epigrafica. Pertanto \"Novana\" e gli insediamenti rurali situati nell\"'Ager Novanensis\" dovettero sub\u00ecre una decadenza a partire dal II secolo d.C. Questa sarebbe stata determinata da un mutamento strutturale nell'utilizzo della terra, caratterizzato dalla progressiva riconversione d'uso dei terreni da coltivi a pascoli (soprattutto quelli compresi nell'ager publicus e non assegnati ai privati), con conseguente crisi nel popolamento rurale e corrispondente perdita di importanza del centro amministrativo di \"Novana\".\nIl Medioevo.\nLe ultime vestigia di \"Novana\" e dell\"'Ager Novanensis\" dovettero con ogni probabilit\u00e0 sub\u00ecre una grave decadenza in seguito al crollo dell'Impero romano d'Occidente ed alle invasioni barbariche.\nL'antica \"Novana\", probabilmente quasi del tutto abbandonata, dovette perci\u00f2 piegarsi all'invasione degli Ostrogoti (489), alla riconquista bizantina (553) ed infine alla nuova occupazione barbarica dell'Italia operata dai Longobardi (guidati dal re Alboino) a partire dal 568. L'antico \"Ager Novanensis\" fu incorporato nel Ducato di Spoleto, facente capo al Regno longobardo.\nDocumenti dei secoli IX, X ed XI testimoniano che i resti di \"Novana\" e dell\"'Ager Novanensis\" dovettero appartenere ai monaci benedettini farfensi, i quali, fuggendo da Farfa in Sabina per sfuggire alle incursioni dei Saraceni, si stabilirono nell'antico Piceno fondando l'odierna citt\u00e0 di Santa Vittoria in Matenano. Nell'odierna frazione di Santa Maria sorgevano edifici religiosi facenti capo proprio ai monaci farfensi: in particolare le chiese di \"Santa Maria de Ter\u00e0mo\" (cio\u00e8 l'odierna chiesa di Santa Maria a Terme), \"San Biagio de Ter\u00e0mo\" e \"San Michele de Ter\u00e0mo\", queste ultime successivamente cadute in rovina o probabilmente distrutte. La denominazione \"de Ter\u00e0mo\" fa riferimento alle antiche terme romane (\"thermae\") presenti nella citt\u00e0 di \"Novana\".\nLa popolazione italica superstite, nonch\u00e9 le genti germaniche - ostrogote e longobarde - che ad essa si aggiunsero a partire dal sec. V d.C., si sarebbero raccolte intorno al castello di Monte Passillo, situato sulla sponda sinistra dell'Aso, nei pressi dell'odierna frazione di Pracchia. Intorno al XII secolo, al dominio farfense sull'odierno territorio comunanzese sarebbe quindi subentrata la signoria di Monte Passillo, governato politicamente dalla famiglia Nobili, di origine germanica. Negli anni, Monte Passillo avrebbe rappresentato un importante centro politico ed economico lungo le alte valli dell'Aso e del Tenna, nonch\u00e9 un baluardo politico e militare del Libero Comune di Ascoli Piceno, impegnato in una perenne lotta contro il Libero Comune di Amandola per il predominio territoriale nel circondario dei monti Sibillini.\nIl dominio dei monaci farfensi e l'ascesa della potenza di Monte Passillo devono essere chiaramente iscritti nel panorama della storia europea, che si dipana dalla caduta del Regno longobardo nel 774 per opera dell'esercito franco guidato da Carlo Magno, passando per la proclamazione dell'Impero carolingio (800) e successivamente del Sacro Romano Impero (962), entit\u00e0 politiche in cui conflu\u00ec il Ducato di Spoleto con l'intero territorio della Marca. Questi ultimi, nel 1198, entrarono definitivamente a far parte dello Stato della Chiesa, durante il Papato di Innocenzo III.\nLa nascita del nucleo contemporaneo di Comunanza si collocherebbe intorno al 1294, cio\u00e8 dopo la prima distruzione di Monte Passillo proprio ad opera dei soldati del Libero Comune di Amandola. Onde sfuggire alle incursioni degli Amandolesi, i montepassillesi decisero di stabilirsi sulla sponda destra dell'Aso, in una piccola pianura di forma triangolare situata in posizione strategica, difesa a nord e ad est dal corso del fiume Aso, protetta a sud e ad ovest dalla scoscesa parete del colle Chiaro. Nacque cos\u00ec l'insediamento di \"Communanthia Montis Passilli\", detto anche \"Communanthia Ascolanorum\" o pi\u00f9 semplicemente \"Communanthia\", nucelo embrionale dell'attuale centro storico. La pianura ove venne edificato il primo nucleo della Comunanza contemporanea sarebbe appartenuto all\"'Ospedale di San Francesco d'Assisi\" di Monte Passillo. Qui probabilmente sorgeva gi\u00e0 quell'edificio oggi identificabile con la Chiesa di San Francesco d'Assisi.\nIl \"Castrum Communanthiae\" fu edificato in una pianura originariamente non coltivata ed anzi coperta da boschi. Gli ascolani curarono la costruzione di una cinta muraria posizionata a ridosso del colle Chiaro (dunque a sud e ad ovest del borgo), difesa da cinque torri a base quadrata, e munita di due porte di accesso: la prima situata a nord in direzione del mare Adriatico, la seconda posta a sud in direzione di Ascoli Piceno, e proprio per questa ragione denominata \"Porta Ascolana\". Il profondo tracciato del fiume Aso poteva invece essere superato soltanto mediante un ponte levatoio in legno, manovrato al bisogno dai rudimentali apparecchi meccanici dell'epoca.\nRaccogliendo l'eredit\u00e0 di Monte Passillo (la cui rocca fu pi\u00f9 volte ricostruita e distrutta), il \"Castrum Communanthiae\" divent\u00f2 un \"castello\" del Libero Comune di Ascoli Piceno, configurandosi come un avamposto strategico lungo l'alta valle dell'Aso per contrastare le mire espansionistiche del Libero Comune di Amandola.\nNel 1357 il vicario generale dello Stato della Chiesa, il cardinale Egidio Albornoz, promulg\u00f2 le Costituzioni egidiane, testo normativo con cui si procedeva ad un'organica suddivisione territoriale dei domini pontifici e si disciplinavano i rapporti con i feudatari locali e le questioni giurisdizionali. Pertanto le autonomie comunali locali furono progressivamente limitate. La Marca meridionale appariva quindi suddivisa nel Ducato di Camerino, nello Stato di Fermo e nel Governo di Ascoli Piceno, ai quali - a partire dal 1586 - si aggiunse il Presidiato di Montalto. Pertanto, a partire dal XIV secolo, la storia di Comunanza ha pedissequamente seguito le sorti del Governo di Ascoli Piceno e dello Stato della Chiesa.\nSono documentati fino al XVI secolo periodici scontri armati tra soldati ascolani e comunanzesi da una parte, e soldati amandolesi dall'altra; purtroppo queste dispute coinvolsero spesso anche la popolazione civile. Esse dovettero terminare definitivamente soltanto nel 1521, quando il Rettore Pontificio della Marca ordin\u00f2 la demolizione definitiva del castello di Monte Passillo allo scopo di porre fine alla secolare rivalit\u00e0 tra Ascoli Piceno ed Amandola.\nNel 1348, al pari del territorio della Marca e del resto d'Europa, Comunanza fu colpita dall'epidemia di peste nera, a causa della quale per\u00ec una parte della popolazione locale stimabile tra il 25% ed il 75%.\nLa fine dell'epidemia determin\u00f2 un notevole miglioramento economico per il territorio comunanzese, atteso che i protocolli notarili conservati nell'Archivio di Stato di Ascoli Piceno, nonch\u00e9 altri documenti dell'epoca, attestano la floridezza dell'economia locale tra la fine del XIV secolo e l'intero XV secolo. A Comunanza, come in Amandola, a Montefortino, a Montemonaco e negli altri paesi limitrofi, le colonne portanti dell'economia erano costituite dall'agricoltura e dalla pastorizia. L'allevamento ovino, oltre che orientato alla produzione di latte, formaggi e derivati, alimentava finanche le due principali industrie locali: la lavorazione della lana e la concia delle pelli all'interno degli opifici paesani. L'accrescimento del benessere economico favor\u00ec la sistemazione delle strade locali, la costruzione di ponti e la ristrutturazione di chiese, palazzi e monumenti.\nCiononostante, si verificarono periodici conflitti locali e scorrerie di soldati per tutto il XV secolo, a causa dall'espansione delle diverse signorie che avvicendavano il proprio dominio nella Marca o in aree d'Italia pi\u00f9 ampie. Tra gli altri episodi dell'epoca, si ricordi che, nel 1434, Comunanza, Amandola, il circondario dei monti Sibillini e l'intera Marca subirono l'occupazione militare ed il saccheggio da parte delle truppe del Ducato di Milano guidate dal duca Francesco Sforza, il quale mirava all'espansione dell'egemonia politica milanese sull'Italia centrale e meridionale.\nL'et\u00e0 moderna (dal Cinquecento all'Unit\u00e0 d'Italia).\nAl miglioramento delle condizioni economiche e sociali della popolazione di Comunanza e del circondario dei monti Sibillini invalso nel XV secolo, si contrappose una lenta e progressiva decadenza nei secoli XVI, XVII e XVIII, determinata da ricorrenti carestie ed epidemie, da gravi terremoti (1639 e 1703), dall'insaprimento della pressione fiscale da parte della Curia romana, dall'immobilismo delle classi nobiliari ed ecclesiastiche dominanti, e dalla terribile piaga sociale del brigantaggio (che fu finalmente debellato solo in seguito all'Unit\u00e0 d'Italia).\nNonostante la decadenza economica e sociale dei secoli XVI, XVII e XVIII, Comunanza fu la patria di illustri interpreti dell'arte barocca: si ricordino il pittore ed architetto Sebastiano Ghezzi (Comunanza, 1580 \u2013 1645), il pittore e copista Giuseppe Ghezzi (Comunanza, 1634 \u2013 Roma, 1721), il pittore Pier Leone Ghezzi (Roma, 28 Giugno 1674 \u2013 Roma, 6 Marzo 1755) ed il pittore Antonio Amorosi (Comunanza, 1660 \u2013 Roma, 5 Ottobre 1738), autori di importanti opere barocche conservate a Comunanza, nelle Marche, a Roma e nei dintorni della capitale dello Stato Pontificio. Inoltre, in questo periodo furono edificati e ristrutturati molti edifici di culto situati nel territorio comunale: si ricordino l'edificazione della Chiesa di Santa Caterina d'Alessandria nel XVI secolo (demolita nel 1818 e successivamente ricostruita, per essere consacrata nel 1833) e l'edificazione della Chiesa di Sant'Anna nel XVII secolo.\nLa situazione economica e sociale di Comunanza e del circondario dei monti Sibillini miglior\u00f2 significativamente in seguito alla rivoluzione francese ed alla diffusione degli ideali rivoluzionari in Italia. In particolare, nell'et\u00e0 napoleonica furono aboliti molti privilegi nobiliari ed ecclesiastici e fu data una spinta decisiva allo sviluppo infrastrutturale del territorio, nonch\u00e9 ad innovazioni tecnologiche nell'agricoltura e nell'industria.\nDopo la lunga parentesi della Restaurazione dello Stato Pontificio successiva al Congresso di Vienna (1815), il Risorgimento e l'Unit\u00e0 d'Italia sancirono il definitivo avvio alla modernit\u00e0 per Comunanza e per l'intero circondario dei monti Sibillini. Comunanza e le Marche entrarono infatti a far parte del Regno di Sardegna in seguito al plebiscito del 4 Novembre 1860, e del Regno d'Italia dopo la sua proclamazione avvenuta il 17 Marzo 1861.\nL'et\u00e0 contemporanea (dall'Unit\u00e0 d'Italia ad oggi).\nDopo aver pedissequamente seguito le vicende dell'Italia unita dal 1861 alla prima guerra mondiale, dal 1932 al 1945 - dopo l'instaurazione del regime totalitario fascista - il Comune ha assunto la denominazione di \"Comunanza del Littorio\". \nNel corso della seconda guerra mondiale, dopo l'armistizio dell'8 Settembre 1943, Comunanza fu occupata dalle truppe della Wehrmacht (esercito tedesco) e venne inserita nel territorio della neonata Repubblica Sociale Italiana. Gli Alleati progettarono il bombardamento della cittadina intorno alla primavera del 1944, ma in seguito desistettero dal progetto.\nAlcune famiglie comunanzesi si distinsero per l'ospitalit\u00e0 ed il sostegno forniti a partigiani italiani e a prigionieri di guerra britannici e statunitensi, liberati dal campo di concentramento di Servigliano proprio dopo l'armistizio.\nDurante la permanenza nel territorio comunanzese e piceno, le truppe tedesche della Wehrmacht, le SS e i fiancheggiatori fascisti della RSI si resero responsabili di gravissimi crimini di guerra e di atroci nefandezze ai danni della popolazione. Presso il cimitero di Comunanza furono ripetutamente fucilati partigiani italiani e prigionieri di guerra britannici e statunitensi: una targa commemorativa apposta dal Comune di Comunanza ricorda ancora oggi questi tremendi crimini di guerra.\nComunanza fu liberata dalle truppe alleate il 21 Giugno 1944.\nComunanza ha conosciuto un importante sviluppo industriale a partire dagli anni '60 del XX secolo, anche grazie agli investimenti pubblici operati dalla Cassa del Mezzogiorno. Attualmente \u00e8 il terzo polo industriale della provincia di Ascoli Piceno.\nCalamit\u00e0.\nEpidemie.\nNel 1348, al pari del territorio della Marca e del resto d'Europa, Comunanza fu colpita dall'epidemia di peste nera, a causa della quale per\u00ec una parte della popolazione locale stimabile tra il 25% ed il 75%.\nSono stati almeno 150 i comunanzesi deceduti per effetto dell'influenza spagnola tra il 1918 ed il 1920.\nTra il 2020 ed il 2022, Comunanza ha sub\u00ecto la pandemia di COVID-19, a causa della quale numerosi cittadini hanno purtroppo perso la vita.\nTerremoti.\nEssendo situato a ridosso dell'appennino umbro-marchigiano, il territorio comunanzese \u00e8 stato frequentemente sconvolto da terremoti, anche molto forti.\nTra il 100 a.C. ed il 99 a.C. l'antica citt\u00e0 di \"Novana\" (l'attuale Comunanza) venne con ogni probabilit\u00e0 colpita da due eventi sismici che interessarono in successione, rispettivamente, il Piceno centrale (5,86\u00a0MW) e la citt\u00e0 di Norcia (5,57\u00a0MW)\".\"\nTre secoli dopo la fondazione dell'attuale nucleo abitativo di Comunanza (1294), essa venne sconvolta dal sisma del 7 Ottobre 1639, caratterizzato da una magnitudo momento di 6,26\u00a0MW, con epicentro situato tra Amatrice ed Arquata del Tronto (evento molto simile al pi\u00f9 recente terremoto del 24 Agosto 2016).\nNel XVIII secolo Comunanza e l'intero circondario dei monti Sibillini dovettero patire le conseguenze del \"Grande Terremoto\" del 1703, che colp\u00ec in sequenza Norcia e Cascia il 14 Gennaio (6,81\u00a0MW) e l'alta valle del fiume abruzzese Aterno il 2 Febbraio (6,65\u00a0MW).\nIl XVIII secolo si chiuse col sisma del 28 Luglio 1799, caratterizzato da magnitudo momento di 6,18\u00a0MW ed epicentro situato nei pressi di Camerino, nel maceratese.\nNel XIX secolo un nuovo terremoto colp\u00ec il territorio dei monti Sibillini, precisamente il 22 Agosto 1859, con una scossa caratterizzata da magnitudo momento di 5,70\u00a0MW ed epicentro nei pressi di Norcia.\nIl 12 Marzo 1873 si verific\u00f2 un sisma di magnitudo momento pari a 5,88\u00a0MW, con epicentro nei pressi di San Ginesio, nel maceratese: ingenti furono i danni, ma fortunatamente non si registrarono vittime.\nNel XX secolo, Comunanza sub\u00ec gravi danni per effetto del terremoto che colp\u00ec le citt\u00e0 ascolane di Offida e Castignano il 3 Ottobre 1943, caratterizzato da una magnitudo momento di 5,67 \u00b1 0,08\u00a0MW.\nL'8 Agosto 1951 un sisma di magnitudo momento di 5,28 \u00b1 0,06\u00a0MW colp\u00ec il circondario dei monti della Laga e provoc\u00f2 effetti anche nel territorio comunanzese.\nIl 26 Novembre 1972 Comunanza \u00e8 stata sconvolta dal terremoto delle Marche meridionali, caratterizzato da una magnitudo momento di 5,48 \u00b1 0,11\u00a0MW e da un'intensit\u00e0 di VIII grado Mercalli (MCS). L'epicentro \u00e8 stato individuato al confine tra i Comuni di Comunanza e Montefalcone Appennino, con ipocentro localizzato ad 1\u00a0km di profondit\u00e0. Il sisma ha cagionato danni ad edifici, ma non ha provocato vittime.\nNel XXI secolo, Comunanza \u00e8 stata colpita dal terremoto del Centro Italia del 2016 e del 2017, il quale, pur avendo provocato danni anche gravi, fortunatamente non ha fatto registrare vittime nel territorio comunale. A tal proposito, si ricordino le scosse del 24 Agosto 2016 (6,18 \u00b1 0,07\u00a0MW), del 26 Ottobre 2016 (6,07 \u00b1 0,07\u00a0MW), del 30 Ottobre 2016 (6,61 \u00b1 0,07\u00a0MW) e del 18 Gennaio 2017 (5,70 \u00b1 0,07\u00a0MW).\nReligione.\nLa confessione religiosa maggiormente professata a Comunanza \u00e8 la cristiana cattolica romana, con oltre il 90% della popolazione battezzata.\nSono presenti minoranze cristiane ortodosse, cristiane protestanti (perdipi\u00f9 riferibili alla Congregazione dei Testimoni di Geova), nonch\u00e9 islamiche ed induiste, oltre ai non credenti.\nChiesa cattolica apostolica romana.\nDal punto di vista dell'organizzazione religiosa cattolica, il territorio comunanzese risulta ripartito fra tre differenti Parrocchie, facenti capo ad altrettante Diocesi:\nEconomia.\nAgricoltura.\nL'agricoltura e l'allevamento - insieme all'artigianato - hanno rappresentato la colonna portante dell'economia comunanzese sino all'industrializzazione, intervenuta negli anni '60 del XX secolo.\nLe attivit\u00e0 pi\u00f9 diffuse sono:\nArtigianato.\nL'artigianato - insieme all'agricoltura ed all'allevamento - ha rappresentato un pilastro dell'economia comunanzese sino all'industrializzazione, intervenuta negli anni '60 del XX secolo.\nIl settore occupa ancora una considerevole percentuale di forza lavoro, e vede la presenza di numerose attivit\u00e0 sul territorio: diffuse la lavorazione del legno (finalizzata alla realizzazione di mobili e suppellettili), del ferro e del rame (finalizzata alla realizzazione di una vasta gamma di prodotti, che spaziano dal vasellame alle anfore).\nIndustria.\nLa nascita del primo opificio industriale con sede a Comunanza risale all'inizio del XX secolo, quando la locale famiglia Pascali fond\u00f2 lo \"Stabilimento bacologico sperimentale\" per la produzione della seta.\nComunanza ha conosciuto un importante sviluppo industriale a partire dagli anni '60 del XX secolo, anche grazie agli investimenti pubblici operati dalla Cassa del Mezzogiorno. Attualmente \u00e8 il terzo polo industriale della provincia di Ascoli Piceno.\nAd oggi, gli stabilimenti industriali pi\u00f9 rilevanti operano nei seguenti settori:\nIl settore economico secondario impiega un'alta percentuale della forza lavoro occupata, residente a Comunanza e nei Comuni limitrofi.\nTerziario.\nNel territorio comunale sorgono la diga di Villa Pera (di propriet\u00e0 di Enel S.p.A.) e la diga di Gerosa (di propriet\u00e0 del \"Consorzio di Bonifica delle Marche\").\nSono altres\u00ec presenti tre centrali idroelettriche (di propriet\u00e0 di Enel S.p.A.), delle quali due sono situate nei pressi del lago di Gerosa, ed una terza in frazione Villa Pera.\nComunanza \u00e8 stata sede del \"Consorzio idrico intercomunale del Vettore\", fondato nel 1957 e successivamente incorporato nella rete del \"CIIP S.p.A.\" (consorzio idrico piceno). Quest'ultimo \u00e8 presente a Comunanza con un proprio presidio territoriale.\nInoltre, Comunanza \u00e8 attualmente sede dell\"'Istituto scolastico comprensivo interprovinciale dei Sibillini\", dipendente dal Ministero dell'istruzione, dell'universit\u00e0 e della ricerca, che incorpora tutti i plessi scolastici situati nei Comuni di Comunanza, Montemonaco (AP), Force (AP), Montefalcone Appennino (FM), Smerillo (FM) e Montelparo (FM).\nNel capoluogo sono presenti un ufficio postale e tre filiali bancarie, riferibili ad altrettanti istituti di credito (Intesa Sanpaolo, Cassa di Risparmio di Fermo e BCC Banca del Piceno).\nSono sviluppati i settori dei trasporti e dei servizi professionali, finanziari ed assicurativi alle numerose imprese presenti sul territorio.\nIn crescita il turismo e la ristorazione, in linea con il \"trend\" economico nazionale ed internazionale.\nLuoghi d'interesse e monumenti.\nComunanza presenta, nel proprio territorio comunale, i seguenti luoghi naturalistici e monumenti.\nLago di Gerosa.\nIl lago di Gerosa \u00e8 un bacino idrico artificiale situato ad un'altitudine di 649 metri s.l.m. nel territorio comunale di Comunanza. Esso prende il nome dal nucleo abitativo di Gerosa, frazione che sorge in prossimit\u00e0 del lago. L'invaso \u00e8 compreso fra i Comuni di Comunanza, Montemonaco (AP) e Montefortino (FM), ha una lunghezza di 2.500 metri ed una larghezza massima di 370 metri.\nImmissario ed emissario \u00e8 il fiume Aso.\nLa diga che ha formato il bacino idrico \u00e8 stata costruita dal \"Consorzio di Bonifica dell'Aso\" tra il 1977 ed il 1983, ed \u00e8 attualmente di propriet\u00e0 del \"Consorzio di Bonifica delle Marche\". Essa sorge nel territorio comunale di Comunanza e presenta una struttura muraria a gravit\u00e0 massiccia con un'altezza massima di 77 metri. Essa ha una sezione quadrata di 3 metri di lato, che diventa rettangolare (3 metri x 2,50 metri) nella zona di installazione degli organi di chiusura; pu\u00f2 esitare, nella pratica, 110 metri cubi d'acqua al secondo. Lo scarico di superficie \u00e8 costituito da un ciglio sfiorante della lunghezza libera di 36 metri che, con un\u2019altezza di lama dell\u2019acqua di 2,50 metri, pu\u00f2 esitare 301 metri cubi d'acqua al secondo. L\u2019opera, realizzata per i fini irrigui, risulta strategica lungo l\u2019intera valle dell\u2019Aso, contenendo un volume d'acqua di 15.400.000 metri cubi, con una capacit\u00e0 di irrigazione di 3.483 ettari.\nLa grande massa d'acqua contenuta nell'invaso ha permesso la costruzione di due centrali idroelettriche nel territorio comunale di Comunanza, di cui una situata in frazione Gerosa, l'altra collocata in frazione Villa Pera. Per la verit\u00e0, in prossimit\u00e0 del lago sorge anche una terza centrale, dipendente dal serbatoio di monte situato a Montefortino, in frazione Arato.\nLa vegetazione prevalente intorno al lago \u00e8 costituita da roverella, carpino nero, carpino bianco, castagno, frassino, abete rosso e pino d'Aleppo.\nLe specie ittiche presenti nel lago sono soprattutto persico reale, persico trota, persico sole, barbo comune, anguilla, triotto, scardola, cavedano, carassio, alborella, carpa, tinca, trota fario e trota iridea.\nIl lago \u00e8 meta di turismo naturalistico e sportivo, che richiama visitatori dall'Italia e dall'estero, ed \u00e8 sede di un idroscalo.\nResti di terme romane.\nNella \"Piazza delle Terme Romane\" del capoluogo sono presenti resti di stabilimenti termali di epoca romana, riferibili all'antica citt\u00e0 di \"Novana\", riportati alla luce e muniti di coperture protettive nel 2019.\nPonte romano di Gerosa.\nNella frazione Gerosa \u00e8 situato un ponte di epoca romana a schiena d'asino, che unisce le due sponde del fiume Aso lungo il tracciato dell'antica \"Via Salaria Gallica\" (strada romana che collegava Asculum ad Urbs Salvia, attraversando \"Novana\").\nResti del castello di Monte Passillo.\nIn cima al Monte Passillo (588 metri s.l.m.) sono visibili i resti del castello della famiglia Nobili, pi\u00f9 volte distrutto e ricostruito. La demolizione definitiva si colloca nel 1521, per ordine del Rettore Pontificio della Marca, allo scopo di porre fine alla secolare rivalit\u00e0 tra le citt\u00e0 di Amandola e di Ascoli Piceno.\nChiesa di Santa Maria a Terme.\nLa Chiesa di Santa Maria a Terme \u00e8 l'edificio di culto cristiano pi\u00f9 antico del territorio di Comunanza. Essa \u00e8 situata in frazione Santa Maria, nei pressi del capoluogo, ed \u00e8 stata realizzata intorno al IX o X secolo, sui resti di un antico tempio pagano attribuito a Dioniso, posto nella citt\u00e0 di \"Novana\" (l'antica Comunanza). Dell'antico tempio pagano rimangono evidentemente le colonne in blocchi di travertino e tufo. La chiesa \u00e8 realizzata in pietra di arenaria e segue i canoni stilistici dell'architettura preromanica: ha pianta rettangolare, presenta un'abside tripartita da lesene, con due bifore, doccioni nelle pareti laterali e archetti ciechi lungo tutto il perimetro della struttura. Nel portale conserva i bassorilievi originali, recanti decorazioni simboliche di animali e vegetali aventi funzione apotropaica. L'interno \u00e8 a navata unica, suddivisa in tre campate con volta a botte, e presenta affreschi del XIII secolo.\nChiesa di Santa Caterina d'Alessandria.\nLa Chiesa di Santa Caterina d'Alessandria \u00e8 situata nel centro storico di Comunanza, citt\u00e0 di cui rappresenta la chiesa matrice. L'edificio di culto originario risaliva al XVI secolo, tuttavia \u00e8 stato demolito nel 1818 e ricostruito in stile neoclassico, seguendo il progetto dell'architetto svizzero Pietro Maggi. L'edificazione della chiesa odierna \u00e8 terminata nel 1832, ed essa \u00e8 stata consacrata nel 1833.\nLa torre campanaria - a pianta quadrata - \u00e8 l'unica testimonianza dell'antica chiesa cinquecentesca; nel corso dei lavori di ricostruzione della chiesa, la torre \u00e8 stata munita di una nuova cella campanaria e di una nuova guglia, che ne hanno elevato l'altezza originaria.\nL'interno della chiesa \u00e8 a navata unica e presenta decorazioni, stucchi e statue dell\u2019artista ascolano Domenico Paci.\nDi grande interesse sono alcune opere pittoriche di et\u00e0 barocca, riferibili ad artisti comunanzesi operanti finanche a Roma tra i secoli XVII e XVIII: il dipinto \"San Giovanni Battista e Santa Giuliana\" di Giuseppe Ghezzi ed il dipinto \"La\" \"Madonna di Loreto\", opera di Giuseppe Ghezzi, Pier Leone Ghezzi e Antonio Amorosi.\nIl monumentale organo a due tastiere con pi\u00f9 di duemila voci proviene dalla Basilica di Loreto.\nChiesa di San Francesco d'Assisi.\nLa Chiesa di San Francesco d'Assisi \u00e8 l'edificio pi\u00f9 antico del centro storico di Comunanza. Essa \u00e8 situata in un luogo gi\u00e0 appartenente all\"'Ospedale di San Francesco d'Assisi\" di Monte Passillo fin dal XIII secolo. L'attuale conformazione esterna dell'edificio risale con ogni probabilit\u00e0 al XIII od al XIV secolo. All'interno, conserva un affresco del XVI secolo, dipinti del XVIII secolo ed un altare in stucco del XVIII secolo, opera dell'artista locale Sebastiano Ghezzi.\nChiesa di Sant'Anna.\nLa Chiesa di Sant\u2019Anna risale al XVII secolo, ed \u00e8 situata ai piedi del colle Chiaro, poco distante dal centro storico del capoluogo. Essa \u00e8 caratterizzata da uno stile tardo-romanico, con portici nel prospetto e nel lato ovest, e campanile a vela. L\u2019interno \u00e8 a navata unica, con copertura a capriate ed altare in stucco settecentesco. Fu fatta costruire per iniziativa del letterato Antonio Caferri al fine di farne un convento dei frati minori conventuali, tuttavia non fu mai utilizzata per tale scopo.\nPalazzo Pascali.\nPalazzo Pascali \u00e8 un antico edificio gentilizio situato nel centro storico di Comunanza, in Piazza Santa Caterina.\nStoricamente \u00e8 stato sede del \"Consorzio idrico intercomunale del Vettore\".\nAttualmente ospita il \"Museo di arte sacra\" e la \"Biblioteca civica \"Pietro Spinucci\" e Centro Studi \"Emidio Saladini Conte di Rovetino\"\" (istituti che raccolgono l'importante eredit\u00e0 del preesistente \"Centro di lettura\" comunale dal 2008). L'edificio ospita finanche mostre d'arte temporanee, periodicamente organizzate ed allestite dall'Amministrazione comunale.\nFrazioni.\nLe frazioni di Comunanza sono le seguenti: Calvarese, Capotornano, Casa di Ciotto, Casa di Cola, Casale, Castelfiorito, Cerisciolo, Colle Chiaro, Cossinino da Capo, Cossinino da Piedi, Croce di Casale, Ficocchia, Fosso di Otto, Gabbiano, Gerosa, Gesso, Granaro, Illice, Lago, Lisciano, Montegenco, Nasuto, Palombara, Parapina, Passafiume, Passo, Piane Nuove, Pianerie, Piane Vecchie, Piantabete, Polica Nuova, Polica Vecchia, Polverina, Ponte dell'Aso, Pracchia, Rivolta, San Benedetto, San Claudio, San Giovanni, San Lorenzo, Settecarpini, Tavernelle, Tiburro, Valentina, Vallecupa, Villa Pera, Vindola.\nDi seguito vengono descritte le frazioni di maggiore importanza storica, demografica e culturale.\nCalvarese.\nLa frazione di Calvarese \u00e8 situata a 746 metri s.l.m., a 10\u00a0km dal capoluogo in direzione sud. La coltivazione cerealicola a terrazze e il commercio di legname sono le attivit\u00e0 principali dei suoi abitanti. Le case che non hanno subito restauri sono a due piani, costruite in pietra locale. Esse rispecchiano la classica tipologia edilizia rurale e montana del Piceno.\nCossinino da Capo.\nLa frazione di Cossinino da Capo \u00e8 situata a 789 metri s.l.m., a 14\u00a0km dal capoluogo in direzione sud-est. \u00c8 un nucleo abitativo di circa 15 case, ancora parzialmente abitate. Al centro del borgo sorge l\u2019antica Chiesa di Sant'Ilario Vescovo, esistente gi\u00e0 dal XIII secolo. Di stile romanico, l\u2019interno \u00e8 a tre navate con copertura a capriate. All\u2019esterno, sul portale dell'edificio, \u00e8 incisa la data 1598. L\u2019ultimo restauro risale agli anni \u201850 del XX secolo. Il campanile a guglia ospita due campane, come in una chiesa matrice. Un edificio del borgo conserva il simbolo della corporazione dei \u201csartori\u201d.\nCossinino da Piedi.\nLa frazione di Cossinino da Piedi \u00e8 situata a 719 metri s.l.m., a 15\u00a0km dal capoluogo in direzione sud-est. \u00c8 attualmente disabitata. Trattasi di uno degli ultimi rifugi dell\u2019Ordine cavalleresco dei Templari, che qui avevano la loro Commenda e che hanno custodito, e fatto giungere fino a noi, una preziosa iscrizione proto-picena, posta su una pietra utilizzata in guisa di architrave, all'interno di un interessante edificio fortificato.\nCroce di Casale.\nLa frazione di Croce di Casale \u00e8 la pi\u00f9 popolosa di Comunanza, \u00e8 situata a 729 metri s.l.m. e dista 8,5\u00a0km dal capoluogo. \u00c8 sede di attivit\u00e0 commerciali ed economiche.\nGabbiano.\nLa frazione di Gabbiano \u00e8 situata a 710 metri s.l.m., a 13\u00a0km dal capoluogo in direzione sud-est. La Chiesa dei Santi Pietro e Paolo risale al XIII secolo. Il suo ultimo restauro risale agli anni \u201950 del XX secolo, con il rifacimento dell\u2019altare. Della parte medioevale originaria restano la zona absidale e quella dell\u2019antico ingresso, divenute cappelle laterali nel rifacimento del XVIII secolo, che ne modific\u00f2 sia l\u2019orientamento, sia l\u2019impianto, che da basilicale divenne centrale. All\u2019interno si notano ancora tracce di decorazioni pittoriche tardo-medioevali e di stucchi settecenteschi.\nGerosa.\nLa frazione di Gerosa \u00e8 situata a 640 metri s.l.m., a 7,5\u00a0km dal capoluogo in direzione sud. Nella seconda met\u00e0 del XVI secolo \u00e8 stata il covo del famoso brigante Masio della Jerosa. Trattasi di un piccolo nucleo abitativo, con basse case in laterizio del XVI secolo. Presente un ponte di epoca romana a schiena d\u2019asino, che univa le due sponde del fiume Aso lungo l'antica \"Via Salaria Gallica\" (strada romana che collegava Asculum ad Urbs Salvia). A sud si scorge la diga, inaugurata nel 1983, che contiene il suggestivo lago omonimo.\nGesso.\nLa frazione di Gesso \u00e8 situata a 627 metri s.l.m., a 5\u00a0km dal capoluogo in direzione est. \u00c8 cos\u00ec chiamata per il terreno prevalentemente gessoso. Le poche case a due piani sono allineate sul dorso di una collina, alla cui sommit\u00e0 sorge la Chiesa di San Pietro, esistente gi\u00e0 nel XIV secolo, pi\u00f9 volte ricostruita; la conformazione odierna dell'edificio sacro risale al 1960. La locale Parrocchia di San Pietro fa capo alla Diocesi di Ascoli Piceno. Storicamente Gesso si \u00e8 caratterizzato come paesino di \"gessare\" e \u201cbigattiere\u201d (donne d\u00e8dite alla coltura dei bachi da seta), e nel XVI secolo risultava sotto il dominio del Duca Aloysius Attilius di Atri (TE).\nIllice.\nLa frazione di Illice \u00e8 situata a 773 metri s.l.m., a 9\u00a0km dal capoluogo in direzione sud. Nel XVIII secolo aveva addirittura la dignit\u00e0 di \"Castello\", soggetto al Podest\u00e0 di Comunanza, e munita del potere di governo sulle \"ville\" di Calvarese, Gerosa e Cerisciolo. Appena fuori dal nucleo abitativo sorge la Chiesa di San Giovanni Battista, menzionata nella \"Rationes Decimarum\" del 1290. Per via di numerosi restauri sub\u00ecti nel corso dei secoli, essa conserva la parte originale soltanto nel suo perimetro. La locale Parrocchia di Santa Maria e San Giovanni Battista fa capo all'Arcidiocesi di Fermo.\nNasuto.\nLa frazione di Nasuto \u00e8 situata a 673 metri s.l.m., a 8\u00a0km dal capoluogo in direzione sud. \u00c8 arroccata su una collina sovrastante l'abitato di Piane Vecchie, e si presenta come un piccolo nucleo dislocato attorno alla nuova Chiesa di Santa Maria in Spino, risalente al XX secolo e simbolo della frazione.\nPiane Vecchie.\nLa frazione di Piane Vecchie \u00e8 situata a 549 metri s.l.m., sulla sponda destra del fiume Aso, a 3\u00a0km dal capoluogo in direzione sud. Nell'abitato \u00e8 presente la Chiesa di San Sebastiano, realizzata nel XV secolo in pietra locale e laterizio, a pianta longitudinale e di linea essenziale. Soggetta a varie modifiche nel corso dei secoli, ha l\u2019unica porta alla sinistra dell\u2019altare, dove si possono ammirare affreschi non coperti da intonaco, raffiguranti Madonna con Bambino e S. Sebastiano, di scuola crivellesca.\nPolverina.\nLa frazione di Polverina \u00e8 situata a 836 metri s.l.m., a 14\u00a0km dal capoluogo in direzione sud. La Chiesa suburbana dedicata a Santa Maria Assunta, esistente gi\u00e0 nel sec. XIII ma ristrutturata nel 1632, contiene un affresco raffigurante \"L\u2019annunciazione della Vergine\" (XVI secolo), opera dell'artista Giulio Vergari di Amandola. Il campanile ospita una campana del XVIII secolo. Ogni anno, il 15 Agosto, si tiene una grande festa popolare presso la Chiesa, proprio in onore della Vergine Assunta.\nPracchia.\nLa frazione di Pracchia \u00e8 situata a 485 metri s.l.m., a 1\u00a0km dal capoluogo in direzione nord-ovest. Nata come borgo del castello di Monte Passillo, il piccolo nucleo abitativo si snoda lungo il tracciato dell'antica \"Via Salaria Gallica\" (strada romana che collegava Asculum ad Urbs Salvia)\".\" La frazione aveva una Chiesa dedicata a Sant'Antonio Abate e a San Salvatore, citata nelle \"Rationes Decimarum\" del 1290.\nTavernelle.\nLa frazione di Tavernelle \u00e8 situata a 682 metri s.l.m., a 13\u00a0km dal capoluogo in direzione sud-est. Nel sec. XVI fu un covo di briganti. Fino alla met\u00e0 del sec. XX Tavernelle risultava molto popolata e ricca di attivit\u00e0 artigianali; oggi ha ormai pochi abitanti, impegnati nell\u2019agricoltura o presso le industrie del capoluogo. Il nucleo abitativo \u00e8 costituito da case restaurate, le quali testimoniano comunque l\u2019antica tipologia costruttiva montana. Spiccano due edifici a due piani, realizzati in blocchi di arenaria squadrati, recanti piccole finestre con spesse cornici.\nVilla Pera.\nLa frazione di Villa Pera, p\u00f3sta nella valle dell'Aso, \u00e8 situata a 425 metri s.l.m., a 3,5\u00a0km dal capoluogo in direzione est. L'insediamento di comunit\u00e0 nel luogo risale probabilmente all'et\u00e0 antica. Nel 1315 il Castello della Pera sub\u00ec un cruento saccheggio da parte del Podest\u00e0 di Amandola. Nella frazione sorge la Chiesa di San Giovanni Battista, con copertura a capanna. Una lapide p\u00f3sta sopra all\u2019ingresso, inserita nel recente restauro, testimonia un ampliamento del 1782, promosso dalla locale famiglia Pascali.\nVindola.\nLa frazione di Vindola \u00e8 situata a 850 metri s.l.m., a 12\u00a0km dal capoluogo in direzione sud-est. \u00c8 un castello risalente al XII secolo, e conserva ancora la struttura chiusa tipicamente medioevale. \u00c8 stata pi\u00f9 volte sede municipale e notarile. Dominio dei casati nobiliari degli Antonelli e degli Zarli, nel XVI secolo era uno dei centri dell\u2019entroterra sospettati di dare rifugio ai briganti. Per questa ragione, sembra che fosse stata completamente bruciata da mercenari provenienti dalla Corsica, giunti nella Marca al servizio del Papato per la repressione del brigantaggio. All\u2019interno del borgo sorge la Chiesa di Sant'Antonio, risalente al 1870.\nCultura.\nTeatri.\nL\"'Auditorium \"Adriano Luzi\"\" \u00e8 stato inaugurato nel 1999, ed \u00e8 una struttura dedicata a spettacoli, concerti, congressi e proiezioni cinematografiche, situata all'interno del capoluogo. \u00c8 dedicato al comunanzese Adriano Luzi, restauratore di fama internazionale scomparso nel 2003.\nMusei.\nIl \"Museo di arte sacra\" \u00e8 ospitato presso il Palazzo Pascali, situato nel centro storico del capoluogo. Esso conserva significative opere pittoriche e di oreficeria; tra queste ultime spiccano un reliquiario a tempietto del XVI secolo ed una croce astile del XVIII secolo, con un \"Cristo\" del XIV secolo attribuito all\u2019orafo ascolano Pietro Vannini. Di grande fascino il calice in argento del XVIII secolo, con i tre Santi seduti sul piede. Tra le opere pittoriche si segnalano la \"Madonna della cintola\" (XVII secolo) ed il \"San Liborio\" del celebre pittore Giuseppe Ghezzi, artista originario di Comunanza ma attivo soprattutto a Roma. Il museo espone altres\u00ec le \"Stazioni della Via Crucis\" del XVIII secolo, dipinte ad olio e di scuola carraccesca, originariamente esposte nella Chiesa di Santa Caterina d'Alessandria, ed ivi sostituite da copie all'inizio del XXI secolo.\nBiblioteche.\nLa \"Biblioteca civica \"Pietro Spinucci\" e Centro Studi \"Emidio Saladini Conte di Rovetino\"\" raccoglie l'importante eredit\u00e0 del preesistente \"Centro di lettura\" comunale dal 2008. \u00c8 allestita in tre sale del Palazzo Pascali, situato nel centro storico del capoluogo. Essa \u00e8 frutto dell'aggregazione dell'ingente patrimonio librario del \"Centro di lettura\" comunale con due ulteriori e successive donazioni: la prima proveniente dal Prof. Pietro Spinucci, gi\u00e0 docente di letteratura inglese ed americana, e poi Rettore dell\u2019Universit\u00e0 di Lingue Straniere di Verona, nato a Comunanza e molto legato al proprio paese; la seconda promanante dal Conte Emidio Saladini, grande conoscitore di arte e cinema, ed attivo a Roma nel magico periodo felliniano. Il patrimonio librario spazia tra la letteratura italiana, europea ed americana, con testi in lingua italiana ed inglese, la poesia del Novecento, il teatro, l'arte e la saggistica. Ad oggi, nella Biblioteca sono complessivamente presenti oltre 10.000 volumi.\nFiere ed eventi.\nMercato settimanale.\nSi tiene nella mattina di ciascun Sabato lungo le strade principali del capoluogo, chiuse al traffico veicolare.\nCarnevale.\n\u00c8 una tradizionale sfilata di carri allegorici e gruppi mascherati che si svolge ogni anno, nella Domenica di Carnevale, lungo le strade principali del capoluogo.\n\"In piazza per loro\".\n\"In piazza per loro\" \u00e8 una manifestazione filantropica che si svolge nel centro storico del capoluogo, a cadenza annuale, nel mese di Agosto. Consiste in un'esibizione canora di cittadini provenienti da Comunanza e dai Comuni limitrofi, finalizzata alla raccolta di fondi destinati alla Lega del filo d'oro (associazione ONLUS dedita all'assistenza in favore di giovani e adulti sordociechi e pluriminorati psicosensoriali).\n\"Fiera degli Uccelli\" (o \"Mostra ornitologica\").\nLa \"Fiera degli Uccelli\" (o \"Mostra ornitologica\") \u00e8 una manifestazione fieristica che si svolge nel capoluogo a cadenza annuale, nella prima Domenica del mese di Ottobre, fin dal 1968. Si caratterizza per l'esposizione di volatili di ogni specie, di animali da cortile e da compagnia, nonch\u00e9 per la presenza di bancarelle e l'esposizione di prodotti tipici e di lavorazioni industriali lungo le strade principali del capoluogo, chiuse al traffico veicolare.\n\"Fiera di Santa Caterina\".\nLa \"Fiera di Santa Caterina\" \u00e8 un'antichissima manifestazione fieristica, originariamente fissata al 25 Novembre, giorno dedicato a Santa Caterina d'Alessandria, Santa Patrona di Comunanza. Essa si svolge nel capoluogo a cadenza annuale, attualmente nell'ultima Domenica del mese di Novembre. Si caratterizza per la presenza di bancarelle e l'esposizione di prodotti tipici lungo le strade principali del capoluogo, chiuse al traffico veicolare.\n\"Presepe vivente\".\nIl \"Presepe vivente\" \u00e8 una rievocazione storica della nascita di Ges\u00f9 Cristo. Si svolge nel centro storico del capoluogo a cadenza annuale, nel pomeriggio del 26 Dicembre.\nSport.\nCalcio.\nLa principale squadra cittadina di calcio \u00e8 l'\"Unione Sportiva Comunanza 1958\", che milita nel campionato dilettantistico marchigiano di II categoria. I colori sociali sono il giallo ed il rosso. L\"'U.S. Comunanza\" si allena e disputa le partite casalinghe presso lo stadio comunale \"Luigi Prosperi\", situato nel capoluogo.\nPallavolo.\nLa squadra cittadina di pallavolo \u00e8 la \"ASD Pallavolo Comunanza\", che si allena e disputa le partite casalinghe presso la palestra della Scuola secondaria di I grado di Comunanza, situata nel capoluogo. \u00c8 articolata in una divisione femminile ed in una divisione maschile.\nTennis.\nA partire dal 1993, il Comune di Comunanza ha costruito due campi da tennis nel capoluogo, realizzati in terra rossa sintetica. Questo sport ha avuto pertanto un grande seguito, tanto da determinare la nascita del \"Tennis Club Comunanza\", associazione sportiva che ogni anno, nei mesi estivi, organizza un torneo internazionale aperto a squadre provenienti da Paesi stranieri, quali Germania, Spagna, Svizzera ed Ungheria."}
{"id": "33645", "revid": "1448629", "url": "https://it.wikipedia.org/wiki?curid=33645", "title": "Cossignano", "text": "Geografia fisica.\nIl territorio di Cossignano, ampio poco pi\u00f9 di , occupa l'area collinare della dorsale fra le sorgenti del torrente Menocchia e del fiume Tesino. Il centro storico potrebbe essere contenuto in un campo di calcio: misura per ed \u00e8 di forma ovoidale. Il centro sorge pi\u00f9 elevato del resto del comune protetto dalla cinta muraria. Cossignano \u00e8 costituito da colline pi\u00f9 o meno dolci e alcuni calanchi.\nStoria.\nAlcuni reperti rinvenuti dagli archeologi mostrano che Cossignano fosse abitato gi\u00e0 al tempo dei Piceni. Nel 268 a.C. i Romani occuparono l'area di Cossignano. I Cossinii di Tivoli fecero arrivare un gran numero di schiavi che costruirono una fattoria, disboscarono e resero coltivabili gran parte delle terre circostanti all'attuale comune. I Cossinii avrebbero dunque dato il nome alla zona di \"fundus Cossinianus\" o \"praedium Cossinianum\". Un nome pi\u00f9 antico dovrebbe essere \"Castellum Martis\", esiste qualche prova sull'esistenza di questo nome rinvenuta nella vicina Cupra Marittima.\nRimane comunque il fatto che il motto di Cossignano sia \"Ferax et ferox\" (\"Fertile e valoroso\"), motto che rivela sia un'attitudine alla coltivazione della terra, sia all'arte militare. Nel 233 a.C. o 232 a.C. i cossignanesi diventano \"Cives Romani sine suffragio\" e iscritti alla trib\u00f9 Velina insieme agli altri Piceni e agli Umbri. Molti vengono arruolati come soldati di professione nell'esercito di Gaio Mario. Si attesta l'esistenza di un certo Cossineo che mor\u00ec nella guerra spartacica. Ai tempi di Cesare e Pompeo visse forse il cossignanese pi\u00f9 potente della storia del piccolo paese: Lucio Afranio. Lucio Afranio si schier\u00f2 decisamente dalla parte di Pompeo, fu per un certo periodo governatore di Siria, fu eletto console nel 60 a.C. poi per\u00f2 successivamente alla vittoria di Cesare nella battaglia di Farsalo il suo astro declin\u00f2 in fretta.\nNell'et\u00e0 cristiana e medievale la storia di Cossignano si leg\u00f2 a quella dello Stato Pontificio, poich\u00e9 il paese entr\u00f2 stabilmente in questo stato e fu sempre di parte guelfa. Cossignano deve a papa Niccol\u00f2 IV, il papa ascolano, un primo riconoscimento di autonomia nel 1291. Nonostante da questa data Cossignano era di fatto autonomo la fondazione si fa risalire al 1303 quando papa Bonifacio VIII concesse la \"Coelestis Paterfamilias\". Le ipotesi su perch\u00e9 proprio il 1303 sono: la prima perch\u00e9 ricorreva il millenario del martirio di San Giorgio, la seconda perch\u00e9 in questo anno Cossignano aveva ottenuto fondi sufficienti per costruirsi un comune e una campana. Probabilmente sono vere entrambe.\nDurante il medioevo Cossignano ha adottato una politica difensiva, l'unica possibile poich\u00e9 non contava pi\u00f9 di mille abitanti gi\u00e0 allora e aveva un castello in una buona posizione. Per far fronte al bisogno di uomini Cossignano chiedeva soprattutto aiuti ad Ascoli e allo Stato Pontificio. Questo gli provoc\u00f2 l'ostilit\u00e0 di Fermo che era interessata a Cossignano per controllare meglio le mosse della sua eterna rivale Ascoli, e dei paesi che diventavano ghibellini. Nel 1229 il duca di Spoleto Rainaldo concesse Cossignano, con facolt\u00e0 di demolirla, alla vicina Ripatransone, in ricompensa per aver respinto un assedio di parte guelfa; ma la pace tra Federico II e Gregorio IX salv\u00f2 il castello dalla distruzione.\nNel 1377, il pi\u00f9 spavaldo, valoroso ma crudele dei signori ghibellini, Boffo da Massa, con l\u2019aiuto di Rinaldo da Monteverde e degli ascolani si impadronisce di Cossignano e di Castignano; minaccia Carassai, castello del fermano gi\u00e0 possesso dei suoi avi. Esiliati gli avversari, sempre nello stesso anno realizza una piccola signoria al confine tra gli stati di Fermo e di Ascoli Piceno costituita da Carassai, Castignano, Cossignano e Porchia. Ha pure mire su Santa Vittoria in Matenano. Nel 1380 Antonio di Acquaviva della famiglia dei duchi di Atri, fece prigioniero Guarniero, figlio di Boffo e lo rinchiuse nel carcere di Santa Vittoria. Lo tenne in ostaggio a lungo e minacci\u00f2 di ucciderlo se il padre non gli avesse consegnato i castelli di Porchia e Cossignano.\nIl 4 settembre 1387 Boffo da Massa viene ucciso a Carassai. Cossignano, il giorno dopo la morte del Tiranno (e Porchia il giorno susseguente) si confeder\u00f2 con Fermo. Passano solo 6 mesi e Cossignano, il 7 maggio 1388 si ribell\u00f2 e discacci\u00f2 i Podest\u00e0 ed i soldati Fermani\nNel 1396, Andrea Tomacelli il governatore della Marca decise di risiedere per un breve periodo a Cossignano che divenne il capoluogo della regione da lui governata. Nel 1581 viene redatto lo statuto del Comune di Cossignano. Oggi questo documento \u00e8 conservato presso l'Archivio di Stato di Roma e nella British Library di Londra.\nAll'indomani della nascita del Regno d'Italia gli intellettuali cossignanesi difesero e mantennero l'autonomia del comune, messa in discussione per via delle esigue dimensioni di Cossignano.\nSimboli.\nLo stemma e il gonfalone del comune di Cossignano sono stati concesso con il decreto del presidente della Repubblica del 29 agosto 2014.\nMonumenti e luoghi d'interesse.\nAttualmente diversi turisti vengono a trascorrere un periodo a Cossignano attratti dalla tranquillit\u00e0 del luogo. Alcune chiese, tuttavia, sono rimaste abbandonate alla morte del curatore\nNell'antica chiesa dell'Annunziata sono presenti vari affreschi di scuola crivellesca (attribuiti a Pietro Alemanno), un affresco attribuito a Cola dell'Amatrice, un affresco e una tela di Vincenzo Pagani.\nLa chiesa di Santa Maria Assunta che contiene diversi dipinti del 1700 e alcuni precedenti. In una teca \u00e8 inoltre conservato un prezioso reliquario contenente resti di moltissimi santi, un pezzo di croce molto antica, probabilmente medievale, ma che si dice provenire proprio dalla croce di Cristo. Questi due preziosi oggetti sono un dono di Niccol\u00f2 IV.\nIl palazzo comunale che contiene un quadro di grandi dimensioni raffigurante \"San Giorgio sceso da cavallo fra sant'Antonio abate e sant'Antonio di Padova\", una preziosa camicia rossa appartenente a uno dei mille e in cima la campana tubolare risalente al 1303 decorata con uno stemma del comune e una invocazione alla Vergine costituita dalle iniziali dell'Ave Maria e dal motto derivante dall'epitaffio di sant'Agata, \"Mentem Tuam Sanctam Spontaneam Honorem Deo Et Patriae Liberationem\".\nIl torrione, dove nelle rievocazioni storiche \u00e8 possibile, vedere lo stendardo cossignanese raffigurante \"San Giorgio a cavallo\", rivisitazione dell'originale perduto da molto tempo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone (6,24%).\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e attive vi sono quelle artigianali, come l'arte del merletto rinomata in tutta Italia.\nSport.\nCalcio.\nLa squadra di calcio locale \u00e8 la Cossinea, che milita attualmente in Prima Categoria-Girone D.\nNella stagione 2018/2019 ottiene la promozione in Prima Categoria, la prima volta nella storia del club."}
{"id": "33646", "revid": "16066", "url": "https://it.wikipedia.org/wiki?curid=33646", "title": "Cupra Marittima", "text": "Cupra Marittima (\"Mar\u00e0\" o \"C\u00f3pr\u00eb\" in dialetto cuprense) \u00e8 un comune italiano di 5 375 abitanti della provincia di Ascoli Piceno nelle Marche. Fino al 18 dicembre 1862 si chiamava Marano.\nGeografia fisica.\nCupra Marittima appartiene al comprensorio della Riviera delle Palme del basso litorale marchigiano.\nPrincipalmente nota come localit\u00e0 turistica balneare in continuo sviluppo, ha ricevuto a partire dal 1997 numerosi riconoscimenti tra cui la Bandiera Blu Europea per la pulizia del suo mare (l'ultimo riconoscimento \u00e8 per l'anno 2021).\nAlle spalle della marina (il paese propriamente detto) si trovano tre colline: Sant'Andrea con l'omonima rocca, Marano con l'incasato medievale e Boccabianca.\nIl comune confina a nord con Massignano, a sud con Grottammare, a ovest con Ripatransone, a est \u00e8 bagnato dal mar Adriatico.\nDista circa 45\u00a0km da Ascoli Piceno, capoluogo provinciale. Il capoluogo regionale, Ancona, si trova a 75\u00a0km pi\u00f9 a nord, mentre 7\u00a0km pi\u00f9 a sud si trova San Benedetto del Tronto, il principale centro della Riviera delle Palme. Con quest'ultima citt\u00e0, Cupra ha uno storico legame culturale, la storia di San Benedetto (IV secolo).\nEtimologia.\nCupra Marittima era una colonia romana ed il suo nome deriva dalla \"Dea Cupra\", divinit\u00e0 picena diventata poi oggetto di adorazione dagli stessi Romani, come testimonia l'altare dedicato alla dea al centro dell'antico foro.\nStoria.\nIl vecchio incasato medievale di Marano posto sull'altura costituisce il nucleo principale del paese, mentre \u00e8 nella seconda met\u00e0 dell'Ottocento che, pi\u00f9 in basso, prende forma il borgo marinaro; si evidenziano inoltre realt\u00e0 archeologiche che rimandano ad una frequentazione preistorica sul territorio; ma \u00e8 con la civilt\u00e0 picena (VIII-II secolo a.C.) che gli insediamenti umani si fanno pi\u00f9 intensi, come testimoniano le numerose necropoli in contrada Castelletta, ricche di corredi tombali.\nSconfitti i Piceni (268 a.C.), Cupra Marittima divenne una colonia romana e l\"'ager cuprensis\" venne identificato con la Regio V Picenum famosa per la produzione di olio, olive e commercio marittimo con un suo grande porto situato verso la zona nord dell'attuale paese. In tale zona sorgevano dei magazzini, sono venuti alla luce gli ormeggi di navi e anfore che servivano per il trasporto del grano e dell'olio. Con la caduta dell'Impero romano d'Occidente, i barbari irruppero: Cupra fu saccheggiata molte volte e sub\u00ec la dominazione di Bizantini, Longobardi e Franchi, finch\u00e9 nel IX secolo i Mori la distrussero. I cuprensi si ritirarono sulle alture dando vita a \"Castrum Maranum\" (il nucleo difensivo pi\u00f9 forte), a Castel Sant'Andrea e a Castel Boccabianca.\nNel 1076 Marano divenne libero comune sotto la protezione della vicina Fermo alla quale doveva versare le tasse: un bue e una scrofa ogni anno. Sono di questo periodo i monumenti pi\u00f9 significativi quali la chiesa romanica di Chiesa di Santa Maria in Castello (edificata prima del 1200), il Palazzo Brancadoro-Sforza (del 1444), le mura di cinta e le torri costruite dal 1100. \u00c8 in questo periodo che tra i documenti storici si trovano tracce sui rapporti commerciali dei naviganti di Marano e dei pescatori di Sant'Andrea, con Venezia, Chioggia, Sebenico, Durazzo ecc.. Nonostante l'attivit\u00e0, la marina non fu abitata per tutto il Medioevo, poich\u00e9 marinai e pescatori avevano le proprie abitazioni al borgo del paese alto. Gli anni e i secoli a seguire non incideranno in modo significativo su quello che era gi\u00e0 il profilo marinaro e commerciale del paese, ma a partire dalla seconda met\u00e0 del XIX secolo, con la nascita e lo sviluppo del nucleo originale del borgo Marina, arrivano l'illuminazione pubblica e la ferrovia, si ripristina l'antico nome di Cupra Marittima, e la residenza del comune passa dal Paese alto alla Marina. Significativa \u00e8 la Piazza della Libert\u00e0, che conserva ancora fedelmente l'assetto che le confer\u00ec alla fine dell'Ottocento l'architetto Vespignani, con l'imponente scalinata ad ovest, in funzione di contrafforte della sovrastante chiesa dedicata ai Santi Basso e Margherita. Grazie al progetto del Sacconi \u00e8 stata invece realizzata l'elegante torretta dell'orologio che campeggia sul palazzo comunale.\nArriviamo agli inizi del Novecento, quando il lungomare si popola di tipici villini in stile Liberty e di un moderno stabilimento bagni per accogliere i primi turisti: erano i primi passi dell'economia turistica con un incremento occupazionale non solo per i pescatori, ma anche per i commercianti (fabbriche di liquori, ghiaccio, mattoni e mattonelle ecc.) e piccole industrie locali come quella dei bachi da seta. Tale incremento viene frenato e in parte interrotto dalle due guerre mondiali, ma il paese torner\u00e0 a rifiorire anche ad opera del dott. Ciccarelli che seguendo la tradizione di famiglia esporta nella citt\u00e0 di Milano uno stabilimento per la produzione della Pasta del Capitano; ancora oggi i suoi prodotti portano nel mondo il nome di Cupra.\nL'evoluzione storica di Cupra arriva al giorno d'oggi, con il raggiungimento di una ricchezza notevole sia nel settore paesaggistico-ambientale sia in quello turistico-culturale, con ambiti riconoscimenti. \u00c8 molto apprezzato l'arenile, vi sono attrezzature balneari e sportive innovative per tennis e karate, ed infine una nuovissima pista ciclabile lunga 6\u00a0km posta tra la sabbia del mare e la ferrovia, percorribile anche di notte poich\u00e9 illuminata, che collega Cupra Marittima con la vicina Grottammare per poi continuare fino a Porto d'Ascoli.\nDa visitare sono poi il famoso museo malacologico, con 700.000 esemplari di conchiglie provenienti da tutto il mondo, ed il museo archeologico del territorio al paese alto. Le sue acque trasparenti le hanno spesso consentito di fregiarsi della Bandiera Blu; grazie infine alle sue colline verdeggianti e rigogliose, ed il litorale caratterizzato da splendide palme, Cupra \u00e8 stata altres\u00ec nominata Capitale del Verde.\nMonumenti e luoghi d'interesse.\nLuoghi di notevole interesse storico-archeologico sono: il museo archeologico del territorio con le sezioni preistorica, picena e romana; sulla Strada statale 16 Adriatica si trova la villa romana con ninfeo ed ambienti termali e di spremitura del I secolo d.C. illustranti attivit\u00e0 di pesca e di vita marinara. Ed ancora all'altezza di Villa Cellini ci si inoltra nella verdeggiante collina e se si procede verso nord si incontra la Pieve di San basso, \u00e8 una delle testimonianze pi\u00f9 ragguardevoli della zona, datata IX secolo d.C. segna ufficialmente il passaggio dalla dimensione pagana (Dea Cupra) all'affermazione del primo culto cristiano (San Basso). Oggi si vedono delle tracce dell'abside in stile romanico con la cripta pressoch\u00e9 intatta e che ha ospitato per parecchio tempo il corpo di San Basso, patrono della citt\u00e0, martirizzato durante le persecuzioni dell'impero di Diocleziano.\nInfine proseguendo verso nord si trova il Foro romano che rappresenta il fulcro del parco archeologico che mostra delle emergenze architettoniche di eccezionale spessore, dai due archi attigui del I secolo a.C. alla scalinata del tempio dedicato alla Dea Venere (assimilata alla Dea Cupra) o alla triade capitolina simile a quella di Pompei, che rende Cupra Marittima un autentico gioiello. A sud dell'abitato sulla collina Sant'Andrea si avvistano i ruderi dell'antico Castello di Sant'Andrea recentemente restaurato e valorizzato (visitabile anche di notte) ed \u00e8 ci\u00f2 che rimane del borgo medievale del XII secolo e tra i ruderi dell'antica chiesa di San Gregorio Magno e Sant'Andrea risultano ancora rintracciabili il tessuto cittadino. Dal castello attraverso la cresta collinare inoltrandosi verso ovest e girando verso nord ci si addentra nel borgo medievale di Marano incontrando Villa Grisostomi, la medievale chiesa Santa Maria in Castello, il Palazzo Sforza, il Museo archeologico del territorio, la chiesa dell'Annunziata che ospita l'artistico presepe permanente di arte spagnola, infine la chiesa del Suffragio con la meravigliosa pala della \"Deposizione\".\nSi riscende poi alla Marina passando per porta Maggiore per sostare presso la collegiata di San Basso e ammirare lo straordinario trittico di Vittore Crivelli e la volta interamente dipinta da Giuseppe Pauri negli anni trenta del Novecento. Scendendo si pu\u00f2 ammirare la scenografica scalinata costruita dall'architetto Vespignani e si accede poi alla Piazza della Libert\u00e0 con di fronte il Palazzo del Municipio con la splendida torretta dell'orologio progettata dal Sacconi.\nNel territorio comunale e nella vicina Grottammare, \u00e8 stata scoperta anche una necropoli pre-romana (VI - V secolo a.C.) all'interno della quale sono stati rinvenuti vasellame e ornamenti vari di origine ellenica ed etrusca.\nAree naturali.\nIl tratto di spiaggia a nord di Cupra Marittima presenta alcuni aspetti interessanti sulla flora e la vegetazione delle spiagge, per questo motivo viene chiamato Duna Marittima. Tra le specie floristiche pi\u00f9 interessanti possono essere citate: \"Polygonum maritimum\", \"Glaucium flavum\", \"Calystegia soldanella\", \"Euphorbia paralias\", \"Otaanthus maritimus\", \"Limbarda crithmoides\", \"Medicago marina\".\nSi tratta di un'area protetta dalla Regione Marche (L.R. n. 52 del 30 dicembre 1974) costituita da sabbie marine miste a ghiaia e ciottoli, prospicienti al mare. La vegetazione \u00e8 costituita da una fitta macchia mediterranea e da \"Pinus halepensis\". I prati aridi sono ricchi di orchidee tra cui alcune specie non comuni come \"Ophrys holosericea\" e \"Ophrys fusca\".\nSulle colline ad ovest del territorio cuprense e a ridosso del confine con Ripatransone sono presenti alcune formazioni residue a leccio (\"Quercus ilex\") di notevole interesse floristico e fitogeografico. Si tratta di leccete che si collegano a macchie e garighe costituite da mirto (\"Myrtus communis\") e da \"Erica multiflora\" che nella regione marchigiana si rinvengono unicamente in questo comprensorio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera era di 430 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nA poca distanza da Cupra Marittima si trovano i comuni di Grottammare e San Benedetto del Tronto, centri di attrazione per tutta la riviera marchigiana che formano la Riviera delle Palme.\nLungo tutto il corso dell'anno \u00e8 attivo il cinema Margherita (via Cavour 23), la sala, che \u00e8 stata selezionata tra gli \"Schermi di qualit\u00e0\" dal Ministero per i Beni e le Attivit\u00e0 Culturali, pone particolare attenzione alla qualit\u00e0 delle pellicole proposte, con particolare attenzione al cinema d'Essai. Il cinema Margherita ha iniziato la sua attivit\u00e0 nel 1959, ed \u00e8 un punto di riferimento per le attivit\u00e0 culturali della comunit\u00e0 cuprense, e non solo.\nOgni estate a Cupra Marittima si svolge la manifestazione \"BarbeCupra\", entrata in passato nel guinness dei primati per il barbecue pi\u00f9 lungo del mondo.\nNel castello di Marano \u00e8 visitabile il presepio poliscenico di arte spagnola Paolo Fontana con 19 scene della vita di Ges\u00f9.\nDal 1988 \u00e8 attiva la compagnia teatrale \"Liberi Teatranti\" di Severino Trionfante.\nDa 36 anni consecutivi si tiene il Concorso di Pittura contemporanea, un evento di rilevanza nazionale che richiama pittori da tutta Italia.\nGeografia antropica.\nPista ciclabile.\nUna lunga pista ciclabile panoramica attraversa tutto il paese sul lungomare, e continua ininterrotta fino all'estremit\u00e0 sud di San Benedetto del Tronto. La pista fa parte del pi\u00f9 esteso progetto denominato Ciclovia Adriatica, un percorso di 1000\u00a0km dalla foce del Po alla Puglia.\nSi rende necessario il collegamento della pista con le localit\u00e0 costiere a nord di Cupra Marittima.\nEconomia.\nPer anni l'economia cuprense si \u00e8 basata sull'agricoltura e sulla pesca, in particolare di vongole. Negli ultimi decenni queste attivit\u00e0 hanno lasciato posto al settore turistico che insieme al settore edilizio hanno conosciuto un grande sviluppo, questi settori con qualche piccola-media industria prevalgono nell'immagine economica di Cupra Marittima.\nInfrastrutture e trasporti.\nIl territorio cuprense \u00e8 solcato dalla SS16 e dall'Autostrada Adriatica, nonostante non sia presente alcun casello all'interno dei confini comunali (il pi\u00f9 vicino \u00e8 quello di Grottammare, situato alcuni chilometri pi\u00f9 a sud).\nA Cupra Marittima \u00e8 presente l'omonima stazione, sulla ferrovia Adriatica. \nSport.\nCalcio.\nLa Cuprense 1933 milita, per la stagione 2019-2020, nel girone D del Campionato di Prima Categoria.\nLa formazione Juniores si \u00e8 imposta gi\u00e0 tre volte nel campionato provinciale di categoria (1994/1995 ,2007/2008 e 2018/2019) piazzandosi al primo posto.\nLa seconda squadra della cittadina Real Cuprense milita nel campionato di Seconda categoria, dopo aver vinto il Campionato di terza categoria girone di Fermo nella stagione 2018/19, al secondo anno di attivit\u00e0 sportiva, dopo un avvincente testa a testa con l\u2019MP United, culminato con una finale spareggio sul campo neutro dell\u2019impianto sportivo \u201cLuca Pelloni\u201d di Porto San Giorgio ai calci di rigore."}
{"id": "33648", "revid": "1564499", "url": "https://it.wikipedia.org/wiki?curid=33648", "title": "Calvi (Italia)", "text": "Calvi (\"Coppacorte\" nel dialetto locale) \u00e8 un comune italiano di abitanti della provincia di Benevento in Campania.\nGeografia fisica.\nDista dal capoluogo di provincia circa 12\u00a0km.\nFa parte della Regione Agraria n.5 - Colline di Benevento.\nHa una superficie agricola utilizzata in ettari(ha) 1441,61 aggiornata all'anno 2000 (Camera di Commercio di Benevento, dati e cifre, maggio 2007).\nIl suo territorio \u00e8 compreso tra un'altitudine di 169 e 388 m s.l.m., pari ad un'escursione altimetrica di 219 m.\nStoria.\nL'etimologia del nome si fa derivare dall'aggettivo latino \"\"Calvus\" nel senso di luogo spogliato, senza bosco, o si pensa che possa derivare dal nome latino sempre \"Calvus\" a cui con il trascorrere del tempo \u00e8 stato aggiunto il suffisso \"anus\" che sta ad indicare la \"propriet\u00e0\"\".\nNel territorio di \"Calvi\" vi \u00e8 una localit\u00e0, il Cubante o \"Covante\". Per il \"Cubante\" passava la via Appia Antica che da Beneventum conduceva ad Aeclanum (presso l'odierna Mirabella Eclano); l'area, situata nel territorio dei Sanniti Irpini, costitu\u00ec sempre un luogo di accampamenti.\nIn questi luoghi ci sarebbe stata una battaglia fra Tiberio Sempronio Gracco ed il generale Annone, figlio di Bomilcare, che vide la vittoria del primo; e successivamente sempre contro il generale Annone, un'altra battaglia ad opera del Console Quinto Fulvio Flacco, che vide una nuova disfatta del generale Annone.\nNel medioevo nell'anno 1129, vi si accamp\u00f2 Ruggero II di Sicilia detto il Normanno contro Benevento, incontratovi da Papa Onorio III.\nNel 1137 si fermarono l'imperatore Lotario II con Innocenzo II e con l'imperatrice \"Florida\"; nel 1194, anno della sua morte, re Tancredi di Sicilia; nel 1229 l'esercito pontificio contro Federico II; nel 1407 Ladislao I d'Angi\u00f2 re di Napoli contro gli Aragonesi; ed infine nel 1437 gli Angioini capitanati dal patriarca Giovanni Maria Vitelleschi, che vi sconfisse gli Aragonesi di Alfonso V d'Aragona.\n\"Antichit\u00e0\": nel Cubante ruderi di acquedotti e vie romane ed altre anticaglie.\n\"Dominio feudale\" Sotto i Normanni fu posseduto dai \"Militi\" di Montefusco, poi pass\u00f2 ai \"Sus\", e, per estinzione di linea, alla \"Regia Corte\", diventando una terra demaniale.\nIl Cubante, dopo il 1799, pass\u00f2 ai Ruffo, i quali lo possedettero fino agli inizi del XX secolo, ma prima fu sempre feudo di \"S.Sofia di Benevento\" e si chiamava anche \"Feudo di S. Donato\"\nFino alla met\u00e0 del XX secolo (1958) formava un sol Comune con San Nazzaro, denominato \"San Nazzaro Calvi\" fino al 1949 e dal 1949 al 1958 \"Calvi San Nazzaro\".\nCultura.\nEventi.\nNel mese di agosto si svolge la manifestazione \"Sere d'e...state a Calvi\", rassegna organizzata dall'Amministrazione Comunale in collaborazione con le Associazioni Socio-culturali e sportive presenti sul territorio.\nLa festa del santo patrono, che \u00e8 San Gerardo Maiella si svolge il 16 di ottobre.\nAltra festa importante \u00e8 quella dei Sacri Cuori di Ges\u00f9 e Maria, ultima domenica di maggio o prima di giugno.\nIn contrada Cubante, inoltre il 1\u00ba maggio si festeggia la Madonna Immacolata con rito religioso; nella stessa contrada, al confine col territorio apicese, il 6 e 7 agosto si celebra la storica festa di San Donato vescovo e martire. Proprio sul santo di Arezzo \u00e8 stato scritto un libro, presentato nell'estate del 2011, che ripercorre la storia di san Donato e della contrada in cui \u00e8 venerato.\nNel periodo che va a cavallo del 15 agosto, il Centro Culturale Calvi organizza l\"Estate Calvese\", con Balli Folk, Teatro, Sagre, Stands gastronomici.\nEconomia.\n\"Prodotti\": cereali, tabacco, vino, olio, frutta, pascoli con fiorente pastorizia."}
{"id": "33649", "revid": "889336", "url": "https://it.wikipedia.org/wiki?curid=33649", "title": "Campolattaro", "text": "Campolattaro (\"Cambulatt\u00e0r\u00eb\" nel dialetto locale) \u00e8 un comune italiano di abitanti della provincia di Benevento in Campania.\nGeografia fisica.\nSituato a nord del monte \"Sauco\" (572 m), a lato del fiume Tammaro, ha un'altitudine fra i 322 ed i 572 m sul livello del mare, con un'escursione altimetrica pari a 250 m.\nIn una parte del territorio comunale \u00e8 stato ricavato un invaso denominato \"diga di Campolattaro\". L'accumulo massimo annuale di acqua previsto dal progetto \u00e8 di . Dista dal suo capoluogo di provincia circa 22\u00a0km.\nStoria.\nCampolattaro \u00e8 citato per la prima volta in due documenti del XII secolo: nel Chronicon Beneventanum del notaio Falcone Beneventano viene chiamato \"Campugattari\", mentre nel Catalogus Baronum \u00e8 citato con il nome di \"Campugactarum\": in quest'ultimo risulta in possesso di Goffredo, figlio di Pagano Montefuscoli, barone della Contea di Buonalbergo, ed \u00e8 tassato per un milite.\nIl nome del comune potrebbe quindi derivare da \"campus\", e da Gactarius (Gattario), nome proprio franco (radice altotedesca 'gat'=foresta) diffuso nell'Italia centro-settentrionale fino al Ducato di Spoleto; il borgo [che in origine verosimilmente si trovava in posizione diversa dall'attuale, che mal si addice al termine tardolatino \"campus\"] potrebbe essere stato cos\u00ec battezzato dal nome di un personaggio di rango, all'epoca della conquista del Ducato beneventano da parte di Guido IV di Spoleto.\nLa denominazione Campogattaro avrebbe accompagnato, secondo il Meomartini, anche tutte le \"Numerazioni ufficiali dei Fuochi\" (perdute durante la seconda guerra mondiale).\nDal suddetto \"Chronicon\" apprendiamo che nel 1138 Campolattaro, come i paesi circumvicini, venne incendiato da Ruggero II di Sicilia perch\u00e9 era fra i borghi che si erano schierati con Rainulfo di Alife.\nNelle Pergamene di S. Modesto di Benevento si rinvengono tre notizie relative al paese:\nnel 1172, l'Abate Beraldo, concede in locazione a vita, a Rinaldo Scifaporro, la chiesa di S. Bartolomeo di \"Campolactaro\".\nNel 1177, lo stesso Abate cede a fra' Pietro, preposito della magione annessa alla chiesa di S. Angelo di \"Campogattaro\", soggetta all'ospedale Gerosolimitano, un terreno vacuo appartenente a S. Bartolomeo, e ne riceve in cambio una vigna.\nNel 1284 l'Abate Iechonia loca a vita le chiese di S. Maria e S. Bartolomeo al chierico Giovanni, figlio minorenne di Nicola de Adenulfo \"de Cappolattario\", per il censo annuo di un'oncia di cera e sei tomoli di grano.\nSecondo l'Aldimari (Napoli, 1691), nel 1191 (da leggersi verosimilmente 1291, giacch\u00e9 subito dopo viene detto che morir\u00e0 nel 1301) il feudo \u00e8 dato al nobile normanno Pascale (di) Palma, in quanto Mariella, figlia di Tommaso, signore di Campolattaro e Monterone, di non specificato casato, muore senza figli.\nCon privilegio dato a Capua il 16 novembre 1445, Alfonso V d'Aragona e I di Napoli concede a Luigi di Capua, milite e consigliere regio, il mero e misto imperio sulle terre e i castelli di Morcone, Campolattaro, San Giovanni Rotondo e Fragneto.\nNel 1473 il condottiero Matteo di Capua ne fa dono al nipote Fabrizio I.\nNel 1589 Giovambattista di Capua I \u00e8 elevato da Filippo II di Spagna al rango di marchese di Campolattaro.\nLa famiglia Di Capua tenne il feudo sino al XVII secolo quando esso fu venduto a Michele Blanch, marchese di San Giovanni, per 8.000 ducati.\nA met\u00e0 dell'Ottocento Giuseppa Blanch sposa Carlo Capomazza, portando in quella famiglia il titolo marchionale.\nNel 1813 i Blanch cedettero le propriet\u00e0 che possedevano a Giovanni de Agostini, i cui discendenti sono ancora proprietari di buona parte del castello. Nel 1673, prima della vendita del paese ai Blanch, venne redatta una dettagliata relazione ad opera di Lorenzo Ruggero, \"regio tavolario\" (agrimensore), affinch\u00e9 quantificasse il valore della propriet\u00e0. Da questa interessante relazione, chiamata \"apprezzo\", \u00e8 stato ricavato un interessante studio nel 2005.\nIl paese fu molto colpito dalla peste del 1656, dalla carestia del 1764 e dal colera del 1837.\nNell'Ottocento Campolattaro godette di un'improvvisa notoriet\u00e0 a livello degli studiosi europei di storia e filologia Romana, per il ritrovamento della \"Tabula alimentaria\" dei Liguri Bebiani.\nQuesta importante testimonianza dell'epoca traianea fu scoperta da un avvocato, studioso e uomo politico di Campolattaro, Giosu\u00e8 de Agostini, in un suo podere a Macchia di Circello nel 1832, ed \u00e8 ora conservata presso il Museo Nazionale Romano alle Terme di Diocleziano.\nDal 1861 Campolattaro fa parte della provincia di Benevento.\nMonumenti e luoghi d'interesse.\nCastello.\nIl castello di Campolattaro venne iniziato nel XIII secolo attorno ad un poderoso torrione costruito dai Normanni, probabilmente tra l'XI e il XII secolo. Sotto gli Aragonesi l'edificio fu forse dotato di torri circolari e di cortine merlate ma con il passare dei secoli perdette la sua funzione originaria di difesa, diventando residenza di villeggiatura dei feudatari.\nL'architettura \u00e8 a pianta rettangolare e si sviluppa attorno ad un ampio cortile centrale dove si affacciano, ai due lati, il vero e proprio castello e la cappella palatina. Quest'ultima risale al XVI secolo ma venne riconsacrata nel 1717 dal cardinale Vincenzo Maria Orsini (futuro papa Benedetto XIII). Al suo interno sono conservate diverse sculture lignee.\nDi notevole interesse \u00e8 il \"trappeto\", frantoio oleario risalente al XVII secolo, precedentemente adibito a stalla (ancora visibili le mangiatoie per i cavalli), la sala dei ricevimenti e la torre normanna.\nIl castello, di propriet\u00e0 privata, \u00e8 visitabile su prenotazione.\nCultura.\nA Campolattaro ha sede il Centro Culturale per lo Studio della Civilt\u00e0 Contadina del Sannio, dotato di una ricca biblioteca specializzata in testi di storia locale.\nEconomia.\nHa una superficie agricola utilizzata in ettari (ha) di 671,38 (dato aggiornato all'anno 2000) (Camera di Commercio di Benevento, dati e cifre, maggio 2007).\nAmministrazione.\nAltre informazioni amministrative.\nFa parte della:"}
{"id": "33651", "revid": "122187692", "url": "https://it.wikipedia.org/wiki?curid=33651", "title": "Casalduni", "text": "Casalduni \u00e8 un comune italiano di abitanti della provincia di Benevento in Campania.\nGeografia fisica.\nCasalduni \u00e8 uno dei 78 comuni della Provincia di Benevento. Conta 1.395 abitanti (dati aggiornati al 01/10/2015) e ha una superficie di 23,20\u00a0km\u00b2. Sorge sul pendio del monte \"Cicco\" (400\u00a0m) e sulla destra del fiume Tammaro.\nDista dal suo capoluogo di provincia circa 24\u00a0km.\nHa un'escursione altimetrica pari a 549\u00a0m s.l.m. con una minima di 127\u00a0m s.l.m. ed una massima di 676\u00a0m s.l.m.\nRegione Agraria n. 4 - Colline del Calore, Irpinia inferiore.\nCon le sue 23 contrade, \u00e8 uno dei paesi della provincia con la pi\u00f9 vasta estensione rurale. \u00c8 ricco di vegetazione, aria salubre e bellezze naturali: nei pressi della localit\u00e0 chiamata \"Terravecchia\", in mezzo ad una rigogliosa zona boschiva, scorre l\"Alenta\", un torrente dalle acque limpide e incontaminate in quanto, dalla sorgente alla foce, attraversa solo aree rurali, non avendo modo di venire in contatto con nessun tipo di sostanza inquinante. In un punto, caratterizzato dal suolo irregolare, l\"Alenta\" forma delle suggestive cascate che costituiscono una grande attrattiva turistica. Grazie alle sue caratteristiche naturali, Casalduni \u00e8 il paese ideale per chi ama la pace e tranquillit\u00e0.\nLa sua superficie agricola utilizzata \u00e8 di 1320,88 ettari (ha) aggiornata all'anno 2000, dati e cifre Camera di Commercio di\nBenevento, maggio 2007.\nStoria.\nIl territorio comunale di Casalduni \u00e8 stato abitato sin dall'et\u00e0 romana come testimoniano alcuni ritrovamenti archeologici.\nLa prima menzione che si fa di Casalduni \u00e8 del 1335 nella Bolla di Papa Clemente VI, nella quale si determinavano i confini del territorio di Benevento (Castrum Casaldonis). L'etimologia del nome rivela la sua natura di Casale, terra abitata, senza troppa autonomia, appartenente a Chiese o Monasteri. Nel Casale il numero degli abitanti crebbe rapidamente e quando gli Angioini conquistarono il Sud Italia, gli diedero il nome di Casalduni, ovvero \"Casal-di-uni\" (Casale-di-uno).\nCasalduni ha conosciuto il pi\u00f9 alto indice di popolazione tra il 1850 e il 1930 quando contava oltre 3000 abitanti ed era un centro di grande importanza commerciale e fieristica\nDal 1861 fa parte della provincia di Benevento.\nAltre calamit\u00e0 distrussero il paese; a tal proposito si ricordano i terremoti del 1688, del 1962 e del 1980 (Terremoto dell'Irpinia).\nMassacro di Casalduni del 1861.\nCasalduni fu teatro, l'11 agosto 1861, di un sanguinoso agguato che provoc\u00f2 la morte di 45 soldati del neo costituito Regio Esercito italiano in azione durante la lotta al brigantaggio postunitario italiano. Quel giorno il luogotenente Cesare Augusto Bracci, incaricato di effettuare una ricognizione nella vicina Pontelandolfo alla guida di quaranta militari e quattro carabinieri, vi si accamp\u00f2 con i suoi soldati: vistisi minacciati da un gruppo di briganti e contadini armati, i militari cercarono di spostarsi verso San Lupo, dove era situato il quartier generale; poich\u00e9 la strada era sbarrata, arretrarono quindi verso Casalduni, dove furono accerchiati, catturati e, successivamente, uccisi per ordine del brigante Angelo Pica. In tutto furono trucidati 45 militari. Il fatto provoc\u00f2 nei giorni successivi una violenta rappresaglia militare che port\u00f2 all'incendio dell'abitato di Casalduni e all'uccisione di diversi civili a Pontelandolfo anch'esso dato alle fiamme.\nAmministrazione.\nAltre informazioni amministrative.\nFa parte della Comunit\u00e0 montana zona Alto Tammaro."}
{"id": "33652", "revid": "1564499", "url": "https://it.wikipedia.org/wiki?curid=33652", "title": "Castelfranco in Miscano", "text": "Castelfranco in Miscano \u00e8 un comune italiano di abitanti della provincia di Benevento in Campania.\nGeografia fisica.\nIl centro abitato, esteso a sud-est del colle \"San Bartolomeo\", \u00e8 il comune pi\u00f9 orientale della provincia, distante 43\u00a0km dal capoluogo.\nLa sua escursione altimetrica \u00e8 pari a 541 m s.l.m. con una quota minima di 409 m. ed una massima di 950 m. La superficie agricola utilizzata \u00e8 pari a 4361,18 ettari (ha)\nLungo la principale strada di accesso, presso il confine con il comune di Montecalvo Irpino, sono presenti le Bolle della Malvizza, ossia i vulcanetti di fango tipici della valle del Miscano.\nOrigini del nome.\nIl nome deriverebbe dal possesso del castello da parte di un \"franco\" o \"francese\", in epoca angioina. Secondo un'altra ipotesi l'aggettivo \"franco\" significherebbe invece \"libero da tassazione\".\nL'aggiunta \"in Miscano\" si riferisce all'omonimo torrente, affluente di destra del fiume Ufita.\nStoria.\nFin dall'epoca normanna Castelfranco fu legata pi\u00f9 volte alla contea di Ariano; nel Catalogus baronum il feudatario locale era un tale \"Rafrire\". La baronia di Castelfranco \u00e8 attestata anche in epoca angioina, allorquando il borgo dovette contribuire al restauro della fortezza di Crepacuore, situata lungo la via Francigena; i feudatari dell'epoca furono i De Lecto e i Buisson. In epoca aragonese Castelfranco rivest\u00ec una notevole rilevanza strategica, tanto che lo stesso re Ferdinando vi giunse allo scopo di passare in rassegna le proprie truppe; in tale periodo il dominio pass\u00f2 nuovamente ai conti di Ariano, tra i quali spiccano Francesco Sforza e Innico de Guevara. Fra gli ultimi feudatari si citano i Caracciolo, i Di Sangro e i Mirelli.\nDa un punto di vista amministrativo il comune nel quadriennio 1743-46 fu soggetto alla competenza territoriale del \"regio consolato di commercio\" di Ariano nell'ambito della provincia di Principato Ultra, cui appartenne fino al 1811; in seguito fece parte del distretto di Bovino nella Capitanata per passare infine, nel 1861, alla neonata provincia di Benevento.\nSociet\u00e0.\nReligione.\nIl territorio comunale \u00e8 incluso nella forania Miscano-Fortore-Cervaro della diocesi di Ariano Irpino-Lacedonia.\nEconomia.\nAgricoltura.\nLe numerose aziende agro-zootecniche sono alla base dell'economia cittadina. Notevoli sono soprattutto le colture cerealicole e l'allevamento bovino. Non mancano alcuni prodotti tipici, legati alla tradizione locale, come il caciocavallo di Castelfranco.\nTurismo.\nIl territorio comunale \u00e8 attraversato dal tratturello Volturara-Castelfranco (un'antica via della transumanza) e lambito dal tratturello Camporeale-Foggia. Quest'ultima direttrice, che ricalca il percorso dell'antica via Traiana, ebbe notevole risalto durante tutto il medioevo in quanto parte integrante della via Francigena; ci\u00f2 ha permesso al comune di entrare a far parte del distretto turistico-religioso \"Viaticus\" e dell\"'Associazione Europea delle Vie Francigene\".\nInfrastrutture e trasporti.\nUna strada interprovinciale allaccia Castelfranco in Miscano con la strada statale 90 bis, agevolando cos\u00ec i collegamenti con Benevento, Ariano Irpino e Foggia.\nAltre strade provinciali collegano il borgo con i comuni limitrofi di Ginestra, Montefalcone, Roseto e Faeto, questi due ultimi situati nella confinante Puglia.\nAmministrazione.\nAltre informazioni amministrative.\nFa parte della Comunit\u00e0 montana del Fortore."}
{"id": "33655", "revid": "110157", "url": "https://it.wikipedia.org/wiki?curid=33655", "title": "Castelvenere", "text": "Castelvenere (\"R' Viennr\" in dialetto castelvenerese) \u00e8 un comune italiano di abitanti della provincia di Benevento in Campania.\nGeografia fisica.\nTerritorio.\nIl territorio comunale confina a nord-est con Guardia Sanframondi; a ovest con Telese Terme e San Salvatore Telesino; a sud con Solopaca; a nord-ovest con San Lorenzello. \u00c8 attraversato dal fiume Calore e dal torrente Seneta.\nFa parte della Valle Telesina, sorge a 119 ed \u00e8 suddiviso in quattro contrade: Foresta, Marraioli, Tore e Petrara.\nOrigini del nome.\nIl nome originario del comune era \"V\u00e9neri,\" forse perch\u00e9 nella zona vi era un tempio dedicato alla dea Venere. Solo nel XIV secolo \u00e8 citato con il nome di \"Castrum Veneris\".\nIl termine \"Vieneri\" risalirebbe al 1308. Contenuto nelle \"Rationes decimarum\" del monastero di San Salvatore, il nome del casale comparirebbe regolarmente nelle numerazioni del periodo compreso tra il 1542 e il 1669.\nNel 1638 il nome \"Castiel Venere\" si riscontra nel tavolario Giampiero Gallarano e viene usato per descrivere il castello costruito dalla famiglia Monsorio. Inoltre, varie fonti datate dal 1671 al 1807, attribuiscono al casale i nomi \"Veneri\", \"Castel Veneri\" e \"Castello Venere\".\nNel 1811 la parola \"Castelvenere\" \u00e8 citata, definitivamente, all'interno del \"Decreto per la nuova circoscrizione delle quattordici province del Regno di Napoli\".\nStoria.\nDall'et\u00e0 feudale all'unit\u00e0 d'Italia.\nDal 1151 al 1460 \u00e8 feudo della famiglia Sanframondo, di origine normanna; successivamente invece \u00e8 possedimento dei Monsorio.\nNel 1532 conta trentasei famiglie che diventano settanta alla fine del Cinquecento.\nNel 1638, dopo un'attenta valutazione del feudo, viene acquistato da Lelio Carfora, governatore di Cerreto Sannita, per conto della famiglia Carafa.\nNella valutazione o \"apprezzo\" del feudo del 1638 si viene a sapere che Castelvenere \"sta edificato su luogo piano, fortissimo di muraglia, con fossi attorno, di maniera che dalla parte di tramontana sta eminente, per esservi un vallone sotto, per dove scorrono le acque del paese; s'entra per una porta con ponte levatoio dalla parte occidentale, dove si trova una bella strada dritta, di conveniente larghezza, spartita in vichi da una parte e dall'altra\" (Il feudo fu valutato 10.520 ducati).\nIl terremoto del 5 giugno 1688 danneggia il paese.\nDal 1861 fa parte della provincia di Benevento.\nDall'unit\u00e0 ad oggi.\nNel 1898 vengono fatti degli scavi che portano alla luce un insediamento palafittico.\nOltre alla palafitta, lunga 25 metri, larga 14 e poggiante su 99 pali conficcati verticalmente nel terreno, vengono ritrovati anche ossa di muflone, nuclei e punte silicee appartenenti all'et\u00e0 del ferro.\nIl 9 ottobre del 1943, nei pressi della chiesa Santa Maria della Foresta, tre contadini vengono barbaramente uccisi da soldati nazisti.\nIl 18 febbraio 1999 Cicciano si gemella con Castelvenere. Il patto viene firmato con una delegazione di ciccianesi guidata dal sindaco e dal parroco accolta solennemente dai corrispettivi di Castelvenere, i quali ricambiano la visita il 21 febbraio.\nNel 2002, anno di celebrazione del quattordicesimo centenario della nascita di san Barbato, avviene anche il gemellaggio tra Castelvenere e Xewkija (isola di Gozo, Malta).\nNel 2013 il comune di Castelvenere costituisce l'unione dei comuni \"Citt\u00e0 Telesina\" insieme ai comuni di Amorosi, San Salvatore Telesino, Solopaca e Telese Terme.\nNel 2019 Castelvenere \u00e8 \"Citt\u00e0 Europea del Vino\" grazie al progetto \"Sannio Falanghina - Citt\u00e0 Europea del vino\", condiviso con i comuni di Guardia Sanframondi, Solopaca, Sant'Agata dei Goti e Torrecuso.\nNel 2021 Castelvenere \u00e8 attraversato dal Giro d'Italia come traguardo volante della tappa 8 Foggia-Guardia Sanframondi e tappa traguardo per la Maglia Ciclamino.\nSociet\u00e0.\nEvoluzione demografica.\nLa popolazione residente \u00e8 di 2.652 abitanti, pari a 918 famiglie (dati Istat 2017).\nNel 2016 gli abitanti erano: 2624. Nel 2010: 2562. Nel 2001: 2621.\nCultura.\nMusei.\nMuseo delle tradizioni contadine.\nVia Mulino ospita anche il \"Museo delle tradizioni contadine\", una delle cantine pi\u00f9 caratteristiche del borgo medievale in quanto si snoda per decine di metri e, scendendo in profondit\u00e0, \u00e8 presente una sorgente d'acqua.\nIl museo raccoglie oggetti, utensili, strumenti, attrezzi e vecchie macchine per la lavorazione dell'uva e la conservazione del vino.\nEconomia.\nL'economia del paese \u00e8 quasi tutta incentrata sulla coltivazione delle viti e sulla produzione di vini, anche grazie alle diverse aziende vitivinicole che si occupano principalmente di promuovere il territorio commercializzando soprattutto Barbera, Falanghina ed Aglianico.\nRecenti ricerche hanno puntato i riflettori sul locale vitigno Camaiola, il \"barbera che barbera che non \u00e8\". \u00c8 dell'aprile 2019, infatti, la notizia secondo cui \u00e8 stato avviato l'iter per l'iscrizione del Camaiola al Registro nazionale delle variet\u00e0 di vite e di uve da vino. A maggio 2021 \"manca solo la pubblicazione del decreto del ministero delle Politiche Agricole\" mentre \"sar\u00e0 sempre compito del Consorzio\" Sannio Tutela Vini \"procedere con tutte le procedure successive alla registrazione del vitigno, per fare in modo che presto sulle bottiglie si possa vedere scritto Camaiola\"\nConsiderato il \"comune pi\u00f9 'vitato' del Centro Sud (rapporto tra superficie coltivata con vitigni e superficie totale)\", nel 2013 Castelvenere ha vinto il premio come \"miglior piano regolatore delle citt\u00e0 del vino\".\nInfrastrutture e trasporti.\nIl territorio comunale \u00e8 attraversato dal vecchio percorso della strada statale 87 Sannitica Napoli-Campobasso-Termoli, dalla strada statale 372 Telesina\nCaianello-Telese Terme-Benevento e dalla ferrovia Napoli-Foggia.\nAmministrazione.\nCronologia dei sindaci di Castelvenere:\nAltre informazioni amministrative.\nFa parte della Comunit\u00e0 montana del Titerno, dell'Unione dei comuni Citt\u00e0 Telesina e dell'Associazione Nazionale Citt\u00e0 del Vino."}
{"id": "33656", "revid": "767487", "url": "https://it.wikipedia.org/wiki?curid=33656", "title": "Castelvetere in Val Fortore", "text": "Castelvetere in Val Fortore \u00e8 un comune italiano di abitanti della provincia di Benevento in Campania.\nGeografia fisica.\nTerritorio.\nCastelvetere in Val Fortore \u00e8 situato nell'alta valle del Fortore (Sannio orientale) sulla cima di un'altura (a 706\u00a0) dell'Appennino campano, ai confini col Molise e la Daunia, pressoch\u00e9 equidistante da Benevento e Campobasso.\nStoria.\nLa prima notizia di \"Castelli veteris\" risale al XII secolo, ed \u00e8 contenuta nel Catalogus baronum; ma le origini dell'abitato sono probabilmente pi\u00f9 antiche. Sotto la dominazione normanna (1054-1189) il feudo di Castelvetere faceva parte della contea di Civitate. Il conte Filippo di Civitate ne possedeva la met\u00e0, l'altra met\u00e0 era tenuta da certi Novellone e Arabito.\nCon la dominazione sveva (1190-1266) il feudo pass\u00f2 a Gimondo de Molisio. Nella dominazione successiva, quella angioina (1266-1435), fu posseduto da Simone de Molisio.\nAll'epoca della dominazione aragonese (1442-1494) il feudatario \u00e8 Paolo de Molisio; successivamente il feudo passa ad Alberico Carafa. Tale famiglia ne rimase in possesso fino alla ribellione di Alberico II Carafa, quando Carlo V - con diploma del 30 giugno 1532 - concesse il feudo di Castelvetere a don Ferrante Gonzaga.\nDopo pochi anni la famiglia Carafa riebbe da don Ferrante il feudo, che poi Isabella Carafa nel 1613 vendette a Cesare Brancaccio. Da costui pass\u00f2 ad Alessandro Ridolfi, poi a Camillo Grasso e, dai discendenti, ad Orazio Sersale.\nNel 1689 il feudo venne acquistato da Nicola Moscatelli, a cui fu concesso nel 1693 il titolo di marchese di Castelvetere.\nCastelvetere ha fatto parte della Capitanata fino al 1811, quando pass\u00f2 alla neonata provincia di Campobasso.\nQuando nel 1861 Benevento divenne provincia, il comune fu aggregato ad essa."}
{"id": "33659", "revid": "2200451", "url": "https://it.wikipedia.org/wiki?curid=33659", "title": "Cerreto Sannita", "text": "Cerreto Sannita (IPA: , \"Cerr\u00ecte\", in dialetto cerretese, IPA:) \u00e8 un comune italiano di abitanti della provincia di Benevento in Campania.\nFeudo della famiglia Sanframondo dal 1151 al 1460, nel 1483 pass\u00f2 ai Carafa che eressero Cerreto Sannita \"Civitas totius superioris state metropolis\" (citt\u00e0 capoluogo della contea superiore). Nel XVII secolo divenne sede dei vescovi della diocesi telesina che nel 1986 \u00e8 diventata diocesi di Cerreto Sannita-Telese-Sant'Agata de' Goti. Nel 1737 la cittadina si ribell\u00f2 ai conti Carafa a causa del regime di polizia imposto ai cerretesi e delle esose imposte che stavano mettendo in ginocchio l'industria della lavorazione dei panni di lana. I Carafa inviarono centoventi mercenari per sedare la rivolta ed eseguirono numerose violenze e carcerazioni arbitrarie. Solo grazie all'intervento del re Carlo III fu ripristinata la legalit\u00e0 e i cerretesi riuscirono ad ottenere i primi risultati a livello giudiziario, anche se l'industria armentizia, che per secoli aveva procurato loro numerose ricchezze, era ormai in declino.\nIl comune, conosciuto per la secolare arte della ceramica, possiede un centro storico strutturato su un impianto regolare essendo stato interamente ricostruito su progetto di Giovanni Battista Manni e dietro volont\u00e0 del conte Marzio Carafa e di suo fratello Marino dopo che il terremoto del 5 giugno 1688 aveva raso al suolo l'abitato precedente (Cerreto antica).\nGeografia fisica.\nTerritorio.\nSito alle porte del parco regionale del Matese, dista 36\u00a0km dal capoluogo di provincia e 71\u00a0km da Napoli, capoluogo della regione.\nIl centro storico di Cerreto Sannita \u00e8 situato nell'alta valle del fiume Titerno su un tozzo colle circondato dai torrenti Turio e Cappuccino, alle porte del Parco regionale del Matese.\nIl comune si estende su una superficie di 33,3 km\u00b2. Sino all'Unit\u00e0 d'Italia tale estensione era molto pi\u00f9 ampia e comprendeva anche i due \"casali\" (frazioni) di Civitella Licinio e di San Lorenzello, il primo divenuto frazione di Cusano Mutri e il secondo comune autonomo.\nIl territorio comunale, prevalentemente collinare, \u00e8 cinto da ovest a est da alcuni rilievi siti alle pendici del massiccio del Matese. A ovest vi \u00e8 Monte Erbano, la cui quota massima arriva a 1.385\u00a0m e a nord-ovest Monte Cigno con un'altitudine di 675\u00a0m, separati dal corso del torrente Titerno. A nord vi \u00e8 Mont'Alto ed a nord-est Monte Coppe con circa 1.200\u00a0m di altezza.\nIdrografia.\nI corsi d'acqua che attraversano il comune sono prevalentemente di carattere torrentizio. Essi, chiamati anche \"valloni\", sono:\nClima.\nLa zona climatica di Cerreto Sannita \u00e8 di fascia D; di conseguenza l'accensione degli impianti termici di cui al D.P.R. n. 412 del 26 agosto 1993 \u00e8 consentita dal 1\u00ba novembre al 15 aprile per un massimo di quattordici ore giornaliere.\nIl clima di Cerreto Sannita \u00e8 di natura mediterranea con inverno piuttosto rigido ed estate calda e afosa. Le montagne circostanti proteggono la cittadina dai forti venti ma la vicinanza con il massiccio del Matese rende il territorio comunale cerretese soggetto a nevicate nei mesi freddi. Nei mesi estivi, a causa della siccit\u00e0, si \u00e8 ricorso spesso in passato alla turnazione dell'acqua potabile.\nSi riporta la temperatura media mensile registrata dalla stazione meteorologica di Benevento (la pi\u00f9 vicina):\nStoria.\nCominium Ocritum e Cerreto antica.\nIl territorio comunale di Cerreto Sannita fu abitato sin dalla preistoria come testimoniano i risultati di alcuni scavi archeologici realizzati alla fine del XIX secolo nei pressi della morgia Sant'Angelo o \u00abLeonessa\u00bb. In un primo scavo fu rinvenuto un sarcofago costituito da lastroni di tufo grigio al cui interno c'erano una lancia in bronzo, dei pezzi di legno bruciato, dei frammenti di ossa, un'ascia, delle punte di lance e un vaso cinerario posto ad un angolo del sarcofago. In un successivo scavo condotto dall'antropologo Abele de Blasio nel 1896 furono trovate: una punta di lancia silicea di colore chiaro; un raschiatoio; dei frammenti di ossa di \"Bos taurus\", di \"Ovis aries\" e di \"Sus scrofa\"; dei frammenti di cocci lavorati a mano ma scarsamente cotti. Furono scoperti anche i resti di un forno arcaico a conferma della tesi che l'uomo neolitico sapeva preparare, manipolare e cuocere l'argilla.\nTre sono gli insediamenti urbani che hanno unito la popolazione locale in epoche differenti: \"Cominium Ocritum\" (nome successivamente volgarizzato in \"Cominium Cerritum\"), villaggio sannita citato da Tito Livio durante le vicende della seconda guerra punica; \"Cerreto antica\", costruita a seguito delle invasioni saracene e distrutta dal terremoto del 5 giugno 1688, ed infine l'attuale Cerreto Sannita, edificata fra il 1688 ed il 1696 su progetto del \"regio ingegnere\" Giovanni Battista Manni e per volont\u00e0 del conte Marzio Carafa, di suo fratello Marino Carafa e del vescovo Giovanni Battista de Bellis. Sede vescovile dal XVI secolo, fu dal 1151 al 1460 feudo dei Sanframondo, per divenire poi possedimento dei Carafa che la eressero \u00abCIVITAS TOTIUS SUPERIORIS STATE METROPOLIS\u00bb (citt\u00e0 capoluogo della contea superiore).\nIl primo documento che cita Cerreto antica \u00e8 un diploma che risale al X secolo. In questo diploma dell'anno 972 l'imperatore Ottone II di Sassonia confermava il possesso della chiesa di San Martino di Cerreto all'abate Gregorio di Santa Sofia in Benevento. Questa donazione venne ratificata successivamente nel 1022 e nel 1038 rispettivamente dagli imperatori Enrico II il Santo e Corrado II il Salico, e nel 1088 dal papa Gregorio VII.\nFu grazie al lento declino della citt\u00e0 di Telesia ed in particolar modo al terremoto del 1349 che Cerreto acquist\u00f2 un ruolo sempre maggiore nella zona dal punto di vista economico, commerciale e demografico. Il sisma del 1349 infatti sconvolse il suo suolo telesino dando origine ad asfissianti mofete. I superstiti, per evitare la morte a causa della malaria e di altre malattie mortali, si trasferirono nei centri pi\u00f9 vicini come Cerreto, Solopaca e San Salvatore Telesino. Anche i vescovi abbandonarono Telesia e vagarono nella diocesi in cerca di una dimora stabile che troveranno solo nel XVI secolo a Cerreto.\nLe numerose liti esistenti fra i feudatari Carafa ed i cittadini indussero il conte Diomede III Carafa nel 1541 a concedere gli \"Statuti\", una raccolta di norme che comprendevano disposizioni di diritto penale, civile, processuale, amministrativo, di igiene, di imposte e di annona. Essi furono scritti in latino, mentre le successive grazie o placet furono redatte in volgare con diverse frasi in napoletano.\nA partire dal XV secolo Cerreto conobbe un importante sviluppo economico dovuto alla fiorente \"industria\" e al commercio dei panni lana cerretesi che diedero vita ad un ricco ceto mercantile che resistette per secoli ai continui attacchi feudali. La lavorazione dei panni di lana aveva creato un vero e proprio indotto con diversi opifici ciascuno competente per una determinata fase della produzione. Esistevano infatti le gualchiere, le cartoniere e le tintorie, rispettivamente per sodare e follare i panni, pressarli e uniformarli, ed infine tingerli. La sola Universitas possedeva nel 1625 quattordici gualchiere date in fitto a privati cerretesi. Secondo lo storico Di Stefano il numero complessivo dei capi di bestiame cerretesi ammontava a duecentomila.\nIl terremoto del 5 giugno 1688 e la ricostruzione.\nIl terremoto del 5 giugno 1688 fu un evento devastante che colp\u00ec Cerreto Sannita intorno alle ore 18,30 del 5 giugno 1688. Fu classificato fra il X e l'XI grado della Scala Mercalli, e rase al suolo Cerreto e la maggior parte dei paesi del Sannio. Il vescovo dell'epoca Giovanni Battista de Bellis in una relazione scritta l'11 giugno 1688 e rivolta alla Congregazione per i Vescovi cos\u00ec si espresse: \u00abSon forzato lagrimando dare avviso a V.E. dello spettacolo orrendo della desolazione di tutta questa mia Diocesi, per il terremoto succeduto a' cinque della corrente vigilia di Pentecoste, mentre io sono rimasto per piangere le miserie mie e di questo mio Popolo. [..] Hor questa Terra con le Chiese, Monasteri, e tutto, per quanto tempo porria dirsi un Credo, croll\u00f2 tutta, tutta, tutta, senza che vi rimanesse in piedi pure una casa da desolarsi, cosa che chi non la vede, stenteria crederla\u00bb.\nUn testimone oculare, Vincenzo Magnati, cos\u00ec descrisse il disastroso evento: \u00abCapo della Contea (Cerreto), nella quale si numeravano poco men che 8000 abitanti la met\u00e0 di essi cess\u00f2 sepolta in quell'eccidio, ed in quel medesimo giorno appunto del 5 giugno, nel sentirsi ed avvertirsi la prima scossa della Terra la presero quasi per burla e per ischerzo, nella seconda pensavamo che dovesse cessare e nella terza gridavamo: non \u00e8 gi\u00e0 burla, e nel fuggire furono tutti oppressi dalle pietre e sepolti dalle medesime ritrovando cos\u00ec la morte e la sepoltura essendo caduta tutta senza conoscervi un vestigio di essa, osservandosi solamente un gran mucchio mal composto di sassi, pietre, calcina, travi ed altri materiali, dimostranti di esservi stati in essa edifici e fabbriche [...] Gli edifizi si osservavano piegarsi e dibattersi da' fondamenti, e violentemente agitarsi [...] l'acque in alcuni luoghi, perduta la loro naturale chiarezza, si ritirarono dalle loro fonti [...]\u00bb.\nMarino Carafa, fratello del conte Marzio Carafa, arriv\u00f2 pochi giorni dopo con medici, viveri e vettovaglie. Egli ferm\u00f2 coloro che stavano ricostruendo le loro case sulle macerie della cittadina distrutta e, con la consulenza di pi\u00f9 periti ingegneri, decise di ricostruire la cittadina pi\u00f9 a valle e su un suolo maggiormente stabile. La zona scelta per costruire la \"nuova\" Cerreto era un vasto e tozzo colle lambito a est e ad ovest dai torrenti Turio e Cappuccini e attraversato da nord a sud dall'antica \"via Telesina\" che raccordava Cerreto antica a Telesia.\nL'edificazione del nuovo centro abitato fu iniziata subito dopo la \"squadratura\" degli isolati che fece il \"regio ingegnere\" Giovanni Battista Manni, il quale ebbe anche il compito di valutare la rendita dei terreni occupati. Infatti il suolo dove sorse la \"nuova\" Cerreto era di propriet\u00e0 di diverse famiglie che ebbero l'obbligo di venderlo ai cittadini che dovevano costruire le loro case secondo la rendita valutata dal Manni. Fu cos\u00ec che, disegnate le insule e valutati i terreni occupati, \u00abnello stesso anno accaduto il terremoto [...] tutti, e ciascuno di detti Cittadini, pigliarono, e designarono la loro abitazione [...] le Piante, che dovevano servire per uso di edificare case, di giardini e d'orti; ed in effetti ciascun Cittadino incominci\u00f2, e senza interruzioni prosegu\u00ec le fabbriche della propria casa nel luogo eletto e designato\u00bb.\nIl conte Marzio Carafa, per favorire la ricostruzione, eman\u00f2 diversi provvedimenti. In primo luogo, siccome molti cerretesi avevano perso tutti i loro averi sotto le macerie e per non vederli patire nelle campagne, ottenne dal locale Monte di Piet\u00e0 un prestito di ben 3000 ducati e con questi soldi fece edificare delle casette di uno o due vani che vendette ad una cifra che variava da 50 a 184 ducati, che potevano essere pagati comodamente entro quattro anni con l'interesse del 6%. Il conte, inoltre, autorizz\u00f2 il suo esattore a concedere a tutti quei cerretesi che ne avessero fatta richiesta, le somme di denaro che volevano. Tali somme, concesse senza alcun interesse, dovevano essere restituite all'esattore entro tre anni pena l'applicazione dell'interesse del 6%. Infine fu disposto che coloro che avevano occupato un suolo per edificare, se non vi costruivano subito dovevano darlo ad altre persone che avevano interesse a costruire. Lo storico locale Renato Pescitelli, se pure sottolinea la straordinaria sensibilit\u00e0 dei Carafa verso i loro sudditi, non manca di evidenziare come questi provvedimenti avevano un \"costo zero\" per le casse feudali dato che sia le somme versate per le abitazioni e sia quelle date dagli esattori ai cittadini bisognosi, vennero ripagate entro il 1712.\nSoli otto anni dopo il disastroso terremoto ogni cittadino aveva costruito la propria casa. Il vescovo dell'epoca mons. Biagio Gambaro il 22 dicembre 1696 scrisse infatti che \u00ab[...] ogni cittadino a' fatto sua casa e la citt\u00e0 si \u00e8 rifabbricata con tanto ordine e in tempo s\u00ec breve che i vicini ne hanno avuto ad ammirarsene e stupirsene [...]\u00bb. La necessit\u00e0 di impiegare i fondi e la manodopera nella edificazione delle case e delle industrie dei panni lana fece slittare il completamento delle architetture religiose i cui cantieri durarono in alcuni casi sino alla met\u00e0 del XVIII secolo.\nCon la ricostruzione della cittadina giunsero a Cerreto numerose maestranze artigiane, specie napoletane, fra cui diversi ceramisti che contribuirono alla rinascita della \"ceramica cerretese\". La venuta di queste maestranze fu agevolata da una disposizione degli \"Statuti\" del 1541 che esentava i forestieri che si stabilivano nella cittadina dal versamento di diverse imposte.\nNella \"nuova\" Cerreto esisteva un vero e proprio quartiere dei ceramisti che trovava posto nei pressi della Cattedrale. Durante la ristrutturazione di numerose abitazioni site in quella zona sono stati ritrovati resti di fornaci per la cottura delle terrecotte e delle ceramiche. In questa \"insula dei faenzari\" c'erano le botteghe di Francesco Iadomaso, cerretese, e Carlo Coluccio, di Campobasso. Nella stessa zona sorgeva la bottega di Nicol\u00f2 Russo, maestro faenzaro trasferitosi da Napoli nel 1693. Nella sua bottega lavorarono molti giovani apprendisti che nel corso del Settecento divennero i principali esponenti della ceramica cerretese: Domenico Marchitto, Santi Festa, Melchiorre Cerri, Nicola e Crescenzo Petruccio, Nicola Marchitto, Salvatore Paduano, Giuseppe Paolino. Il Russo esegu\u00ec numerose opere a Cerreto Sannita tra cui diverse pavimentazioni in architetture religiose.\nNel 1737 l'Universitas, gravata da diversi debiti pregressi e stanca di dover pagare innumerevoli imposte e diritti feudali, intent\u00f2 una nuova lite contro i conti Carafa presso il Sacro Regio Consiglio presentando trentacinque capi di gravame riguardanti principalmente gli esosi donativi concessi ai feudatari, al viceconte ed ai suoi protetti, le carcerazioni arbitrarie e le imposte sui panni lana. In risposta i feudatari inviarono centoventi soldati che, guidati dal viceconte Casselli, irruppero durante un'assemblea di cittadini arrestando e punendo molti dei partecipanti. Tutti i cerretesi, tranne i pochi che appoggiavano i Carafa, in prenda al panico, si rifugiarono nelle chiese e nei conventi. Le persone pi\u00f9 colte furono incriminate con l'intento di far ritirare la lite. Per quaranta giorni nessuno usc\u00ec per strada e nessuno lavor\u00f2 finch\u00e9 il re Carlo III, colpito da alcune suppliche, ordin\u00f2 alla Regia Camera della Sommaria di verificare se ci fosse stato uso di giustizia e la stessa Corte provvedette tempestivamente richiamando gli atti e ordinando la scarcerazione dei detenuti.\nDall'unificazione italiana a oggi.\nCon decreto del 25 ottobre 1860, firmato in nome del \"dittatore\" Garibaldi dal generale Giorgio Pallavicini, Benevento venne eretta in provincia del Regno. Successivamente e con decreto luogotenenziale, il 17 febbraio 1861, Cerreto fu tolta dal distretto di Piedimonte d'Alife e aggregata alla provincia di Benevento in qualit\u00e0 di capoluogo di distretto. Al nome della cittadina fu aggiunta la parola \"Sannita\" per distinguerla dagli altri comuni omonimi della penisola. Primo presidente della neonata provincia di Benevento fu il cerretese Michele Ungaro.\nGi\u00e0 a partire dagli ultimi mesi del 1860 una folta banda di briganti comandata dal cerretese Cosimo Giordano, andava incitando le popolazioni locali alla rivolta contro l'esercito piemontese. Cos\u00ec nell'agosto 1861 importanti tentativi di rivolta si ebbero nei comuni di Pontelandolfo (7-9 agosto) e Casalduni (11 agosto). Ma mentre a Pontelandolfo furono commessi solo alcuni omicidi di traditori e spie per mano del Giordano e dei suoi uomini, a Casalduni invece la popolazione trucid\u00f2, una volta fatti prigionieri, ben quaranta soldati, quattro carabinieri e un luogotenente di fanteria. In risposta il 14 agosto all'alba un battaglione di cinquecento soldati comandato dal colonnello Pier Eleonoro Negri, trov\u00f2 vendetta sull'incolpevole popolazione di Pontelandolfo, abbandonandosi a stupri ed uccisioni efferate mentre il paese veniva dato alle fiamme.\nLe taglie messe sui capi briganti, le assenze continue del Giordano e la collaborazione della popolazione iniziarono a minare l'unit\u00e0 della banda. Cosimo Giordano continu\u00f2 ad uccidere, a sequestrare persone e a rubare sino all'arresto avvenuto nel 1882. Processato, venne condannato ai lavori forzati a vita.\nPassati gli anni delle rivolte e del brigantaggio, Cerreto Sannita conobbe un florido sviluppo sociale e culturale tipico della Belle \u00c9poque, periodo storico e culturale avutosi tra l'Ottocento e il Novecento. Politico cerretese di spicco nella seconda met\u00e0 del XIX secolo fu Michele Ungaro, primo presidente della provincia di Benevento, deputato al Parlamento e sindaco della cittadina. Nel 1881 egli fond\u00f2 la Societ\u00e0 operaia di Cerreto Sannita allo scopo di assistere economicamente i lavoratori cerretesi in caso di necessit\u00e0 e di elevare la loro istruzione mediante corsi e lezioni di mestiere.\nNel 1891 fu interamente rifatto l'acquedotto comunale, nel 1903 fu ampliato il cimitero e nel 1908 fu completata l'installazione dell'elettrodotto, salutata dal poeta Pietro Paolo Fusco con un'ode in dialetto cerretese che recita:\nIl denaro proveniente dai numerosi cerretesi che erano emigrati in America giov\u00f2 molto a coloro che erano rimasti a vivere nella cittadina. Con quei soldi le abitazioni vennero ristrutturate e ampliate, le chiese vennero abbellite da altari in marmo e da nuovi pavimenti, e vennero fondate ben tre banche: la \"Banca Circondariale del Sannio\" che faceva capo a Giuseppe D'Andrea; la \"Banca Popolare Cooperativa\" che faceva capo ad Antonio Venditti; e la \"Banca popolare di Cerreto Sannita\", che era sponsorizzata dai sacerdoti e dai cattolici. La prima guerra mondiale e la successiva recessione economica causarono il fallimento delle tre banche, la perdita dei risparmi dei cerretesi e l'inizio di un lungo periodo di decadenza economica, sociale ed intellettuale.\nCon l'avvento della dittatura fascista Cerreto Sannita ebbe un periodo di relativa tranquillit\u00e0 sociale sino al 1926 quando un gruppo di facinorosi irruppero nella sede municipale dove era in corso una seduta del giunta comunale democraticamente eletta anni prima. Il sindaco, notaio Domenico Pilella, fu costretto alle dimissioni e venne scortato dal municipio sino alla sua casa dai carabinieri per timore di violenze da parte degli squadristi. Il prefetto che nel maggio dello stesso anno, in una sua relazione al ministro dell'Interno, aveva lodato l'amministrazione Pilella scrivendo che essa \u00abgodeva la piena ed incondizionata fiducia dell'intera cittadinanza, senza distinzione di partiti e di persone [...] \u00bb, a distanza di due mesi ed a seguito dell'incursione dei facinorosi appoggi\u00f2 senza riserve la violenza degli squadristi e il nuovo podest\u00e0 Michele Ungaro, nipote ed omonimo del primo presidente della provincia di Benevento.\nAl termine della seconda guerra mondiale la prima amministrazione provvisoria fu guidata dall'ingegnere Antonio Biondi che dovette affrontare non pochi problemi: la disoccupazione era dilagante, i prezzi dei generi alimentari erano in costante aumento e i ponti che collegavano la cittadina ai comuni vicini erano stati fatti saltare dai tedeschi in ritirata. Si provvide con grandi sacrifici a ricostruire i ponti crollati come quello di \"Lavello\" che venne completato celermente nel 1946.\nA partire dal 2007 la cittadina \u00e8 stata interessata da numerose proteste e da accese manifestazioni contro la riconversione dell'ospedale Maria delle Grazie decretata dalla legge regionale n. 24/2006. Nonostante le proteste e i numerosi appelli alle autorit\u00e0 competenti, i reparti di medicina, di ortopedia, di chirurgia e di cardiologia dell'ospedale di Cerreto Sannita sono stati chiusi e smantellati. Nell'agosto 2011 era in corso la trasformazione della struttura sanitaria in \"ospedale di comunit\u00e0\", ovvero l'edificio diventer\u00e0 sede solo di un pronto soccorso e di uffici di assistenza sociale.\nMonumenti e luoghi d'interesse.\nArchitetture religiose.\nCimitero comunale.\nLa prima notizia riguardante il cimitero di Cerreto Sannita risale al 1833 quando in una lettera l'intendente di Terra di Lavoro invit\u00f2 il decurionato cerretese a \"rianimare la costruzione del Campo Santo\". Nella stessa lettera l'intendente raccomand\u00f2 l'uso del sistema della inumazione perch\u00e9 pi\u00f9 conveniente e meno dispendioso di quello della tumulazione. L'amministrazione comunale rispose che i lavori, iniziati nel 1830, erano stati interrotti a causa della mancanza di fondi e che si era preferito introdurre il sistema della tumulazione perch\u00e9 il suolo scelto non era adatto per inumarvi i cadaveri essendo \"irregolare, tutto cretoso, con pietre vive\". La zona scelta per far sorgere il cimitero si trovava nei pressi dei ruderi di Cerreto antica.\nNonostante questa corrispondenza i lavori del cimitero non proseguirono ed i defunti continuarono ad essere seppelliti nelle chiese tanto che nel 1851 si rese necessario ampliare la sepoltura sottostante la chiesa di Santa Maria.\nSolo nel 1852 il decurionato, a causa dell'indignazione dei cittadini, si vide costretto ad avviare i lavori del cimitero dopo aver acquistato un terreno al confine con il comune di San Lorenzello. I lavori proseguirono lentamente anche a causa della forte opposizione del comune di San Lorenzello che sosteneva di avere giurisdizione sul terreno scelto per edificarvi il cimitero.\nNel 1868 venne deciso di suddividere il cimitero in otto parti uguali da destinare rispettivamente alla confraternita di Santa Maria, al capitolo della Cattedrale, alla confraternita di San Rocco, al capitolo della Collegiata di San Martino, alla confraternita di Sant'Antonio ed alla confraternita della Madonna di Costantinopoli. Le altre due parti rimaste dovevano essere riservate una ai \"poveri non confratelli\" e l'altra ai non battezzati.\nIl cimitero, sito lungo la strada provinciale Telese Terme-Cerreto Sannita conserva alcune cappelle gentilizie del XIX secolo.\nA causa degli eventi sismici del 29 dicembre 2013 e del 20 gennaio 2014 alcune cappelle cimiteriali sono state dichiarate non fruibili.\nAltro.\nFontane.\nNel territorio sono site numerose fontane. In piazza San Martino si pu\u00f2 ammirare la fontana dei Delfini, acquistata a Napoli nel 1812. Sarebbe la celebre fontana dalla quale Masaniello arringava la folla a Napoli in piazza Mercato. In localit\u00e0 Coste \u00e8 sita la fontana di Monsignore ricostruita negli anni quaranta con l'uso di alcune pietre lavorate provenienti da Palazzo Ungaro. In localit\u00e0 Tinta \u00e8 presente la fontana della Tintoria ducale, costituita da due mascheroni in pietra lavorata dai quali sgorga l'acqua. Nelle localit\u00e0 Sant'Anna, Madonna delle Grazie e Madonna della Libera sono site altrettante fontane dotate di mascheroni in pietra lavorata.\nMonumenti.\nIn piazza Luigi Sodo \u00e8 sito il monumento ai caduti di tutte le guerre, rifatto nelle forme attuali nel 1960 dopo che il precedente era stato fuso durante la seconda guerra mondiale per ricavarne delle munizioni. A fianco al monumento \u00e8 esposto un cannone mobile usato nell'ultimo conflitto mondiale dall'esercito italiano. Sino all'estate 2009 in piazza Roma era sito il monumento alla Madonna delle Grazie, eretto nel dopoguerra. Nello spazio antistante la caserma dei Carabinieri \u00e8 sito il monumento all'Arma impresso su pietra locale lavorata, opera del maestro cerretese Francesco Grillo.\nSociet\u00e0.\nEvoluzione demografica.\nL'evoluzione demografica di Cerreto Sannita dal 1861 al 2001 \u00e8 la seguente:\nNella prima met\u00e0 del XVII secolo gli abitanti erano circa 9.100 divenuti 8.000 dopo la peste del 1656 e 4.000 dopo il terremoto del 5 giugno 1688.\nAl 31 dicembre 2009 erano residenti 4.209 persone per un totale di 1.590 famiglie, 4 convivenze e un numero medio di componenti per famiglia di 2,63.\nL'et\u00e0 media \u00e8 di 43,4 anni. Il tasso di natalit\u00e0 \u00e8 del 6,6%.\nEtnie e minoranze straniere.\nLa presenza straniera nel comune \u00e8 trascurabile rappresentando solo l'1,9% della popolazione totale. Al 31 dicembre 2009 erano residenti nel comune 82 cittadini stranieri (trentatr\u00e9 maschi e quarantanove femmine). La comunit\u00e0 pi\u00f9 numerosa \u00e8 quella rumena (quarantasei unit\u00e0) seguita da quella ucraina (tredici unit\u00e0).\nLingue e dialetti.\nIl dialetto cerretese (o secondo la scrittrice Elena Cofrancesco la \"parlata cerretese\") risente dell'influenza tarda latina con la presenza di termini spagnoli, francesi, germanici, greci e addirittura turchi ed arabi. La parlata cerretese si differenzia dai dialetti dei comuni limitrofi specie per quanto riguarda l'uso degli accenti. Una poesia in dialetto cerretese scritta negli anni sessanta da Lucia Ciarleglio Brunelli ed intitolata \"Il mio Paese\" \u00e8 diventata col passare del tempo un \"inno\" dei cerretesi, grazie all'arrangiamento musicale effettuato da Nicola Giuseppe Giordano negli anni ottanta. Si riportano alcuni versi con la sottostante traduzione in italiano:\nTradizioni e folclore.\nIl costume tradizionale femminile \u00e8 stato impresso a cavallo fra XVIII e XIX secolo su una stampa d'epoca realizzata per il Re di Napoli. L'incisione, raffigurante una donna seduta attorniata da due bambini (uno dei quali indica la vallata dove sorge la cittadina), \u00e8 stata successivamente ripresa come decorazioni di un rinfrescabottiglie e di una guantiera in ceramica. La donna \u00e8 rappresentata con una camicia chiara, un vestito spesso di lana, un fazzoletto piegato sulla schiena, le calze di lana, le scarpe di cuoio, la \"mappa\" (copricapo) di coloro chiaro ed il grembiule o \"mantesino\".\nIstituzioni, enti e associazioni.\nCerreto Sannita \u00e8 sede di istituzioni decentrate della pubblica amministrazione, di scuole, uffici, enti e associazioni. In particolare \u00e8 sede degli uffici distrettuali dell'Agenzia delle Entrate, del Comando Compagnia dei Carabinieri, del Giudice di Pace, del coordinamento dell'Ambito Sociale B3, della Curia Vescovile e della Comunit\u00e0 Montana del Titerno e Alto Tammaro.\nLa pi\u00f9 antica associazione della cittadina \u00e8 la Societ\u00e0 di mutuo soccorso, fondata ad opera dell'On.le Michele Ungaro il 3 marzo 1881. A seguire vi \u00e8 il \"Circolo d'Arte\", nato come Societ\u00e0 di agricoltori alla fine del XIX secolo. Altre associazioni presenti sul territorio sono: il Gruppo Fratres \"Giuseppe Moscati\", l'Associazione politico culturale \"Da Sempre per Cerreto\", l'ANCeSCAO, l'Azione Cattolica interparrocchiale, il Forum Comunale dei giovani e delle aggregazioni giovanili, la Pro Loco e l'Associazione Socio Culturale Cerretese.\nNel paese \u00e8 sito l'Ospedale Maria delle Grazie.\nCultura.\nIstruzione.\nBiblioteche.\nLa Biblioteca del Seminario Diocesano di Cerreto Sannita possiede 10.000 volumi e numerose cinquecentine. Altre biblioteche sono quelle della Societ\u00e0 Operaia (fondata nella met\u00e0 del XX secolo) e dell'Istituto Superiore Carafa-Giustiniani.\nIl 17 dicembre 2011 presso la suggestiva cornice di Palazzo del Genio \u00e8 stata inaugurata la \"Biblioteca del Sannio\" (BIBLOS), che si propone di raccogliere in un unico luogo fisico i testi redatti sul Sannio, nel Sannio e da Sanniti, al fine di esaltare il valore delle origini e l'orgoglio della propria terra.\nScuole.\nL'istituzione scolastica pi\u00f9 antica di Cerreto Sannita \u00e8 il Seminario diocesano, istituito nel 1593 da mons. Cesare Bellocchi. Dal 1938 \u00e8 stato annesso al Seminario il Liceo ginnasio vescovile \"Luigi Sodo\", diventato Liceo classico paritario nel 2002. Al Seminario dal 1973 \u00e8 annesso anche l'Istituto Superiore di Scienze Religiose.\nAl 1957 risale l'istituzione dell'Istituto statale d'arte per la ceramica \"Nicola Giustiniani\", divenuto Liceo artistico a partire dall'anno scolastico 2010/2011. Nel 1962, invece, fu fondato l'Istituto Tecnico Commerciale e per Geometri \"Marzio Carafa\" che ha sede nell'ex palazzo ducale in Piazza Luigi Sodo. I due istituti si sono fusi nel 2009 dando vita all'Istituto di Istruzione Superiore di Cerreto Sannita \"Carafa Giustiniani\".\nL'istruzione primaria e secondaria di primo grado \u00e8 invece assicurata dai due plessi di piazza Mazzacane e via Tinta, facenti parte dell'Istituto Comprensivo \"Andrea Mazzarella\".\nMusei.\nA Cerreto Sannita sono aperti al pubblico due musei comunali:\nCon delibere di Giunta comunale n. 137 e n. 138 del 5 luglio 2011 sono state istituite due nuove esposizioni permanenti: il museo del brigantaggio e la sezione archeologica nel museo civico.\nAltra esposizione permanente \u00e8 la mostra \"Regioni d'Italia\" curata dall'Associazione Giustiniani. In questa mostra, ospitata presso la sede centrale dell'Istituto scolastico \"Carafa-Giustiniani\", sono esposti manufatti ceramici provenienti dalle pi\u00f9 importanti citt\u00e0 della ceramica d'Italia.\nEsposizioni minori di carattere permanente sono una raccolta di \"riggiole\" (mattonelle) in ceramica cerretese, formatasi in un locale attiguo la Collegiata di San Martino, ed una raccolta di oggetti e parametri sacri appartenuti alle suore clarisse di Cerreto Sannita ed esposti in un locale attiguo la sagrestia della chiesa di Santa Maria Mater Christi.\nArte.\nLa ceramica cerretese.\nLa ceramica cerretese ha antiche origini anche se il periodo pi\u00f9 florido e di maggiore produzione fu quello successivo al terremoto del 5 giugno 1688. La ricostruzione del paese infatti attir\u00f2 molti \"faenzari\" (ceramisti) napoletani che contribuirono a dare vita ad una nuova arte della ceramica pi\u00f9 fastosa e baroccheggiante.\nSecondo lo studioso Salvatore Biondi il manufatto pi\u00f9 antico della ceramica cerretese sarebbe una statuetta raffigurante l'Ecce Homo, appartenuta a Caterina Sanframondi, prima badessa del Monastero delle Clarisse della vecchia Cerreto.\nDopo il 1688 nel comune si stabilirono diversi maestri napoletani tra i quali i Giustiniano, i Festa, gli Scarano ed i Marchitto. Costoro, con il loro operato, resero la ceramica cerretese ambita e ricercata tanto da essere ammirata pi\u00f9 volte dai sovrani napoletani che nella realizzazione delle statuine del presepe della Reggia di Caserta si avvalsero di maestranze cerretesi.\nOltre ai ceramisti veri e propri (i \"faenzari\"), vi erano dei ceramisti minori come i \"pignatari\", i \"cocciolari\" e i \"canalari\", tutti legati alla lavorazione dell'argilla. Nella Cerreto del XVIII secolo esisteva un vero e proprio quartiere dei ceramisti che sorgeva nei pressi della Cattedrale. Durante la ristrutturazione di numerose abitazioni esistenti in quella zona sono stati ritrovati resti di fornaci per la cottura delle terrecotte e delle ceramiche.\nDopo alcuni decenni di declino, nella met\u00e0 del XX secolo \u00e8 nato nuovamente l'interesse verso questa antica forma d'arte grazie anche alla costituzione dell'Istituto statale d'arte di Cerreto Sannita. Nel 1997 alla ceramica prodotta a Cerreto Sannita e nella vicina San Lorenzello (fino al 1860 frazione di Cerreto Sannita) \u00e8 stato riconosciuto il \"marchio di ceramica artistica e tradizionale\" con decreto del Ministero dell'Industria, del Commercio e dell'Artigianato. Sono solo trentatr\u00e9 i comuni che in tutta Italia hanno avuto tale riconoscimento.\nDal 2001 la produzione ceramica di Cerreto Sannita e di San Lorenzello \u00e8 regolata da un disciplinare approvato dal Consiglio nazionale ceramico in data 21 novembre 2001.\nSono manufatti tipici cerretesi i piatti da pompa, i vasi da farmacia, le brocche lobate, le acquasantiere e le \"riggiole\" (mattonelle) con decoro a rosa dei venti o a festone. Nella maggioranza dei manufatti prevalgono le decorazioni con soggetti religiosi, naturalistici o paesaggistici.\nI colori tradizionali del XVII-XVIII secolo sono il giallo, il verde ramina, il blu Cerreto e l'arancione.\nTeatro.\nSin dalla met\u00e0 del XVIII secolo l'ex Teatro comunale (chiamato dal 2007 Palazzo del Genio) ospitava spettacoli e intrattenimenti le cui parti erano spesse volte recitate da alcuni esponenti della borghesia cerretese. A causa sia della censura ecclesiastica che della censura governativa, le rappresentazioni delle commedie venivano proibite come quella scritta da Oronzo Cerri intorno al 1769, dal titolo \"Cerreto modernata\", satira rivolta al Clero cerretese dell'epoca.\nCinema.\nA Cerreto Sannita si sono tenute le riprese di tre film: \"Maddalena\" (1953) con M\u00e4rta Tor\u00e9n e Gino Cervi; \"La bella mugnaia\" (1955) con Sophia Loren, Marcello Mastroianni e Vittorio De Sica; \"I briganti italiani\" (1961) con Ernest Borgnine, Vittorio Gassman e Rosanna Schiaffino.\nMusica.\nCerreto Sannita \u00e8 la patria di Tommaso Carapella (1655-1736), musicista formatosi a Napoli, famoso per aver composto nel 1728 un'opera musicale per l'imperatore Carlo VI d'Asburgo. Vi \u00e8 nato inoltre Carmine Giordano (1685-1758), musicista, autore del famoso \"Dormi, benigne Jesu\". Il noto chitarrista Al Di Meola vi ha dedicato un brano contenuto nell'album Opus (2018).\nCucina.\nLa cucina cerretese \u00e8 ancorata alla tradizione culinaria dei contadini della zona. Ruolo rilevante assumono infatti gli insaccati, i salumi e i formaggi. Un pranzo a Cerreto pu\u00f2 essere preceduto dalla degustazione delle \"scagnuzzell\", bruschette allietate da dadini di pomodoro, aglio, olio di oliva e origano. Come primi piatti sono favoriti quelli a base di carne come quelli a base di rag\u00f9, magari con l'aggiunta di ricotta di pecorino. Gli \"abbuoti\", interiora di agnello bollite, sono invece serviti per secondo. Un'intera parte della ricettistica culinaria cerretese \u00e8 riservata al Virno o fungo di San Giorgio (\"Calocybe gambosa\"), fungo primaverile che cresce nella \"parata\", vasto pascolo d'altura sito su Monte Coppe. Con il Virno si possono guarnire numerose pietanze: dalle tagliatelle alle frittate, dalle scaloppine alle bruschette.\nGeografia antropica.\nUrbanistica.\nIl centro storico di Cerreto Sannita, ricco di scorci suggestivi, si presenta in stile tardo barocco con le strade che si intersecano sul modello romano dei cardini e dei decumani. Tale particolare fisionomia urbanistica \u00e8 dovuta alla ricostruzione su progetto che avvenne dopo il terremoto del 5 giugno 1688. Per questo motivo Cerreto viene appellata \"citt\u00e0 di fondazione\". Altra denominazione \u00e8 quella di \"Piccola Torino\", affibbiata a Cerreto da un funzionario borbonico che visit\u00f2 la cittadina nel 1842 e che not\u00f2 la somiglianza con il sistema viario torinese.\nLa ricostruzione in un sito diverso dal precedente, pi\u00f9 a valle, venne decisa dal feudatario Marzio Carafa, appoggiato dal fratello Marino Carafa e dal Vescovo di Cerreto Giambattista De Bellis, nonostante le vive proteste di alcuni cittadini.\nNon \u00e8 possibile affermare chi fu il progettista della cittadina. Il Pescitelli ha proposto il nome del regio ingegnere Giovanni Battista Manni di Napoli, autore certo di alcuni degli edifici pi\u00f9 significativi, come le carceri feudali e la Collegiata di San Martino. L'attribuzione del piano regolatore al Manni \u00e8 stata per\u00f2 duramente contestata dal Ciaburri con apposite motivazioni proponendo come \"ideatore del piano urbanistico\" l'ufficiale dell'esercito spagnolo Marino Carafa, fratello del conte Marzio Carafa e riconosciuto dalle testimonianze d'epoca come il vero artefice della ricostruzione della cittadina.\nLa ricostruzione di Cerreto Sannita \"ex novo\" non pu\u00f2 paragonarsi a quella dei centri della Val di Noto in Sicilia, distrutti dal terremoto del 1693, condividendo per\u00f2 con essa elementi di singolarit\u00e0 e di novit\u00e0. Elemento comune, in entrambi i casi, \u00e8 la motivazione che ha spinto alla ricostruzione come il forte peso avuto dai feudatari, l'uso di un disegno complessivo di intervento e alcune tematiche economico-sociali che hanno influenzato la decisione finale. Importante \u00e8 l'aspetto legato ai rapporti di forza che si sono instaurati tra le diverse componenti sociali della cittadina: il conte Marzio Carafa, la Chiesa ed i ceti mercantili.\nTre furono gli isolati base che il Manni tenne presente, destinati ad altrettante tipologie abitative:\nCerreto Sannita citt\u00e0 antisismica?\nIn pi\u00f9 occasioni, anche in trasmissioni televisive, Cerreto Sannita \u00e8 stata descritta come \"citt\u00e0 antisismica\", concepita per resistere ai terremoti. In particolare la tesi dell'antisismicit\u00e0 di Cerreto Sannita \u00e8 stata oggetto pi\u00f9 volte di attenzione del noto geologo Mario Tozzi che in una puntata della trasmissione Fuori Luogo andata in onda su Rai 1 il 22 agosto 2016 ha definito la nuova Cerreto \"un paese capace di attraversare tre secoli senza subire danni dai terremoti\". A onor del vero va detto che Cerreto nel corso di questi tre secoli non ha subito terremoti di intensit\u00e0 pari al terribile terremoto del 5 giugno 1688. Il terremoto pu\u00f2 forte subito in questi tre secoli, quello del Molise del 1805, provoc\u00f2 danni e morti anche a Cerreto e colp\u00ec duramente la parte bassa del centro abitato provocando la caduta di case, di campanili e cupole di chiese e la morte di sette persone. Il Foglio ha criticato duramente la tesi di Tozzi.\nL'architetto Nicola Ciaburri, autore di numerosi saggi sull'urbanistica di Cerreto Sannita, ha scritto che la cittadina pi\u00f9 che antisismica \u00e8 \"attenta al rischio sismico\". In merito ha scritto che \"Cerreto \u00e8 sicuramente la prima citt\u00e0 dotata di un piano urbano in grado di diminuire non la forza sismica, ma l'esposizione al sisma\". Tutti gli accorgimenti utilizzati nell'edificazione del nuovo centro abitato dopo il 1688 (regolari e larghe vie di fuga, il \"sistema delle piazze\" per garantire aree sicure, la limitazione in altezza degli edifici) erano sicuramente innovativi ma si limitavano ad essere dei \"presidi di protezione civile\". Inoltre le sopraelevazioni e i pesanti interventi di consolidamento effettuati sugli edifici soprattutto nella seconda met\u00e0 del '900, hanno finito per compromettere l'originaria capacit\u00e0 di resistenza sismica della cittadina.\nSuddivisioni storiche.\nLa suddivisione storica del centro antico \u00e8 espressa tradizionalmente in rioni:\nSuddivisioni amministrative.\nL'articolo 48 dello statuto comunale approvato nel 2005 ha suddiviso il territorio comunale in cinque consigli di contrada:\nI consigli di contrada, previsti sia dallo statuto comunale del 2005 che da quello precedente del 1990, non sono mai entrati in funzione a causa della mancata approvazione dei regolamenti attuativi previsti dagli stessi statuti.\nEconomia.\nPer secoli l'economia di Cerreto Sannita si \u00e8 basata sul commercio e sull'industria dei panni lana. La lavorazione dei panni di lana aveva creato un vero e proprio indotto con diversi opifici ciascuno competente per una determinata fase della produzione. Esistevano infatti le gualchiere, le cartoniere e le tintorie, rispettivamente per sodare e follare i panni, pressarli e uniformarli, ed infine tingerli. La sola Universitas possedeva nel 1625 quattordici gualchiere date in fitto a privati cerretesi. Questa importante fonte redditizia inizi\u00f2 a scemare dopo l'Unit\u00e0 d'Italia a causa della forte concorrenza delle industrie settentrionali.\nDagli anni 1970 del XIX secolo l'economia si basa essenzialmente sul settore dei servizi e del turismo anche se un ruolo consistente continua ad essere rivestito dal settore primario e in particolare dall'agricoltura. Numerose sono le colture agricole sparse nel territorio comunale come gli oliveti, i vigneti ed i frutteti.\nLa produzione dell'olio extravergine di oliva (Cerreto Sannita \u00e8 anche citt\u00e0 dell'olio) avviene in quattro frantoi visitabili nel mese di novembre in occasione dell'iniziativa \"Le domeniche dell'Olio\".\nNel territorio comunale sono inoltre presenti numerose botteghe di ceramisti che continuano a riprodurre il vasto repertorio della ceramica artistica tradizionale di Cerreto Sannita e di San Lorenzello.\nNel 2009 i dichiaranti IRPEF erano 1.440 (il 34,2% della popolazione) per un importo complessivo di euro 29.055.244. Nel 2010 i dichiaranti IRPEF erano scesi lievemente a 1.436 (34,5% della popolazione) per un importo complessivo di euro 29.223.554, salito nel 2011 a euro 30.507.350.\nIl reddito pro capite negli anni 2009 e 2011 era rispettivamente di euro 6.903 e 7.505. In entrambi i casi il valore era inferiore rispetto alla media nazionale.\nCerreto Sannita \u00e8 inoltre bandiera arancione.\nInfrastrutture e trasporti.\nCerreto Sannita \u00e8 attraversata dalla strada provinciale 76, che da un lato la connette a Guardia Sanframondi e all'ex strada statale 87 Sannitica, dall'altro invece conduce a Cusano Mutri e Pietraroja. La strada provinciale 79 connette invece la cittadina alla strada statale 372 Telesina.\nI trasporti interurbani di Cerreto Sannita vengono svolti con autoservizi di linea gestiti dalla Autoservizi Irpini SpA per Napoli e Benevento e dalle autolinee Ferrazza per Telese Terme.\nLa stazione ferroviaria di riferimento \u00e8 quella di Telese-Cerreto sulla tratta Caserta-Benevento della linea Napoli-Foggia.\nAmministrazione.\nGli uffici comunali hanno sede in palazzo Sant'Antonio.\nAltre informazioni amministrative.\nCerreto Sannita si \u00e8 distinta in sede regionale e nazionale per l'alta percentuale di raccolta differenziata ottenendo nel 2009 e nel 2010 il premio dei comuni ricicloni. Dal 2008 la raccolta differenziata \u00e8 effettuata con il metodo \"porta a porta\". Nella tabella a lato vengono riportati i dati della raccolta differenziata per anno.\nNel 2004 la cittadina \u00e8 stata insignita dal Touring Club Italiano del marchio di qualit\u00e0 turistico ambientale dell'entroterra \"Bandiera arancione\" con la seguente motivazione: \"La localit\u00e0 ha sviluppato una propria identit\u00e0 turistica basata sull'offerta di artigianato locale e di prodotti enogastronomici. Particolarmente attiva nell'organizzazione di rassegne focalizzate su questi prodotti. Cerreto viene definita \"Citt\u00e0 pensata\" per la sua conformazione urbana regolare. Fu infatti totalmente ricostruita dopo che il terremoto del 1688 la rase al suolo. La localit\u00e0 fu appunto \"pensata\" sulla base di un progetto del \"Regio Ingegnero\" Giovan Battista Manna. Cerreto Sannita si presenta infine pulita e curata.\"\nIl comune \u00e8 socio fondatore dell'Associazione Italiana Citt\u00e0 della Ceramica (AICC) che raggruppa i centri di produzione ceramica pi\u00f9 importanti della penisola.\nFa parte della Comunit\u00e0 Montana Titerno e Alto Tammaro.\nSport.\nSino al 2008 a Cerreto Sannita operavano due diverse squadre calcistiche: la Cerretese e il Real Cerreto. Nel 2014 sono attive due societ\u00e0 dilettantistiche: la A.S.D. Libertas Cerreto, fondata nel 2009, e il Real Cominium, non pi\u00f9 attivo.\nLa Libertas Cerreto milita nella Serie D del calcio a cinque.\nRiguardo al calcio a cinque femminile \u00e8 presente la Polisportiva Cerreto Sannita che nel 2011 \u00e8 approdata in Serie A.\nNel comune sono presenti due strutture sportive pubbliche: lo stadio comunale e un impianto sportivo polivalente coperto."}
{"id": "33660", "revid": "287204", "url": "https://it.wikipedia.org/wiki?curid=33660", "title": "Circello", "text": "Circello (\"Ciorceglio\" in dialetto circellese) \u00e8 un comune italiano di abitanti della provincia di Benevento in Campania.\nGeografia fisica.\nClima.\nCircello offre un clima appenninico con inverni rigidi e nevosi con accumuli, che in casi eccezionali superano anche abbondantemente il metro. Le nevicate sono molto frequenti (la neve a volte \u00e8 presente per anche pi\u00f9 di 30 giorni), le estati sono fresche con temperature che difficilmente superano i 35 gradi. La temperatura pi\u00f9 bassa registrata risale al 2 dicembre 1985 con -21\u00b0, ma anche notevoli sono quelle di gennaio 2003 (-13\u00b0) e dicembre 2010 (-15\u00b0). Per le estati si riscontra quella di agosto 2007 con +36\u00b0 di massima.\nStoria.\nCircello \u00e8 un piccolo centro rurale sito nell'entroterra beneventano. Sorge su un promontorio roccioso proteso sulle valli dei torrenti Torti e Tammarecchia. \nOrigini preromane.\nLe sue origini sono da rintracciare in epoche remote: e in particolare questa zona, come ricorda lo storico romano Tito Livio, era denominata \"Taurasia\". I territori dell'Alto Sannio furono poi conquistati dai Romani al termine delle guerre sannitiche, e il territorio di Circello divenne \"Ager publicus\" di propriet\u00e0 del popolo romano. Proprio al periodo romano risalgono i reperti archeologici rinvenuti sul territorio e i recenti scavi effettuati in particolare in contrada Macchia.\nDeportazione ligure.\nSituata a pochi chilometri dal centro urbano di Circello, l'attuale zona archeologica di Macchia, fu la sede di Bebio, l'antica capitale dei Liguri Bebiani, qui deportati nel 181 a.C. dai consoli romani Marco Bebio Tamfilo, dal quale i Liguri, secondo l'usanza romana, presero poi il nome, e Publio Cornelio Cetego. Lo storico Tito Livio, nella sua monumentale storia di Roma, \"Ab Urbe condita\", narra cos\u00ec della deportazione dei Liguri Apuani nel Sannio:\n\u00abI consoli P. Cornelio e M. Bebio che nel frattempo non avevano compiuto nulla di importante inerente al consolato condussero l'esercito nel paese dei Liguri Apuani. I Liguri che fino all'arrivo dei consoli nella provincia non si attendevano punto di dover combattere, attaccati di sorpresa, si arresero tosto, in numero di circa 12000\u00a0\u2013 I consoli, dopo aver prima consultato il Senato, presero la decisione di deportarli lontano dai monti, (Alpi Apuane, da cui il loro originario nome) s\u00ec che non potessero nutrire speranza di ritorno, in territorio di pianura, convinti che questo fosse l'unico mezzo per porre veramente fine alla guerra in Liguria. Nel Sannio c'era un territorio di propriet\u00e0 della repubblica, gi\u00e0 appartenente ai Taurasini; quello i consoli designarono come la nuova sede dei Liguri Apuani; ordinarono perci\u00f2 ad essi di discendere dalle loro montagne con i figli e le mogli e di portare seco tutti i loro averi. Pi\u00f9 volte i Liguri, per mezzo di incaricati pregarono e supplicarono di non essere costretti ad abbandonare le loro case, la terra dove erano nati, le tombe dei loro morti; consegnavano le armi, offrivano ostaggi. Ma poich\u00e9 non ottenevano nulla e non avevano forze sufficienti per ribellarsi, ubbidirono agli ordini. A spese pubbliche vennero deportati circa 40000 uomini di libera condizione con le donne e con i figli. Vennero dati loro 150000 denari d'argento perch\u00e9 potessero acquistare cose di prima necessit\u00e0 nelle nuove sedi. La divisione e l'assegnazione dei poderi fu compiuta da quegli stessi che avevano curato la trasmigrazione, Cornelio e Bebio: dietro loro richiesta per\u00f2 il Senato nomin\u00f2 cinque esperti che li consigliassero. Portata a termine la non indifferente impresa i consoli condussero l'esercito a Roma. Il Senato decret\u00f2 ad essi il trionfo, e furono i primi che ottenessero quell'onore senza aver combattuto\u00bb.\nA testimoniare la presenza di questa colonia nel territorio rimane la famosa \"Tabula Alimentaria\" ritrovata proprio a Macchia nel 1832. Si tratta di un reperto di straordinaria importanza risalente all'anno 101: elenca i fondi e i proprietari ai quali era stata concessa, per volont\u00e0 dell'imperatore Traiano, una somma di denaro in prestito, all'interesse del 2,5%. Il ricavato degli interessi era destinato ai fanciulli poveri. La tavola, ritrovata nel 1832 dall'avvocato e uomo politico circellese Giosu\u00e8 De Agostini in un podere di sua propriet\u00e0, venne trascritta per la prima volta nel 1845 dal p. Raffaele Garrucci di Napoli. Essa \u00e8 oggi visibile presso il Museo Nazionale Romano alle Terme di Diocleziano in Roma.\nLa citt\u00e0 dei Liguri rivest\u00ec una certa importanza amministrativa e commerciale a livello locale, accrescendosi nel corso dei secoli con l'arrivo di veterani romani delle varie guerre che ricevevano in assegnazione i vari territori del luogo ancora liberi. Ci\u00f2 nonostante, anch'essa come tutti i centri minori dell'impero romano, col trascorrere dei secoli, lentamente perse tutta la sua importanza, riducendosi ad un piccolo villaggio.\nNuova conurbazione medievale.\nUna certezza dell'esistenza ancora vitale del centro, nell'alto Medioevo, \u00e8 data dal ritrovamento di numerose monete risalenti a quel periodo. Poi improvvisamente tutto sembra tacere: mancando, infatti, testimonianze attendibili, l'ipotesi pi\u00f9 credibile propende per un incendio del rimanente villaggio ancora esistente a Macchia. Ci\u00f2 si presume sia accaduto tra l'VIII e il IX secolo (gli ultimi manufatti risalgono a quel periodo), e la distruzione \u00e8 da imputare con tutta probabilit\u00e0 ai Saraceni, che per lungo tempo infestarono in tutto il Sannio. A questo episodio risalirebbe infatti la successiva designazione di quel territorio col nome di \"Maccla Saracenorum\".\nI Liguri superstiti si rifugiarono nei territori immediatamente circostanti alla loro antica citt\u00e0, dando vita ai vari centri minori di: Macchia, Casaldianni, Forcellata. Un gruppo di questi superstiti venne a stabilirsi presso il promontorio roccioso sul quale sorge l'attuale centro abitato di Circello, stabilendo precisamente il primo nucleo di abitazioni nella zona sottostante lo sperone roccioso, dove sarebbe sorta l'antica chiesa di San Nicola, tutt'oggi esistente.\nIl nuovo borgo venne denominato \"Cercellum\" per l'abbondanza di querce secolari nei dintorni del nuovo centro, come del resto in tutto l'Alto Sannio: cos\u00ec da \"Quercetum\", \"Cercetum\", \"Cercellum\" a Circello.\nCon la dominazione normanna (XI secolo), nella parte pi\u00f9 alta del promontorio, venne costruito il poderoso castello, che ebbe il suo completamento nel XIV secolo, con l'aggiunta della torre quadrata di difesa, costruita dagli Aragonesi.\nIl borgo medioevale aveva sette porte, con sette camminamenti; a ci\u00f2 si aggiungeva un passaggio segreto (oggi scomparso) che dalla chiesa di San Nicola portava al castello, ed era utilizzato nei momenti di pericolo dalla popolazione.\nAl tempo di Guglielmo II di Sicilia detto il Buono, Circello dipendeva dalla contea di Cisterna e Pietracatella ed era feudo della famiglia Alemagna. Successivamente, e in maniera non chiara e documentata, questa famiglia perdette il suo feudo. Nel 1289 era in possesso di Eufrasia, di cui non \u00e8 noto il casato che sposando Pandolfo Stellato o Scillato o Scigliatis. A Pandolfo successe verso il 1343 Niccol\u00f2. Nel 1365 circa era in possesso di Ugone la cui figlia Magalda (Margherita), che a sua volta lo rec\u00f2 in dote alla casata della Leonessa.\nNel 1457, un anno dopo il terribile terremoto del 1456, il feudo pass\u00f2 ai Carafa, prestigiosa e potente famiglia napoletana al tempo di Alfonso V d'Aragona, re di Napoli e di Sicilia.\nLa battaglia quattrocentesca.\nUna situazione di estremo pericolo fu quella che si verific\u00f2 il 3 giugno 1496: una fratricida battaglia fu, infatti, combattuta presso le mura del borgo di Circello; essa vide schierate, da una parte le truppe di Ferrante d'Aragona, e dall'altra, quelle di Carlo VIII.\nNel 1485 il re Ferrante I d'Aragona, re di Napoli, fu costretto ad affrontare una congiura ordita contro di lui dai suoi baroni. Sventata la congiura, i nobili ribelli, si rivolsero al giovane Carlo VIII re di Francia, invogliando ad allontanare gli Aragonesi dal Sud d'Italia. Frattanto, morto Ferrante gli successe Alfonso II d'Aragona che, di fronte all'invasione francese, cedette la corona al figlio Ferdinando II (detto Ferrantino), mentre Carlo VIII, entrava trionfatore in Napoli nel 1495. Ma a causa delle prepotenze dei Francesi, della pur viva resistenza degli aragonesi, e della contrariet\u00e0 mostrata dalla maggior parte degli stati italiani di quel periodo, Carlo VIII fu costretto a tornare in Francia con met\u00e0 del suo esercito. Allora gli Aragonesi rialzarono la testa. Battaglie e scaramucce tra i due schieramenti si ebbero un po' dappertutto. In particolare, gli Angioini, compiute alcune retate e saccheggi a danno di alcuni centri delle Puglia e del Molise, passando per Campobasso giunsero nella piana di Morcone: loro intento era quello di impadronirsi di Circello, roccaforte degli Aragonesi, soccorrere Fragneto Monforte avamposto angioino assediato dagli Aragonesi, cos\u00ec da aprirsi la via per Napoli.\nCircello era luogo munito di un possente quadrilatero eretto dagli aragonesi stessi per fortificare il preesistente castello normanno. Fu cos\u00ec che cominci\u00f2 l'assedio a Circello: gli Angioini portarono ben sette attacchi alla fortezza aragonese, ma per sette volte furono respinti. Fu in occasione di uno di questi attacchi che sotto le mura del borgo circellese perse la vita Camillo Vitelli, famoso capitano di ventura del XV secolo, che combatteva al fianco degli Angioini. Il Guicciardini ricorda il valente capitano con queste parole:\n\u00ab\"Mentre a lato alle mura fa egregiamente l'ufficio di capitano e di soldato, percorso nella testa da un sasso termin\u00f2 la vita sua\"\u00bb.\nCostretti a togliere l'assedio, gli Angioini dovettero accettare la battaglia. Era il 3 giugno 1496: le truppe degli Angioini furono messe in fuga, e presero la via della Puglia; ma raggiunte, furono sconfitte il 24 luglio presso Auletta.\nIl feudo.\nNel 1536 Niccol\u00f2 Maria di Somma acquist\u00f2 il feudo di Circello dal vicer\u00e9 Filiberto di Chalon, principe d'Orange.\nNel 1548 il vicer\u00e9 don Pietro di Toledo diede l'investitura di questo feudo a Scipione di Somma, figlio di Niccol\u00f2, insieme a Colle) e agli altri feudi di Casaldianni, Macchia e Forcellata.\nNel 1581 fu concesso a Scipione di Somma il titolo di marchese di Circello ma questi lo rifiut\u00f2 in favore del figlio Ferdinando, tenendo per s\u00e9 solo il titolo di principe di Colle. La casa di Somma ha mantenuto il possesso del feudo ininterrottamente dal 1528 fino all'abolizione del feudalesimo: infatti proprio all'inizio degli anni cinquanta, con la morte di Vincenzo di Somma, si estinse la famiglia ducale di Circello, che aveva regnato su quelle terre per pi\u00f9 di quattro secoli.\nNel periodo feudale Circello ospit\u00f2 per lungo tempo la \"Camera Marchesale\" che amministrava la giustizia.\nDopo la rivoluzione francese.\nDurante la rivoluzione partenopea del 1799, il borgo si schier\u00f2 coi giacobini di Napoli; facendo successivamente parte della Capitanata fino al 1809, quando pass\u00f2 alla provincia di Campobasso. Circello fu tra i primi comuni dell'Alto Sannio ad aderire alla nascente provincia di Benevento, inviando al generale Garibaldi, di stanza in Avellino, una delegazione di rappresentanza guidata da Nicola Tartaglia, assieme a Luigi e Nicola Zaccari; ed infatti nel 1861 il comune fu integrato nella provincia di Benevento.\nDopo l'unit\u00e0 italiana il comune si schier\u00f2 contro il brigantaggio, fenomeno che impervers\u00f2 in maniera diffusa anche in queste contrade.\nA partire dagli inizi del Novecento Circello ha vissuto un notevole calo demografico dovuto soprattutto all'emigrazione in massa, prima verso le Americhe, e poi, a partire dagli anni cinquanta, verso l'Australia, l'Argentina, il Venezuela, la Germania, la Svizzera e la Gran Bretagna."}
{"id": "33663", "revid": "2079728", "url": "https://it.wikipedia.org/wiki?curid=33663", "title": "Dugenta", "text": "Dugenta (\"Rocenti\" in campano) \u00e8 un comune italiano di abitanti della provincia di Benevento in Campania.\nGeografia fisica.\nIl territorio comunale di Dugenta, adagiato lungo la valle del fiume Volturno, \u00e8 circondato dalle colline di Melizzano, Frasso Telesino, Sant'Agata de' Goti e Limatola.\nDista da Benevento 45\u00a0km circa, da Napoli 50\u00a0km circa, da Caserta 20\u00a0km.\nFa parte della Regione Agraria n. 4 - Colline del Calore Irpino inferiore.\nHa un'escursione altimetrica di 203\u00a0m s.l.m., con una minima di 27 e una massima di 230\u00a0m s.l.m.\nIl centro abitato sorge lungo cinque arterie divergenti, assumendo una struttura tentacolare; tuttavia la rete viaria di accesso \u00e8 costituita essenzialmente dalle strada SSV \"Fondo Valle Isclero\", dalla ex SS 265 dei Ponti della Valle e dalla ex SS 87 Sannitica (Napoli-Campobasso).\nStoria.\nDugenta venne citata per la prima volta nell'823 d.C.\nNel XIII secolo fu donata da Carlo I d'Angi\u00f2 a Guglielmo di Belmonte dopo essere stata valutata poco pi\u00f9 di quarantadue once.\nNel primo cedolario redatto dagli Angioini risultavano ventitr\u00e9 famiglie proprietarie tassate.\nDai Belmonte pass\u00f2 prima a Rofredo Gaetani, fratello di papa Bonifacio VIII, e poi ai Sanframondo.\nPosta in una posizione strategica, nel 1439 fu teatro di una feroce battaglia fra re Alfonso I d'Aragona e Jacopo Caldora. Quest'ultimo fu sconfitto.\nNel XVI secolo divenne possedimento dei Di Capua, dei Monsorio, dei Loffredo e dei Cossa.\nDal 1648 fu feudo del duca di Guisa e nel 1734 vi pass\u00f2 Carlo III di Borbone, nella sua avanzata alla conquista del Regno di Napoli.\nNel 1810 fu aggregata al comune di Melizzano.\nNel 1859 vi fu un primo tentativo di conquistare l'autonomia comunale. Fu infatti presentata all'Intendenza di Terra di Lavoro una richiesta firmata da ventotto proprietari terrieri al fine di \"emanciparsi\" dal comune di Melizzano. Questa richiesta non ebbe buon fine.\nNel 1860 vi arriv\u00f2 l'esercito borbonico, comandato dal generale Von Mechel, per affrontare l'esercito piemontese nella battaglia del Volturno.\nNel 1949 fu presentata una nuova richiesta per ottenere l'erezione di Dugenta a comune autonomo. La richiesta, firmata da settecentocinquanta cittadini, fu inoltrata al Ministero dell'Interno. In questo documento si legge che \"\"i sottoscritti elettori e contribuenti della Frazione Dugenta del Comune di Melizzano (Benevento) fanno istanza a codesto On/le Ministero per ottenere la costituzione della Frazione in Comune autonomo a norma della legge comunale e provinciale. Al riguardo fanno presente: 1) la Frazione Dugenta ha tutti i mezzi sufficienti per provvedere ai pubblici servizi; 2) la distanza dal capoluogo Melizzano \u00e8 di ben 11km di sola andata, e rappresenta un gravissimo sacrifizio e disagio per i cittadini\" [...] \"6) In provincia di Benevento ed anche in altre province d'Italia esistono comuni di minore importanza della Frazione di Dugenta e con una popolazione minore della met\u00e0 della Frazione stessa\" [...]\". La richiesta si concludeva con la sottoscrizione dei cittadini di Dugenta e con il loro impegno a versare cinquecentomila lire a fondo perduto per le prime spese di impianto del nuovo comune.\nDugenta divenne finalmente comune autonomo nel 1956.\nEconomia.\nHa una superficie agricola utilizzata di 5 537,37 ettari (2000).\nSi estende in una vasta piana ed \u00e8 delimitata dalle dolci colline della contrada \"Tore\" coltivate a vigneto.\nIl paese \u00e8 a vocazione prettamente agricola.\nVi si producono i vini Sannio Falanghina e Aglianico, olio, mele annurche, mozzarelle D.O.P.\nFa parte dell\"'Associazione Nazionale Citt\u00e0 del Vino\".\nAmministrazione.\nSindaci di Dugenta:\n1993 - 1997 Clemente di Cerbo\n1997 - 2001 Clemente di Cerbo\n2001 - 2006 Miguel Viscusi\n2006 - 2011 Ada Renzi\n2011 - 2016 Ada Renzi\n2016 - a oggi Clemente di Cerbo\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Dugenta 1986 Calcio\" che milita nel girone B campano di Prima Categoria. \u00c8 nata nel 1986."}
{"id": "33664", "revid": "1318658", "url": "https://it.wikipedia.org/wiki?curid=33664", "title": "Durazzano", "text": "Durazzano \u00e8 un comune italiano di abitanti della provincia di Benevento in Campania.\nGode di un impianto eolico di 7 aerogeneratori pari a 14 MW installato nell'ottobre del 2005.\nGeografia fisica.\nSituato sull'estremo confine occidentale della provincia di Benevento, Durazzano sorge in una valle circondata dal Monte Burrano (776 ) a sud, dal Monte Longano (585 m s.l.m.) a nord, dal Monte Aglio (458 m s.l.m.) ad ovest e dalla gola di Tagliola ad est, che apre la valle verso il vicino comune di Sant'Agata de' Goti.\nOrigini del nome.\nL'origine del nome potrebbe derivare dal primitivo \"Oraczanum\", che insieme al termine Durazzano per la sua flessione aggettivale, sembra che siano nati da un antico possesso prediale.\nStoria.\nUna volta formava un solo comune con Forchia di Cervino e con Cervino che ora fanno parte della provincia di Caserta.\nSe ne fa menzione la prima volta nel XIV secolo, sotto forma di \"Oraczanum\", nel Giustizierato di Terra di Lavoro e nella Contea di Caserta, di cui segu\u00ec le sorti feudali.\nSotto gli Angioini venne poi infeudato dai Sus, quindi dal chirurgo Pasquale De Parma poi pass\u00f2 successivamente ai Ciciniello, ai Della Ratta, ai Caracciolo, agli Spinelli, ai D'Aquino, ai Carafa, ai Tomacelli e ai Loffredo.\nNel 1749 divenuta \"terra regia\", non fu pi\u00f9 infeudata.\nAnche in questo paese, nel 1647, si ebbe una ripercussione della rivoluzione di Napoli di Masaniello con lo scuotere del gioco feudale e l'uccisione dell\"Erario\" del Barone. Ma gli uccisori caddero nelle mani delle soldatesche vicereali e furono impiccati.\nNel 1809 fu capoluogo di circondario nel Distretto di Nola e nel 1816 fu Comune del circondario di Sant'Agata de' Goti.\nSimboli.\nLo stemma del Comune di Durazzano \u00e8 stato concesso con decreto del presidente della Repubblica del 12 marzo 2004.\nInfrastrutture e trasporti.\nIl paese \u00e8 servito dall'agenzia privata \"Laudato Trasporti\" (LTP) per raggiungere il pi\u00f9 vicino paese di Cervino o Maddaloni e Caserta. Possibili collegamenti con Sant'Agata de' Goti, Dugenta e Faicchio tramite bus \"Di Caprio Trasporti\" (COSAT).\nAmministrazione.\nIl sindaco attuale \u00e8 Crisci Alessandro, rieletto il 27 maggio 2019 con la lista \"Progetto per Durazzano\" avendo ottenuto 872 voti (55,61%) contro la lista avversaria \"Aria Nuova\" di Francesco Iadevaia fermato a 696 voti (44,39%).\nSport.\nIn occasione dell'Universiade di Napoli 2019 Durazzano ha ospitato la competizione del tiro a volo."}
{"id": "33669", "revid": "57872", "url": "https://it.wikipedia.org/wiki?curid=33669", "title": "Fragneto Monforte", "text": "Fragneto Monforte \u00e8 un comune italiano di abitanti della provincia di Benevento in Campania.\nGeografia fisica.\nFragneto \u00e8 situato nell'Appennino campano ai piedi della collina di Toppa Barrata, tra i fiumi Tammaro e Calore, nei pressi dei torrenti Lenta e Raventa. Il territorio \u00e8 prevalentemente collinare, ma comunque fertilissimo. \u00c8 situato ad una altezza s.l.m. che varia dai 111 ai 530 metri ed ha un'estensione di quasi 25\u00a0km2. Rientra nella Zona I di classificazione sismica ed \u00e8 parte integrante della comunit\u00e0 montana dell'Alto Tammaro e della regione agraria n.4 \"Colline del Calore Irpino Inferiore\".\nOrigini del nome.\nIl nome Fragneto si fa risalire alla \"fara di Gnito\", ossia la famiglia (o gruppo) di Gnito, il guerriero che, dopo la conquista di Benevento da parte dei Longobardi (571 d.C.), si era stabilito in questo luogo e ne fece un villaggio fortificato da mura e torri. Altre fonti invece sostengono che \"Fragneto\" derivi dal latino \"farneus\", un particolare tipo di quercia, a cui si aggiunge il suffisso -etum, che indica, in questo caso, querceto.\nIl secondo nome Monforte sembra derivare semplicemente da Bartolomeo da Monteforte, uno dei primi suffeudatari del territorio ove sorge il paese; ad ogni modo, la specifica serve a differenziare Fragneto Monforte dal confinante Fragneto l'Abate.\nStoria.\nLe origini.\nLa collina e l'abitato di Fragneto Monforte, per la loro felice posizione e per la presenza del vicino Tratturo, ossia l'antica \u201cvia per le Puglie\u201d, ha ricoperto un importante ruolo strategico per le popolazioni che via via si sono insediate nel Sannio: dell'importanza di tale posizione restano a testimonianza le tracce di occupazione, ancora visibili, lasciate nel corso dei secoli da Sanniti e Romani prima, poi da Goti, Bizantini e Saraceni, ed ancora da Longobardi e Normanni. Difatti, antiche feste tradizionali, alcune usanze ed il nome stesso del piccolo centro testimoniano le influenze e le contaminazioni verificatesi nel tempo con il passaggio di queste popolazioni.\nTra l'891 e 894 d.C., in seguito alla cacciata dei Bizantini da Benevento, alcuni sparuti gruppi si stabilirono a Fragneto: si trattava di abili mercanti ed esperti artigiani che resero fiorente ed importante il piccolo borgo. Tra questi vi erano i devoti di Santo Nicolao di Myra, che ne introdussero il culto a Fragneto, insieme all'usanza che i ricchi donassero masse alimentari ad un \"Magister\" che le ridistribuisse ai pi\u00f9 poveri e bisognosi. E ancora oggi, difatti, le usanze tradizionali della Festa di San Nicola, basate sulla raccolta e distribuzione delle offerte, sono gelosamente custodite dal \"Mastro di Festa\" e dalla viva e sentita osservanza dell'intera comunit\u00e0.\nDall'Anno Mille ad oggi: il Palazzo Ducale.\n\u00c8 intorno al 1000 che si fa risalire la costruzione del Palazzo Ducale, epicentro dell'annesso feudo, chiamato dai Longobardi (nel 1010) \"Castello Nostro\". Nel 1113 ne diventa signore Rodolfo Pinello della contea di Ariano, il quale con la sua opera riesce a tenere alto il prestigio e la ricchezza del feudo, anche se nel 1138 il Castello viene saccheggiato e poi incendiato da Ruggero II. Ad ogni modo, in seguito alla ricostruzione, esso verr\u00e0 ceduto ai Frangipane da parte di Carlo I d'Angi\u00f2.\nSuccessivamente, il borgo di Fragneto con il Castello pass\u00f2 a far parte, nel 1350, del contado beneventano e prese il nome di \"Castrum Fragneti Montisfortis\". Da allora, come attestano varie fonti storiche, il feudo divenne teatro di imprese militari nella contesa tra Alfonso d'Aragona e gli Angioini. Pi\u00f9 tardi, il terremoto del 1456 distrusse buona parte del Castello e del borgo adiacente ma, grazie alla grande laboriosit\u00e0 degli abitanti, venne ricostruito tutto ancora una volta in breve tempo.\nNel XVI secolo, in seguito alle distribuzioni di terre a nobili famiglie, il feudo di Fragnito con il Palazzo venne concesso nel 1528 al luogotenente vicereale Don Ferrante Montalto: il feudo rimase ai Montalto, col titolo di ducato, fino alla scomparsa della feudalit\u00e0. La famiglia Montalto conserva per\u00f2 la propriet\u00e0 del Palazzo Ducale.\nAll'epoca del regno delle Due Sicilie il paese ha fatto parte del circondario di Pescolamazza all'interno del distretto di Ariano, nell'ambito della provincia di Principato Ultra; a decorrere dal 1861, dopo l'unit\u00e0 d'Italia, \u00e8 stato aggregato alla provincia di Benevento.\nSimboli.\nLo stemma del Comune d Fragneto Monforte \u00e8 stato concesso con decreto del presidente della Repubblica del 28 gennaio 2004.\nCultura.\nScuole.\nL'Istituto Comprensivo Scolastico di Fragneto Monforte \u00e8 situato in via Padre Pio, nei pressi del cimitero e del campo sportivo. Include una scuola di insegnamento primario e una scuola secondaria di primo grado, oltre che una scuola materna.\nCon l'unificazione dei corsi di studio in un unico edificio, la struttura della scuola elementare di p.zza Aldo Moro \u00e8 divenuta il nuovo municipio.\nAll'I.C. di Fragneto Monforte appartengono anche le scuole dei comuni di Campolattaro e Fragneto L'Abate.\nMusica.\nNel territorio fragnetano, sin dal 1970, \u00e8 posto il gruppo di ricerca folcloristico \"La Takkarata\", il quale, attraverso strumenti musicali, abbigliamento e canti popolari, intende rifarsi alla cultura ottocentesca e novecentesca degli abitanti del paese e delle zone circostanti.\nIl gruppo prende il nome da un certo \"Ballo della taccarata\", di origine ottocentesca, che a sua volta deriva da \"t\u00e0kkare\", termine con cui si definivano, in antichit\u00e0, le bacchette di ulivo stagionato, le quali creavano un suggestivo ritmo musicale. Tipico del gruppo \u00e8 anche il costume, il quale \"presenta qualcosa di albanese, misto all'orientale, con i tanti merletti multicolori che vengono utilizzati per il ballo della taccarata\".\nEventi.\nLa cittadina dimostra un particolare attaccamento alle festivit\u00e0 religiose, ragion per cui il 6 dicembre si festeggia il patrono San Nicola di Bari. La tradizione vuole che vi sia un \"mastro di festa\", ovvero l'economo, che organizzi le cerimonie e conservi il quadro recante l'immagine del Santo, consegnatogli all'inizio dell'anno; il 25 e 26 novembre si ha la \"Macina di S.Nicola\" e, a quanti abbiano prestato offerta, il 5 dicembre viene consegnato pane, carne e vino. Altre festivit\u00e0 religiose si hanno in occasione di Sant'Anna (26 luglio) e Santa Teresa (si ha una sorta di fiera il 15 ottobre). L'ultima domenica di maggio, invece, si ha la festa della santissima Purit\u00e0.\nIn via \"laica\" si hanno numerose ricorrenze, soprattutto nel periodo estivo, tra cui bisogna ricordare la fiera (che si ha l'ultimo sabato di maggio e il 25 luglio) e l\"'Estate fragnetana\" (per tutto il mese di agosto).\nRaduno Internazionale delle Mongolfiere.\nDal 1986 \u00e8 annualmente teatro di raduni internazionali di mongolfiere, generalmente nella prima settimana di ottobre. In quest'occasione lungo le vie del paese si hanno numerosi stand enogastronomici, artisti di strada, associazioni di clownerie, mostre d'arte estemporanee ed \u00e8 possibile anche sperimentare il volo aerostatico. I team pi\u00f9 esperti si lanciano in svariate competizioni in mongolfiera, i cui vincitori e partecipanti vengono premiati dall'amministrazione comunale. Si notano anche esibizioni acrobatiche di aerei e paracadutisti, nonch\u00e9 esibizioni di bande e fanfare, tra cui la fanfara dei Bersaglieri.\nEconomia.\nTrattandosi di un modesto centro dalle origini contadine, grazie anche all'estesa superficie coltivabile (1438,57\u00a0ha), Fragneto Monforte ha come fonte di guadagno prodotti primari come cereali (soprattutto grano ed orzo), olio, vini, frutta e pascoli.\nTuttavia l'attivit\u00e0 agricola e pastorale risulta essere in via di estinzione, dal momento che gran parte dei cittadini fragnetani sono impegnati nel settore secondario (industrie medio-piccole) e terziario.\nSport.\nSebbene l'unica struttura sportiva di rilievo sia data dal campo sportivo, nel territorio fragnetano sono presenti diverse associazioni:"}
{"id": "33670", "revid": "1450446", "url": "https://it.wikipedia.org/wiki?curid=33670", "title": "Fragneto l'Abate", "text": "Fragneto l'Abate (\"Franniti\u00e9lle\" in campano, \"Fr\u00e0gniti\u00e8llo\" in dialetto locale) \u00e8 un comune italiano di abitanti della provincia di Benevento in Campania.\nStoria.\nCome nel caso del confinante Fragneto Monforte, con ogni probabilit\u00e0 il nome del paese deriva da \"Farnitum\", forse da quella variet\u00e0 di quercia detta \"farnia\", donde \"farnus\" in tarda et\u00e0 romana e \"farnito\" nella lingua italiana, per indicare un bosco di farnie. In epoca longobarda i terreni furono concessi dai principi di Benevento al loro tesoriere Fotone per cui Farnitum ebbe la qualificazione di Totonis dal nome del possessore.\nDurante la dominazione normanna, nel febbraio 1099, il \"Castello Farnitum Totonis\" e tutti i possedimenti, furono acquistati da Eribertus conte di Ariano e donati all'abate Madelmo dell'abbazia di Santa Sof\u00eca di Benevento: da allora il paese si chiam\u00f2 \"Fragneti Abbatis\", da cui l'odierno \"Fragneto L'Abate\".\nAll'epoca del regno delle Due Sicilie il paese ha fatto parte del circondario di Pescolamazza all'interno del distretto di Ariano, nell'ambito della provincia di Principato Ultra; a decorrere dal 1861, dopo l'unit\u00e0 d'Italia, \u00e8 stato aggregato alla provincia di Benevento.\nMonumenti e luoghi d'interesse.\nArchitetture religiose.\nTra gli edifici storici \u00e8 degna di nota la chiesa parrocchiale, dedicata a Santa Maria Assunta, di antica ma incerta origine, ricostruita agli inizi del Settecento dopo i danni del terremoto, che \u00e8 affiancata da un campanile.\nParticolarmente interessante \u00e8, all'ingresso del paese, la Cappella, propriet\u00e0 della famiglia de Martini, intitolata alla Vergine dei Sette Dolori. La chiesa, nel 1701 ancora in costruzione certamente su preesistenze pi\u00f9 antiche ad opera di Gaetano Scipione de Martini, venne consacrata dal cardinale Vincenzo Maria Orsini, arcivescovo di Benevento, il 18 ottobre 1705, come attesta la lapide inserita nella controfacciata; la sagrestia, invece, fu terminata, unitamente all'adiacente romitorio, dopo il 1711. La Cappella, dalla facciata semplice ed elegante, ha un unico altare, sormontato da una grande tela con la Vergine dei Sette Dolori firmata da Paolo De Matteis. Questa \u00e8 inserita in una ricca cornice a stucco che forma lateralmente due grandi stemmi. Uno \u00e8 quello personale dell'Orsini, l'altro \u00e8 lo stemma dei de Martini, famiglia originaria della penisola sorrentina ma insediatasi agli inizi del XV secolo a Fragneto L'Abate.\nArchitetture civili.\nA questa famiglia appartiene l'antico Palazzo (edificio di propriet\u00e0 dei monaci di Santa Sof\u00eca) nel cuore del Centro Storico che custodisce un vero gioiello, un frantoio del Settecento (montano dei prieuti) perfettamente funzionante e con tutti i pezzi originali. Tra la fine Seicento e gli inizi del Settecento il Palazzo venne riammodernato e collegato con un grande arco ad una costruzione situate dall'altra parte della strada (cosiddetto Quarto Novo).\nAl centro della piazza principale, nel 1911 \u00e8 stata edificata una Torre dell'Orologio che \u00e8 diventata, insieme alla figura di San Martino, uno dei simboli di Fragneto l'Abate.\nCultura.\nScuole.\nNel territorio comunale sono presenti una scuola dell'infanzia e una scuola primaria appartenenti all'Istituto Comprensivo \"SAMNIUM\" di Pontelandolfo.\nGeografia antropica.\nIl paese, seppur segnato nei secoli dalle calamit\u00e0 che hanno funestato tutta la valle del Tammaro, ha mantenuto sostanzialmente inalterato il suo tessuto urbano con la caratteristica struttura planimetrica \"a mestolo\". Tenuto conto della frequentazione del paese da parte del celebre pittore Achille Vianelli (fondatore della Scuola di Posillipo insieme a Giacinto Gigante) si \u00e8 concretizzata l'opportunit\u00e0, attraverso i suoi dipinti, di avere le immagini originali del centro, che hanno permesso il recupero e la valorizzazione del centro storico.\nAmministrazione.\nIl 4 ottobre 2021 \u00e8 stato eletto sindaco Armando Marrone (lista civica Un ponte per il futuro), andando a sostituire il sindaco uscente Lucio Mucciacciaro. \nSport.\nIl comune di Fragneto l'Abate \u00e8 provvisto di un campo da calcio dove si disputano le partite dell'A.S.D.Fragneto l'Abate."}
{"id": "33671", "revid": "1127199", "url": "https://it.wikipedia.org/wiki?curid=33671", "title": "Frasso Telesino", "text": "Frasso Telesino \u00e8 un comune italiano di abitanti della provincia di Benevento in Campania.\nGeografia fisica.\nFrasso Telesino \u00e8 sito sul versante occidentale del Taburno Camposauro, tra le cime rocciose del monte \"Sant'Angelo\" (1189 m) e le cime di \"Monte Cardito\" e di \"Serra del Ceraso\" (1220 m) dove si apre il \"vallone di Prata\".\nIl territorio comunale \u00e8 compreso fra i 65 metri ed i 1220 metri, con un'escursione altimetrica di 1155 m.\nDista dal capoluogo di provincia circa 30\u00a0km.\n\u00c8 sede della comunit\u00e0 montana del Taburno.\nStoria.\nIl suo nome deriva da \"terra frassorum\" o \"castrum fracti\", probabilmente originato da fraxinus, l'albero raffigurato nello stemma civico. Con l'Unit\u00e0 d'Italia vi fu aggiunto l'appellativo di \"Telesino\" per distinguerlo dagli altri centri omonimi.\nSecondo la tradizione popolare il paese fu fondato da coloro che si salvarono alla distruzione di Telesia del 1349. Il comune \u00e8 per\u00f2 ricordato secoli prima, in un documento del X secolo.\nAi tempi di Carlo I d'Angi\u00f2 era possedimento dei conti di Caserta.\nNel 1317 pass\u00f2 a Diego de la Rath. Una sua discendente, Caterina de la Rath (italianizzata Della Ratta), fu spogliata del feudo alla fine del Quattrocento ma lo riconquist\u00f2 nel 1509.\nNel 1496 Frasso ospit\u00f2 re Federico I di Napoli che firm\u00f2 alcuni decreti in \"Terra Frassorum\".\nLa figlia di Caterina Della Ratta ebbe in dote il feudo che pass\u00f2 ai Gambacorta e quindi ai Pignatelli.\nSuccessivamente fu venduto ai de Ponte per poi tornare ai Gambacorta.\nNel 1647, durante una sommossa popolare, fu ucciso il figlio del principe Gambacorta, implicato nella rivolta di Masaniello.\nNel XVIII secolo pass\u00f2 ai Dentice e poi agli Spinelli che lo tennero sino all'abolizione del feudalesimo (1806).\nDal 1861 fa parte della provincia di Benevento.\nNel 1943 fu bombardata due volte dagli americani.\nEconomia.\nIl paese \u00e8 a vocazione prevalentemente agricolo-pastorale.\nHa una superficie agricola utilizzata di 1065,39 ettari (2000).\nIl territorio agricolo, in gran parte collinare, \u00e8 sfruttato per la produzione di olio di oliva e dei vini aglianico, piedirosso e falanghina.\nAmministrazione.\nDi seguito riportiamo i pi\u00f9 recenti sindaci di Frasso Telesino."}
{"id": "33675", "revid": "2079728", "url": "https://it.wikipedia.org/wiki?curid=33675", "title": "Melizzano", "text": "Melizzano \u00e8 un comune italiano di abitanti della provincia di Benevento in Campania. Situato alle falde occidentali del Monte Taburno, confina a nord-est con la provincia di Caserta.\nGeografia fisica.\nMelizzano \u00e8 sito sulla ripa destra del \"vallone di Prata\" a 10\u00a0km dalla stazione ferroviaria Frasso - Dugenta.\nFa parte della Comunit\u00e0 Montana Zona del Taburno - Regione Agraria n.4 - Colline del Calore Irpino inferiore.\nHa un'escursione altimetrica pari a 907 m s.l.m. con una minima di 33 m ad una massima altitudine di 940 m s.l.m.\nHa una superficie agricola utilizzata di ettari (ha) 1.101,42 (2000).\nDista dal capoluogo di provincia 29\u00a0km.\nStoria.\nIl paese sorse nel medioevo al posto dell'antica \"Melae\", insediamento di origine sannita che fu al centro di alcune tristi vicende durante la seconda guerra punica (216 a.C.). Questo villaggio dipendeva dal municipio romano di Telesia.\nNel Catalogus baronum (met\u00e0 del XII secolo) veniva chiamata \"Meliczano\" ed era un feudo di propriet\u00e0 del conte di Caserta.\nSuccessivamente divenne di propriet\u00e0 dei Signoretto e, nel 1506, dei Gambacorta.\nNel 1532 contava quarantotto famiglie, diventate cinquantasei nel 1596 e trentotto dopo la peste del 1656.\nNel XVII secolo appartenne ai De Capua e ai Bellucci.\nPoco prima dell'abolizione del feudalesimo (1806) appartenne ai Corsi.\nNel 1810 divenne un unico comune con Dugenta che dopo l'Unit\u00e0 d'Italia divenne sua frazione.\nDal 1861 fa parte della provincia di Benevento.\nNel 1943 i bombardamenti americani provocarono ventuno morti.\nMonumenti e luoghi d'interesse.\nCastello.\nDi propriet\u00e0 privata, \u00e8 un monumento di notevole interesse dato che conserva ancora la sua fisionomia originaria.\nIl castello di Melizzano \u00e8 caratterizzato dalla merlatura ghibellina che corre lungo tutta l'architettura.\nNel cortile interno si possono ammirare delle belle arcate ogivali di gusto gotico.\nArchitetture religiose.\nChiesa di San Pietro\nCultura.\nMelizzano viene citata pi\u00f9 volte nella commedia di Eduardo De Filippo \"De Pretore Vincenzo\" e viene indicata come citt\u00e0 d'origine del protagonista e citt\u00e0 famosa in antichit\u00e0 per la sua produzione di mele."}
{"id": "33676", "revid": "1516566", "url": "https://it.wikipedia.org/wiki?curid=33676", "title": "Moiano", "text": "Moiano \u00e8 un comune italiano di abitanti della provincia di Benevento in Campania.\nGeografia fisica.\nIl paese \u00e8 situato alle falde sud occidentali del Monte Taburno, sul fiume Isclero. Il territorio \u00e8 ricco di cereali, frutta, uve, pascoli e boschi.\nStoria.\nL'abitato prese nome da un \"Fundus Mevianus\". Le sue origini, comunque, sono contese con Bonea. Il documento che supporta tale ipotesi \u00e8 una pergamena del codice di Cava, datato 974. Esso recita testualmente: \"loco ubi dicitur Meane trans Boneia\". L'ufficialit\u00e0 del Casale \u00e8 in ogni modo attestata nel 1640 come appartenente, al territorio di Airola. \nUnito sempre al comune di Airola, divenne autonomo nel 1809.\nSimboli.\nLo stemma e il gonfalone di Moiano sono stati concessi con decreto del presidente della Repubblica del 20 ottobre 1953.\nLe colline di Moiano si caratterizzano per la presenza di estesi boschi di castagno selvatico il cui legno era utilizzato un tempo per la produzione di doghe per le botti.\nMonumenti e luoghi d'interesse.\nTra i beni architettonici vanno citati la Chiesa Parrocchiale di San Pietro Apostolo, dove si venera la miracolosa Madonna della Libera (di cui il giorno 8 settembre 2014 si \u00e8 celebrato il 1\u00ba centenario dell'incoronazione), con il fonte battesimale di rilevante valore artistico, la Chiesa di San Sebastiano, vero gioiello d'arte, dove si conserva un ciclo di affreschi di Tommaso Giaquinto: concerto degli Angeli, Storie di Mos\u00e8, Annuncio ai Pastori, e Cacciata dei Mercanti.\nIl comune di Moiano \u00e8 attraversato da parte dell'acquedotto carolino, che conduce le acque alla Reggia di Caserta, inserito nella lista dei patrimoni dell'umanit\u00e0 dall'UNESCO.\nIl comune \u00e8 il luogo di origine del militare e docente Nazzareno Tirino (gi\u00e0 Medaglia d'Onore) nella cui frazione di Luzzano \u00e8 stato intitolato il 21 agosto 2019 un largo antistante l'edificio scolastico elementare.\nAmministrazione.\nIl comune fa parte della Comunit\u00e0 montana del Taburno."}
{"id": "33677", "revid": "1516566", "url": "https://it.wikipedia.org/wiki?curid=33677", "title": "Molinara", "text": "Molinara \u00e8 un comune italiano di abitanti della provincia di Benevento in Campania.\nGeografia fisica.\nIl territorio \u00e8 collinare (582\u00a0m s.l.m.).\nOrigini del nome.\nUna prima ipotesi fa discendere il toponimo di Molinara dalla presenza sul suo territorio di numerosi mulini ad acqua; una seconda ritiene che il nome derivi dall'attivit\u00e0 prevalente in passato degli abili scalpellini che rifornivano di mole per macine tutti i comuni limitrofi. Ancora, un'ipotesi non largamente condivisa vuole che il nome originario del borgo fosse \"Castello Montis Hilarii\", con cui \u00e8 denotata la localit\u00e0 in un documento del 1118. Ultima in ordine di tempo \u00e8 l'ipotesi che il nome del borgo derivi da \"moria elaia\", l'\"ulivo sacro\" donato dalla dea Atena ai Greci, in riferimento agli ampi oliveti che si trovano attorno al paese.\nStoria.\nL'area di Molinara ricade in un territorio abitato in antichit\u00e0 dai Sanniti, successivamente conquistato dai Romani. Nel II secolo a.C., questi deportarono migliaia di Liguri Apuani nella zona: il centro principale di tale popolazione, che prese il nome di Liguri Bebiani, fu l'attuale contrada Macchia di Circello. E in effetti, non mancano nell'area ritrovamenti di piccoli oggetti e resti di sepolcri, anche se non sono sufficienti ad assicurare l'esistenza di un centro abitato gi\u00e0 nell'antichit\u00e0. Nel 1977 \u00e8 stato rinvenuto un tetradramma bronzeo, coniato tra il 336 a.C. ed il 323 a.C., con l'effigie di Alessandro Magno, che testimonia contatti tra il Sannio e la Magna Grecia.\nMolinara viene menzionata per la prima volta nel 992: in tale anno, fra i beni confermati all'abate di San Modesto di Benevento, compare una chiesa di Santa Maria posta a Molinara, forse la chiesa di Santa Maria \"in Plano\" cui si fa riferimento in documenti successivi. Comunque, si ritiene che la fondazione del paese sia legata all'arrivo di una comunit\u00e0 di monaci bizantini, che qui fond\u00f2 la chiesa di Santa Maria dei Greci e attir\u00f2 quindi le popolazioni limitrofe che si incastellarono in cerca di protezione dalle incursioni. La nascita del nucleo fortificato di Molinara pu\u00f2 anche essere attribuita a ragioni politiche, considerando che il paese non \u00e8 lontano da quelli che, nel X secolo, erano i luoghi degli scontri fra i Longobardi del Principato di Benevento e i Bizantini del thema di Langobardia.\nMolinara viene poi menzionata in un documento del giugno 1118 da cui il castello appare come un possedimento di Raimondo di Loritello, figlio del defunto Rodolfo di Loritello e signore di Bovino; e ancora nel giugno del 1121 un altro documento la indica come terra dei figli del defunto Rodolfo, includendo dunque anche il fratello Goffredo. Faceva parte della contea di Ariano e, dopo la riorganizzazione del 1142, di quella di Buonalbergo. Nel \"Catalogus baronum\" appare nelle mani di un tale Roberto di Molinara.\nDopo la morte di donna Isolda di Molinara nel 1283, Carlo I d'Angi\u00f2 concesse il feudo, assieme a quello di Roseto a Giacomo di Assumual. Morto questo senza eredi fra il 1292 e 1293, tali terre passarono a Bartolomeo di Capua, Protonotario del Regno.\nI suoi successori tennero il feudo a lungo, insigniti in seguito del titolo di Conti di Altavilla: primo fra questi a detenerlo, forse, fu Roberto di Capua nel 1334. Seguirono il figlio Bartolomeo, il nipote Luigi e il pronipote Andrea di Capua, cui nel 1397 il re Ladislao I di Napoli riconfermava il possesso di Molinara. Nel 1443 Alfonso V d'Aragona invest\u00ec dei titoli il figlio di quest'ultimo, Ludovico, e l'anno successivo il nipote, Andrea II. Nel 1459 re Ferdinando I di Napoli concesse tali titoli a Francesco, fratello di Andrea. Ancora vi furono Luigi II (figlio di Francesco, dal 1489); Bartolomeo II (fratello di Luigi, dal 1497); Luigi Martino (figlio di Bartolomeo, dal 1526).\nNel 1549 Luigi Martino di Capua vendette il feudo di Molinara al Regio Consigliere Giovan Tommaso de Minadois. Alla sua morte nel 1555 lo eredit\u00f2 il figlio Giulio Cesare, Presidente della Regia Camera della Sommaria; questo lo don\u00f2 al suo primogenito Giovan Tommaso II in occasione delle sue nozze (1612). Per\u00f2, l'anno successivo, padre e figlio vendettero il feudo congiuntamente ad Ippolita Caracciolo, marchesa di San Marco dei Cavoti. Ancora, da questa lo compr\u00f2 Giovan Battista de Iuliis (1615), che nel 1621 lo vendette a Francesco Carafa. Il figlio di Francesco, Marcello, rilev\u00f2 il feudo nel 1634 e l'anno successivo, infine, lo alien\u00f2 in favore di Marcantonio Muscettola, Duca di Spezzano.\nI Muscettola tennero stabilmente Molinara per pi\u00f9 di un secolo, e vi risiedettero per la maggior parte del tempo. Con la morte di Marcantonio nel 1649, gli succedette il primogenito Francesco, che pag\u00f2 il relevio del feudo nel 1656. Nel 1663 egli chiese ed ottenne dalla Regia Camera della Sommaria il permesso di mutare il nome del feudo in Spezzano; dopodich\u00e9 (1677), ottenne dal re Carlo II di Spagna anche il cambiamento del proprio titolo nobiliare, cosicch\u00e9 il titolo di Duca di Spezzano si riferisse a Molinara, e non pi\u00f9 al feudo calabrese. Francesco ebbe tre figli fra cui il poeta Antonio Muscettola, che eredit\u00f2 il titolo di duca ed il feudo nel 1679, per morire nel palazzo familiare pochi mesi dopo. Cos\u00ec il titolo di Duca di Spezzano pass\u00f2 nelle mani del figlio Francesco II, quindi del 1712 in quelle di Giacinto, primogenito di quest'ultimo, che per\u00f2 dovette dividere i beni con i suoi tre fratelli; segu\u00ec il figlio Vincenzo Maria (1750). Carmine Maria, erede del titolo di Duca di Spezzano, mor\u00ec senza eredi: il titolo ducale sarebbe stato devoluto alla Real Corona, concludendo la storia feudale di Molinara. Il nome Spezzano, mai gradito dalla popolazione, fu presto abbandonato in favore del vecchio.\nDa un punto di vista amministrativo il comune, che gi\u00e0 nel quadriennio 1743-46 era stato soggetto alla competenza territoriale del \"regio consolato di commercio\" di Ariano nell'ambito della provincia di Principato Ultra, fu poi aggregato al circondario di San Giorgio la Molara (anticamente detto \"San Giorgio della Molinara\") nell'ambito del distretto di Ariano. Con l'unificazione italiana Molinara fu infine distaccata dal Principato Ultra per essere integrata nella neonata provincia di Benevento.\nIl paese \u00e8 stato stravolto dal terremoto del 1962 e successivamente dal sisma del 1980. Il centro storico fortificato fu, quindi, abbandonato.\nEconomia.\nNel territorio si produce l'olio di oliva delle colline beneventane, che ne rappresenta il pi\u00f9 importante prodotto agricolo.\nNel mese di ottobre del 2013 \u00e8 stata costituita l'Associazione per la Valorizzazione dell'Olio di Molinara con lo scopo di determinare le qualit\u00e0 particolari dell'olio di Molinara e, di conseguenza, far confluire l'intera produzione in un'unica offerta garantita da un marchio e da una filiera riconosciuta e condivisa dai soci.\nL'attivit\u00e0 principali del luogo si basano sulla pastorizia."}
{"id": "33678", "revid": "1564499", "url": "https://it.wikipedia.org/wiki?curid=33678", "title": "Montefalcone di Val Fortore", "text": "Montefalcone di Val Fortore \u00e8 un comune italiano di abitanti della provincia di Benevento in Campania. \u00c8 il comune pi\u00f9 alto della provincia.\nGeografia fisica.\nIl paese \u00e8 ubicato al confine con la provincia di Foggia (e quindi con la Puglia), in un territorio ricco di sorgenti ed aree boschive. Il livello di altitudine minimo \u00e8 di 411\u00a0m., quello massimo \u00e8 di 981 metri s.l.m.. \u00c8 posizionato sul declivio orientale di un alto colle di roccia calcarea dal quale si gode un'ampia vista che spazia fino alle montagne dell'Abruzzo e della Basilicata. Il clima \u00e8 continentale: le precipitazioni nevose e la predominanza di venti boreali rendono gli inverni piuttosto rigidi e lunghi.\nIl territorio comunale \u00e8 prevalentemente costituito da pascoli e da boschi. Il bosco principale \u00e8 quello ubicato in localit\u00e0 Toppo Pagliano-Monte, esteso ben 230 ettari. La vegetazione prevalente \u00e8 quella di cerro e quercia, comune anche al bosco della contrada Macchio dell'Abate. In contrada Cavecchia, invece, \u00e8 presente una pineta estesa 90 ettari. Altre pinete sono presenti anche nelle localit\u00e0 Lago Mignatta, Fontaniella, Gallizzi, Marraniero, Perrazzeta, Scomunicata. Fra gli animali selvatici che vivono nei boschi di Montefalcone si segnalano: la gazza ladra, il colombaccio, il corvo, il tasso, il cinghiale, la beccaccia, la volpe.\nNel territorio comunale, in localit\u00e0 Trivolicchio, nasce il fiume Fortore, mentre sul versante sud si estende la valle del Miscano.\nStoria.\nLa zona in cui sorge il centro abitato \u00e8 sede di antichi insediamenti come hanno testimoniato alcuni ritrovamenti archeologici che hanno portato alla luce, in particolar modo, resti di tombe arcaiche. Nei pressi del castello \u00e8 stato rinvenuto anche del vasellame datato al IV secolo a.C., attualmente custodito nel museo civico.\nMontefalcone nei documenti viene citato per la prima volta in epoca normanna con il nome di \"Mons Falconis\". Il nome deriverebbe dalla casata dei Falcone che per prima resse il feudo. Passata la dominazione normanna il paese conobbe una lunga serie di feudatari iniziata con Matteo di Lecto al quale seguirono il casato dei Mansella di Salerno, quello dei Caracciolo e, successivamente, la famiglia Loffredo. Nel 1439, durante la signoria di Giannotto di Montefalcone, il castello ospit\u00f2 re Alfonso d'Aragona. Nell'XI secolo dai Caracciolo pass\u00f2 ai Piccolomini, poi ai Loffredo marchesi di Trevico che, nel 1621, cedettero il possedimento ad Andrea de Martino e a suo figlio Scipione il quale, per\u00f2, mor\u00ec senza lasciare figli. Pertanto il feudo fu confiscato dalla Regia Corte che lo vendette nel 1645 a Francesco di Montefuscoli. Da questi passo ai De Sanctis, poi di nuovo alla Regia Corte e quindi ai Di Sangro e al principe di Rocella che lo tenne sino all'eversione della feudalit\u00e0 (1806).\nDa un punto di vista amministrativo il comune nel quadriennio 1743-46 fu soggetto alla competenza territoriale del \"regio consolato di commercio\" di Ariano nell'ambito della provincia di Principato Ultra, cui appartenne fino al 1811; in seguito fece parte del distretto di Bovino nella Capitanata per passare infine, nel 1861, alla nuova provincia di Benevento. Il 22 gennaio 1863 con regio decreto sono state aggiunte le parole \"Val Fortore\" al nome del comune, per distinguerlo dagli altri comuni omonimi sparsi per l'Italia.\nMonumenti e luoghi d'interesse.\nIl centro storico conserva ancora la sua impostazione medievale nonostante i danni patiti dai terremoti del 1962 e del 1980. Si sviluppa intorno al castello di cui restano solo pochi ruderi. Il possente maniero aveva una pianta romboidale avente nel mezzo un cortile dotato di ampia e profonda cisterna, atta ad immagazzinare l'acqua piovana utilizzata durante gli eventuali assedi. Dal cortile partivano anche due cunicoli, lunghi circa 2\u00a0km ciascuno, utilizzati come vie di fuga in caso di attacco. Nel 1349 e nel 1805 sub\u00ec gravi danni a causa di due terremoti ma ben presto fu riparato. Nel 1809 fu raso al suolo perch\u00e9 divenuto rifugio di banditi.\nIl santuario della Madonna del Carmine, iniziato nel 1604, \u00e8 meta di pellegrinaggi ed \u00e8 oggetto di particolare venerazione. L'aspetto attuale dell'edificio \u00e8 dovuto ai numerosi interventi di ristrutturazione e di ampliamento susseguitisi nel corso del XX secolo. Degne di rilievo sono la statua settecentesca della Madonna e le vetrate istoriate, di fattura contemporanea.\nSociet\u00e0.\nReligione.\nIl territorio comunale \u00e8 incluso nella forania Miscano-Fortore-Cervaro della diocesi di Ariano Irpino-Lacedonia.\nTradizioni e folclore.\nA Montefalcone \u00e8 attivo un gruppo folcloristico che ha iniziato la sua attivit\u00e0 nel 1932 in occasione della visita a Telese Terme del principe ereditario Umberto di Savoia. I membri del gruppo vestono l costume tradizionale del paese, ricco di ricami. I colori principali dei costumi sono il nero, il rosso e il bianco.\nCultura.\nMusei.\nA Montefalcone \u00e8 possibile visitare due esposizioni comunali permanenti.\nMuseo della Civilt\u00e0 Contadina.\nIstituito nel 1982, \u00e8 ospitato nei locali della scuola elementare del rione San Marco. L'esposizione ha lo scopo di illustrare la vita quotidiana della popolazione rurale del Fortore dei secoli scorsi. I numerosi reperti esposti (circa tremila) sono raccolti in tredici stanze, e ciascuna sala \u00e8 dedicata ad una specifica tematica.\nMuseo Civico.\nIstituito nel 2004, dall'ottobre 2008 gode dello status di \"museo di interesse regionale\". L'esposizione, ospitata in un edificio del centro storico appositamente ristrutturato, \u00e8 divisa in tre sezioni. La sezione paleontologica conserva migliaia di fossili raccolti nel corso degli anni dallo studioso prof. Luigi Capasso. Sono presenti anche numerosi fossili provenienti dal bacino di Pietraroja, localit\u00e0 famosa per il ritrovamento del cucciolo di dinosauro Scipionyx samniticus. Nella sezione archeologica mediante pannelli, reperti di scavo e ceramiche arcaiche, ritrovate nell'area archeologica del Palazzo, viene raccontata la storia di Montefalcone dall'antichit\u00e0 ad oggi. La terza sezione riguarda \"L'evoluzione dell'uomo\". Sono visibili oltre alle riproduzioni fossili di crani ominoidi, anche la riproduzione di una sepoltura di uno scheletro rinvenuto nella zona San Luca di Montefalcone, luogo di campagna in cui si ritiene ci siano stati i primissimi insediamenti abitativi del paese. Il Museo Civico offre numerosi servizi durante l'anno: visite guidate, laboratori didattici per gli alunni di ogni ordine e grado, mostre, convegni e adesioni a iniziative varie promosse a livello nazionale.\nEconomia.\nA Montefalcone \u00e8 attivo un grande parco eolico costruito nel 1995-96 dall'IVPC (Italian Vento Power Corporation).\nAmministrazione.\nAltre informazioni amministrative.\nIl comune fa parte della comunit\u00e0 montana del Fortore."}
{"id": "33679", "revid": "1516566", "url": "https://it.wikipedia.org/wiki?curid=33679", "title": "Montesarchio", "text": "Montesarchio \u00e8 un comune italiano di abitanti della provincia di Benevento in Campania.\n\u00c8 il comune pi\u00f9 popoloso della provincia, dopo il capoluogo Benevento, e ha assunto il titolo di citt\u00e0 con il decreto del presidente della Repubblica del 31 luglio 1997. A partire dal 2017 il comune di Montesarchio partecipa all'associazione dei borghi pi\u00f9 belli d'Italia.\nGeografia fisica.\nSituato 18\u00a0km a sud-ovest del capoluogo provinciale, nella Valle Caudina, ai piedi del monte Taburno.\nDominano sulla citt\u00e0 il monte Taburno e la collina, denominata \"Torre\", riprendendo il nome del monumento che da secoli la domina, la Torre di Montesarchio, appunto, che vi si erge. Oltre alla torre, la collina ospita un castello e, pi\u00f9 in basso sulla collina, le due parti della citt\u00e0 vecchia, il \"lato vetere\" e il \"lato novo\". La collina domina una vasta pianura dove la citt\u00e0 si \u00e8 espansa negli ultimi decenni. Nel territorio cittadino si trova anche un laghetto chiamato \"Moccia\" (data la sua vicinanza con l'omonima fabbrica di mattoni) nonch\u00e9 il torrente \"Tesa\", immissario dell'Isclero. Inoltre nella periferia vi \u00e8 una strada di comunicazione che conduce sul monte Taburno e ai borghi situati ai suoi piedi, denominata via Vitulanense, in contrada Monaca.\nOrigini del nome.\n un agglomerato fondato dai Sanniti, da cui deriva il nome della valle (Valle Caudina).\nStoria.\nLa zona di Montesarchio, abitata sin dal neolitico, \u00e8 identificata con la citt\u00e0 sannita di Caudium (fondata nel VIII a.C.), capitale e agglomerato pi\u00f9 importante del Sannio caudino nonch\u00e9 famoso centro urbano di quei tempi dove commerciavano molti prodotti tipo vasi e altri manufatti dalla \"Magna Grecia\". La citt\u00e0 \u00e8 famosa per la battaglia delle Forche Caudine (seconda guerra sannitica) in cui i romani vennero sconfitti dai sanniti e costretti a subire la pena delle forche caudine. La citt\u00e0, probabilmente, venne distrutta dopo la disfatta della lega sannitica nel IV secolo a.C.\nNumerose testimonianze archeologiche risalgono all'epoca romana come gli scavi di \"Caudium\", le terme, l'acquedotto romano e le antiche emergenze di localit\u00e0 \"Masseria Foglia\". I romani, inoltre, vi costruirono la famosa via Appia (attuale strada statale 7) che collega Roma con Brindisi passando per Benevento (in quel tempo chiamata Beneventum)\nSotto la dominazione dei longobardi nacque l'agglomerato urbano chiamato \"Latovetere\", tipicamente medievale, con le case addossate al castello e alla torre. In epoca normanna, grazie all'incremento demografico, nacque invece il quartiere \"Latonuovo\".\nMontesarchio fu possesso feudale dei Della Leonessa o de Lagonissa dal 1278 al 1480, dei Carafa dal 1480 sino al 1528 quando pass\u00f2 ai D'Avalos che la tennero sino alla fine della feudalit\u00e0 nel 1806. Nelle pertinenze di Montesarchio vi erano possedimenti baronali anche di altre famiglie: per esempio al 1669 risultano versamenti fiscali della famiglia d'Alessandro per feudi \"sopra Montesarchio e Valle Vitulano\".\nIl terremoto del 5 giugno 1688 provoc\u00f2 ingenti danni al comune.\nLa torre del paese fu usata per contenere all'interno un carcere di massima sicurezza al tempo dei Borbone. Vi fu rinchiuso, tra gli altri, il patriota e politico italiano Carlo Poerio oggi ricordato con una lapide in quella che, leggenda narra, sia stata la sua cella.\nIl castello fu edificato per fini militari e di ordine pubblico. Nel caso in cui il nemico fosse transitato al di sotto della collina, dalle \"bocce di leone\" di cui \u00e8 dotato sarebbe sceso olio bollente per respingere gli invasori.\nA livello amministrativo Montesarchio nel 1861 pass\u00f2 dal disciolto Principato Ultra alla neonata provincia di Benevento.\nDurante il ventennio fascista il comune fece costruire la biblioteca comunale e la scuola elementare.\nIl comune di Montesarchio \u00e8 stato scelto come una delle sedi della XXX Universiade di Napoli del 2019, per la quale sono stati apportati miglioramenti allo Stadio Comunale \"A. Allegretto\" reinaugurato il 2 luglio dello stesso anno.\nSimboli.\nLo stemma e il gonfallone di Montesarchio sono stati concessi con decerto del presidente della Repubblica del 31 luglio 1997.\nIl gonfalone municipale \u00e8 costituito da un drappo azzurro.\nCultura.\nCinema.\nDiverse scene del film Permettete signora che ami vostra figlia? (1974) sono girate a Montesarchio.\nAnche alcune scene di Zappatore (1950) sono girate a Cirignano (frazione di Montesarchio).\nMuseo.\nIl comune ospita il museo archeologico nazionale del Sannio Caudino presso il castello cittadino. Tra i tanti vasi antichi e reperti archeologici presenti all'interno, \u00e8 esposto anche il celebre Vaso di Assteass (Ratto d'Europa).\nGeografia antropica.\nLa citt\u00e0 fa parte della Comunit\u00e0 Montana Zona del Taburno, della Regione Agraria n. 3 - Monti del Taburno e del Camposauro e del Parco del Taburno-Camposauro.\nEconomia.\nIl comune \u00e8 un importante centro agricolo e industriale (lavorazione del tabacco e materiali da costruzione). Molto sviluppata dal punto di vista commerciale e imprenditoriale vantando un gran numero di negozi, imprese e sportelli bancari.\nInfrastrutture e trasporti.\nLa citt\u00e0 \u00e8 attraversata dalla Strada Statale 7 e per questo si sono avuti problemi riguardo al traffico. La questione \u00e8 stata parzialmente risolta con la costruzione di una variante che limita il traffico in transito per la citt\u00e0, soprattutto per i mezzi pesanti, per cui vige il divieto di transito per il centro abitato.\nOltre alla statale 7 la citt\u00e0 costituisce un vero e proprio centro di collegamenti: dalla citt\u00e0 infatti parte la strada provinciale che porta ad Avellino (Via San Martino); la strada che porta a Cervinara (Via Cervinara) e la strada che collega ai comuni di Vitulano, Tocco Caudio, Campoli del Monte Taburno e altri (Via Vitulanese).\nInoltre il comune ha attivato un servizio di trasporto urbano (un pullman che collega le varie aree della citt\u00e0).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSindaci di Montesarchio\nStemma e blasonatura.\nLo stemma del Comune \u00e8 composto da uno \"scudo sannita\" recante il disegno d'Ercole, rivestito di un lenzuolo che ricopre soltanto il suo basso ventre e con in mano una clava, accompagnato da un leone, con, sullo sfondo, un paesaggio composto da un albero di basso fusto, alla sua destra, e, alla sua sinistra, i resti di un'antica torre cilindrica di piccole dimensioni. Il cielo \u00e8 azzurro, con una nuvoletta bianca sullo sfondo. Il fondo campo \u00e8 verde. Questi ultimi due elementi richiamano i colori del Comune, che sono, appunto, l'azzurro e il verde. Sotto lo \"scudo\" vi \u00e8 una striscia con la scritta: \"Hercules alexicacos\".\nIl gonfalone del Comune \u00e8 composto da un drappo di colore azzurro, recante lo stemma, come sopra descritto, con le seguenti aggiunzioni: nella parte superiore, al centro, in caratteri grandi cubitali, colore oro la scritta \"Citt\u00e0 \" e al secondo rigo \"di\" (sempre in posizione centrale). Segue al rigo successivo una grossa corona formata di mattoni, sempre color oro e posta in posizione centrale, subito sotto la corona \u00e8 posto lo stemma e sotto la sua scritta \"Hercules alexicacos\" una corona d'alloro in colore oro. Al di sotto della corona d'alloro, con le stesse caratteristiche della scritta del primo e secondo rigo, vi \u00e8 la scritta \"Montesarchio\"."}
{"id": "33680", "revid": "373458", "url": "https://it.wikipedia.org/wiki?curid=33680", "title": "Morcone", "text": "Morcone \u00e8 un comune italiano di abitanti della provincia di Benevento in Campania.\nGeografia fisica.\nIl centro abitato si erge sulle ripide falde di un'altura collinare posta alle pendici del Massiccio montuoso del Matese, affacciandosi sulla valle del fiume Tammaro che qui si apre offrendo la visione di un ampio paesaggio collinare, nel quale si incastona il Lago del Tammaro, un bacino artificiale dovuto alla Diga di Campolattaro. \nLambisce il centro storico il torrente San Marco.\nIn localit\u00e0 San Benedetto \u00e8 presente un laghetto utilizzato per la pesca sportiva. \nStoria.\nL'attuale Morcone \u00e8 stata edificata su un insediamento sannita, di cui s'ignora il nome antico e del quale restano diverse testimonianze come il recinto fortificato in opera poligonale (V-IV secolo a.C.) utilizzato successivamente come basamento delle mura del castello, e tratti del terrazzamento megalitico che circonda l'abitato, dai terreni all'interno del cui perimetro sono emersi numerosi frammenti ceramici di IV-III secolo a.C.\nIl comune fu citato per la prima volta nel 776 d.C. quando era sede di un gastaldato longobardo.\nDal 1058 al 1122 fu sede vescovile\nNel 1122 venne citata per la prima volta l'esistenza del castello dove si rifugi\u00f2 il conte Giordano conte di Ariano, sconfitto da Guglielmo il Normanno.\nCon Ruggero II di Sicilia detto il Normanno Morcone divenne di propriet\u00e0 regia e fu dotata di statuti municipali (le Antique Assisie) confermati da Margherita di Durazzo nel 1381.\nFeudo dei Gaetani, dei Carafa, dei D'Aponte e dei Baglioni, dopo l'abolizione del feudalesimo (1806) entr\u00f2 a far parte del Contado del Molise e, nel 1861, lusingato da promesse di vantaggi territoriali e politico amministrativi ader\u00ec al distacco dalla Provincia di Molise per congiungersi alla nuova provincia di Benevento.\nMonumenti e luoghi d'interesse.\nCentro storico.\nIl centro storico di Morcone si sviluppa a ventaglio lungo un monte alla cui sommit\u00e0 si notano gli importanti resti del Castello medievale. Le varie strade, per lo pi\u00f9 strette, tortuose e costituite da gradinate in pietra locale, si aprono fra le varie case. \nI pi\u00f9 antichi nuclei dell'abitato, come documentato in una fonte archivistica del XIV secolo, si aggregavano a ridosso delle mura di cinta urbane, attestate gi\u00e0 nel 1054, in corrispondenza di sei Porte, che davano denominazione ai sei comparti amministrativi dell'Universitas . Delle sei Porte civiche se ne conserva solo una, chiamata \"porta San Marco,\" essendo le altre state abbattute in varie epoche, in relazione a lavori di ammodernamento e allargamento delle strade di accesso al paese.\nI sestieri (\"Porte\") si aggregavano ciascuno intorno ad una chiesa parrocchiale, che faceva da riferimento identitario, oltre che religioso. Di esse rimangono in vita, anche se modificate in epoche varie e, in qualche caso ricostruite in luoghi e forme diverse dall'originale, le chiese di Santa Maria de Stampatis, di San Marco e di Sant'Angelo. \nLa chiesa di Santa Maria de Stampatis, eretta a Santuario Mariano diocesano con il titolo di Madonna della Pace, conserva l'impostazione romanica a tre navate che proseguono nel presbiterio che si eleva con alcuni gradini, terminando in tre absidi. La tozza torre campanaria, che si innalza davanti alla facciata principale, fungendo da pronao, presenta una sopraelevazione edificata a mattoni negli anni '30 del Novecento, che termina in una cupola a quattro falde ricurve, dipinta a vistose fasce verticali. L'interno \u00e8 frutto di un rifacimento successivo al crollo della copertura nel terremoto del 1688. Il tempio, oltre ad alcuni dipinti ed affreschi parietali, custodisce una antica scultura lignea della Vergine, di pregevole fattura, ritenuta miracolosa, che si vuole essere stata dissepolta dalla terra e qui portata dagli abitanti della contrada \"Stampa\". \nSito sulla sommit\u00e0 del centro abitato, il Castello (la Rocca) domina strategicamente il paesaggio circostante. Venne eretto probabilmente nel X secolo anche se la prima notizia documentata risale al 1122. I ruderi del Castello, costituiti prevalentemente da tronconi di mura perimetrali, evidenziano come esso sia stato edificato su un insediamento sannita. La parte inferiore del basamento \u00e8 costituita infatti da blocchi di pietra in opera poligonale, comuni a tutte le strutture fortificate sannite. Si conserva ancora l'ingresso della fortezza, costituito da un portale con arcata a sesto acuto.\nNel piazzale adiacente al Castello si erge la chiesa di san Salvatore: l'antico edificio sacro sorge sui resti di un tempio di epoca ellenistica, come testimoniano i resti di muratura isodoma trovate al di sotto della pavimentazione attuale, durante gli ultimi lavori di restauro che hanno alterato pesantemente l'edificio. La chiesa raggiunse il suo massimo splendore nell'XI secolo quando divenne sede vescovile, funzione che mantenne per un secolo circa. Al suo interno sono malamente conservate tracce di affreschi, un fonte battesimale del XVII secolo e un sarcofago del 1316.\nSe l'insediamento della Rocca costitu\u00ec nel Medioevo il principale riferimento del potere feudale, il polo civico va identificato nell'edificio del Sedile Universitatis, posto nella parte bassa della collina, della cui loggia, nonostante le trasformazioni sub\u00ecte nel tempo, sono visibili alcune strutture all'interno della attuale sede del Centro Anziani, emerse dopo recenti lavori di ristrutturazione. La chiesetta civica dedicata a san Nicola, prospiciente l'edificio dell'Universitas, \u00e8 attualmente destinata a sede di una associazione culturale. \nNella parte centrale del borgo sorge la Piazza san Bernardino, dominata dalla facciata della Chiesa civica edificata nel XVI secolo, dedicata al santo senese. La chiesa di san Bernardino, distrutta da un incendio sviluppatosi nel maggio 1917, dal quale si salv\u00f2 la solo facciata e parte dell'abside, \u00e8 stata riedificata nel 1987, con funzioni di \"piazza coperta\", in forme che si richiamano al Razionalismo architettonico. L'ex chiesa viene utilizzata per eventi musicali, mostre e conferenze. La facciata ricalca ritmi compositivi dell'analoga chiesa monumentale di San Bernardino da Siena de L'Aquila, a testimoniare gli antichi scambi culturali tra Morcone gli Abruzzi, in relazione alla pratica della transumanza lungo il Tratturo Pescasseroli Candela, che attraversa le colline del Tammaro. Morcone fu al centro di scambi commerciali legati alla pastorizia transumante in quanto centro di lavorazione della lana per la produzione di panni. Attivit\u00e0 che segn\u00f2, dal XV secolo, una fase di crescita economica e sociale, in cui va inserita la urbanizzazione di questo comparto urbano, che era rimasto inedificato fino a quel periodo. Al vertice della facciata un bel tondo maiolicato rappresenta lo stemma civico originario (Leone rampante un giglio), poi sostituito dall'attuale blasone (Leone rampante la rosa), che si ritrova invece sul piccolo edificio posto al lavo nord della Piazza, che in antico fu la Loggia della Dogana, luogo di contrattazioni, di riscossione e controllo fiscale e di riunioni civiche.\nAll'interno del borgo si aprono altre piccole piazze, che un tempo furono luoghi di attivit\u00e0 artigiane e commerciali: tra esse le pi\u00f9 suggestive sono piazza del Pozzo (adornata da una bella fontana con lavatoio del 1826) e Piazza san Marco .\nLa chiesa di san Marco (demolita e ricostruita su volont\u00e0 del parroco \"pro tempore\") presenta un suggestivo ciclo di vetrate artistiche tra cui dodici composizioni con scene della Via Crucis, che vengono contestualizzate con la rappresentazione di personaggi, temi e problemi del mondo contemporaneo (Giovanni Paolo II, Aldo Moro, madre Teresa di Calcutta, le manifestazioni per la pace, la fame nel terzo mondo).\nDelle tredici chiese parrocchiali di un tempo restano attive, oltre quelle nominate, la piccola chiesa di san Martino e la chiesa di san Michele Arcangelo. Suggestiva, anche se chiusa al culto, la chiesa di San Giovanni de Restauratis, nella parte alta del paese, sul cui sagrato si innalza la torre dell'orologio civico.\nNel cuore del borgo \u00e8 situata la Chiesa della SS.ma Annunziata, con l'annesso convento sorto come cenobio della congregazione dei Celestini, poi ampliato dai Domenicani che lo ebbero nei dal 1700 al periodo francese del regno di Napoli (1806-1815) . Fu poi tenuto dai padri Liguorini della Congregazione del SS.Redentore fino agli anni '70 del 1900. Oggi l'ex convento \u00e8 sede di servizi sanitari.\nSulla Piazza della Libert\u00e0, accanto all'Edificio scolastico, si apre la cappella di Sant'Onofrio, sede della Congregazione della Madonna del Carmelo, rappresentata in una tela del XVII secolo. Nel piccolo interno si ammirano affreschi ed un prezioso organo del '700.\nIl terremoto del 1980 ha causato non pochi danni al tessuto urbanistico: il Palazzo municipale, ricostruito ex novo su un fabbricato storico parzialmente risparmiato, \u00e8 considerato un esempio di buona riuscita di innesto tra architettura contemporanea e preesistenza antica\nAi margini del borgo antico.\nParco Comunale \"Tommaso Lombardi\" - Villa Comunale.\nAlla fine degli anni '20 del XX secolo l'allora podest\u00e0 Della Camera ritenne di utilizzare uno spazio libero, creato da una frana, per la realizzazione della villa comunale; denominata Parco della Rimembranza, al suo interno fu realizzato il monumento dedicato ai caduti della Grande guerra. All'epoca la villa era molto estesa ma nel 1964 una seconda frana si abbatt\u00e9 sulla villa riducendola alle dimensioni attuali. \nDispone anche di giostre, un campo da tennis e uno spazio dedicato a manifestazioni estive. Nel 2010 fu intitolata al cittadino e sindaco di Morcone \u201cTommaso Lombardi\u201d.\nPiazza Manente.\n\u00c8 un'ampia terrazza panoramica situata alla base del borgo, collocata sul terrazzo dell'Istituto Scientifico don Giuseppe Diana. La piazza trae il nome dal compositore e primo direttore d'orchestra della Banda della Guardia di Finanza italiana, Giuseppe Manente nato proprio nel paesino. \u00c8 una piazza a pianta rettangolare, molto composta e rigida composta da tre riquadri consecutivi posti su diversi piani d'altezza e uguali l'uno all'altro.\nLa chiesetta, di semplice architettura a navata unica, \u00e8 sita a 500 metri dal Castello ed \u00e8 raggiungibile grazie ad una strada comunale. Edificata accanto a un antico luogo di sepoltura di defunti probabilmente in epoca di peste, malattia per cui il Santo di Montpellier \u00e8 invocato come protettore. Immersa nel verde, \u00e8 posta a poca distanza da una fontana dalla quale sgorga acqua freschissima. Il 16 agosto di ogni anno, durante la festivit\u00e0 di San Rocco, le \"frese\" (grossi biscotti) vengono lavate e mangiate, in ricordo della tradizione popolare che narra che un cane portasse ogni giorno il pane al santo mentre era in isolamento perch\u00e9 aveva contratto la peste.\nVenne eretto nel 1603 per volere del marchese D'Aponte. Vi tenne il suo noviziato san Pio da Pietrelcina che fu ammesso il 6 gennaio 1903. La cella dove ha vissuto il santo \u00e8 stata musealizzata ed ospita diversi paramenti ed oggetti sacri. Nel refettorio sono siti due dipinti raffiguranti la fuga della Sacra Famiglia in Egitto e l'adorazione dei Magi. Al convento \u00e8 annessa la chiesa dei Santi Apostoli Filippo e Giacomo.\nSu di un preesistente mulino ad acqua documentato fin dal XVI secolo, l'attuale edificio \u00e8 un piccolo esempio di archeologia industriale, dotato di una enorme vasca per il deposito di acqua (la \u201cfota\u201d) derivata dal corso del vicino torrente san Marco, che aziona la ruota collegata alla mola per la macina del grano. Restaurato nel 2012 \u00e8 stato restaurato e riconsegnato alla memoria cittadina dalla famiglia Florio. Utilizza grani antichi per la produzione dimostrativa di farina, a scopo didattico.\nChiesa dell'Addolorata.\nIn contrada Piana, non lontano dallo scalo ferroviario, sorge la piccola Chiesa dell'Addolorata, eretta nel 1670 per volont\u00e0 del sacerdote don Alfonso Sannia, appartenente ad una insigne famiglia morconese. Conserva una grande tela del XVIII secolo raffigurante la Madonna dei sette dolori.\nCultura.\nLa casa che appartenne alla famiglia, il cui esponente pi\u00f9 illustre fu Achille Sannia (1822-1892), matematico, deputato al Parlamento e Senatore del Regno d'Italia, fu acquisita dal Comune nella seconda met\u00e0 del Novecento. Vi ha sede la ricca Biblioteca comunale \"Enrico Sannia\", dove sono custoditi l'archivio storico del comune, alcuni reperti archeologici e cimeli provenienti dal territorio comunale ed opere di artisti contemporanei. Il Palazzo \u00e8 sede del Museo Achille Sannia della scienza e della tecnica, con allestimenti e laboratori per visite didattiche. Nell'edificio, sorto tra XVI e XVIII secolo, \u00e8 suggestiva la visita dell'antica cucina. Nel giardino attiguo \u00e8 presente un piccolo teatro all'aperto ove nella stagione estiva si tengono rappresentazioni teatrali e musicali.\nA Morcone ha sede l'Istituto di Istruzione Superiore intitolato a \"don Giuseppe Diana\", testimone dell'impegno contro le mafie, che comprende il liceo scientifico di Morcone e di Colle Sannita (Liceo e Istituto Alberghiero).\nLa Scuola civica musicale Accademia Murgantina organizza attivit\u00e0 educative comprendenti propedeutica musicale, insegnamento di vari strumenti e promozione dell'ascolto della musica dal vivo attraverso l'organizzazione di concerti.\nMorcone \u00e8 sede della manifestazione Il Presepe nel Presepe, giunta alla 35\u00aa edizione nel 2020 (nel 2021 non ha potuto tenersi a causa della pandemia covid-19), che mette in scena ogni anno uno dei Presepi viventi tra i pi\u00f9 belli in Italia.\nLa Fiera di Morcone, giunta alla 46\u00aa edizione nel 2019 (nel 2020 non ha potuto tenersi a causa della pandemia covid-19), si svolge nel Centro Fiere alla Piana di Morcone, in un'area espositiva di circa 40.000 mq, nella seconda met\u00e0 di settembre; \u00e8 rivolta principalmente ai settori dell'agricoltura, zootecnia, edilizia, artigianato, gastronomia, arredamento. La Fiera \u00e8 sede di manifestazioni culturali, convegni e incontri tematici.\nAmministrazione.\nCalcio.\nLa principale squadra di calcio della citt\u00e0 \u00e8 l'A.S.D. Giovani Morcone che milita nel campionato molisano di seconda categoria."}
{"id": "33682", "revid": "1516566", "url": "https://it.wikipedia.org/wiki?curid=33682", "title": "Bioglio", "text": "Bioglio (\"Bioj\" in piemontese) \u00e8 un comune italiano di 891 abitanti della provincia di Biella in Piemonte.\nGeografia fisica.\nIl comune di Bioglio \u00e8 situato nel Biellese centrale; la quota altimetrica varia dai 350 metri circa che si toccano nei pressi della frazione Selva agli 889 metri del Monte Rovella. \nAi piedi di questo rilievo in frazione Banchette si trova il santuario omonimo.\nFa inoltre parte del comune un'isola amministrativa montana in Valsessera che comprende tra l'altro la Cima dell'Asnas.\nOrigini del nome.\nIl nome del comune deriva da \"betelleus\", un aggettivo connesso alla betulla, forse nella sua forma medioevale di \"bedolius\", il cui significato \u00e8 \"luogo delle betulle\". In piemontese la \"biola\" \u00e8 la betulla.\nStoria.\nNel 1964 cedette la borgata Pianezze al comune di Camandona.\nSimboli.\nLo stemma comunale \u00e8 uno scudo \"d'argento, alla betulla sradicata al naturale\". \u00c8 stato concesso con il D.P.R. n. 3150 del 13 ottobre 1977.\nAmministrazione.\nAltre informazione amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009."}
{"id": "33683", "revid": "1516566", "url": "https://it.wikipedia.org/wiki?curid=33683", "title": "Borriana", "text": "Borriana (\"Borian-a\" in piemontese) \u00e8 un comune italiano di 871 abitanti della provincia di Biella in Piemonte.\nGeografia fisica.\nIl territorio comunale di Borriana \u00e8 collocato in gran parte nella pianura a sinistra del torrente Elvo. Oltre al centro comunale in questa zona si trovano anche varie frazioni. Alla destra del torrente il comune possiede una piccola parte dell'altopiano della Bessa. Oltre all'Elvo interessano il comune anche i torrenti Oremo e Viona.\nOrigini del nome.\nIl nome \"Borriana\" (in passato anche documentato con le varianti \"Borrigania\" e \"Burriana\") potrebbe essere derivato da \"botrio\" (al plurale \"borri\"), ovvero localit\u00e0 di ristagno idrico, ricca di pantani.\nStoria.\nL'origine di Borriana \u00e8 probabilmente molto antica; nella prima met\u00e0 del X secolo venne alla luce nei pressi del torrente Oremo, in localit\u00e0 Chiesa Vecchia, una necropoli romana.\nSimboli.\nLo stemma del comune di Borriana \u00e8 stato concesso, assieme al gonfalone municipale, con decreto del presidente della Repubblica del 18 aprile 1973.\nInfrastrutture e trasporti.\nDal 1926 al 1951 Borriana rappresent\u00f2 il capolinea sud occidentale dalla tranvia Biella-Borriana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "33684", "revid": "1516566", "url": "https://it.wikipedia.org/wiki?curid=33684", "title": "Brusnengo", "text": "Brusnengo (\"Basnengh\" o \"Brusnengh\" in piemontese) \u00e8 un comune italiano di abitanti della provincia di Biella in Piemonte.\nMonumenti e luoghi d'interesse.\nChiesa di San Desiderio.\nLa devozione della popolazione di Brusnengo a san Desiderio vescovo ha un'origine molto antica, anteriore alla costruzione dell'omonimo oratorio. \nNella relazione della visita pastorale del 1573, il relatore pone subito in risalto, tra le feste del paese, quella celebrata in onore di san Desiderio. Una devozione che si esprimeva con una festa particolare e con una processione.\nGli abitanti del \"Cantone Forte\" costruirono nel 1651 l'attuale oratorio, annidato tra le case, mentre le statue risalgono al 1704. Lo costruirono probabilmente in protezione della temutissima peste che allora serpeggiava in Alta Italia.\nL'oratorio si trova allora in ottimo stato, con la volta in mattoni, pavimento, mura intonacate di calce, con altare in mattoni e calce e con un'ancona (pala d'altare) senza alcun ornamento. L'oratorio fin dall'inizio era stato dotato di tutto l'occorrente per celebrare la Messa e le funzioni.\nNon possedeva n\u00e9 beni n\u00e9 redditi certi, ma dipendeva in tutto dalle elemosine che erano tenute dal priore, che a sua volta doveva renderne conto al parroco.\nOgni anno si celebrava con particolare solennit\u00e0 la festa patronale del santo, il 23 maggio, preceduta da una novena.\nNel giorno della festa l'oratorio era sempre troppo piccolo rispetto ai numerosi fedeli partecipanti.\nAllora si affittava il padiglione, una grande tenda che si stendeva dalla facciata a tutta la piazzetta per proteggere la gente dal sole e dar loro l'impressione di essere egualmente in chiesa.\nLa popolazione del Forte sostenne pure ingenti spese straordinarie: nel 1710 per acquistare una campana, nel 1888 per rifondere un'altra campana e per eseguire diverse riparazioni al tetto e nell'interno. Tradizione di generosit\u00e0 e di collaborazione che si \u00e8 sempre mantenuta fino ai nostri giorni.\nLa popolazione locale fece riparare, inoltre, il campanile allorch\u00e9 fu colpito dal fulmine nel 1909 e nel 1937. Nel 1935 con una sottoscrizione fece restaurare tutto l'oratorio che dal 1927 rimaneva chiuso per deplorevoli condizioni.\nMemoranda fu la vicenda originata per il cambio dell'orologio nel 1868, che ebbe come protagonisti il priore di allora, Paolo Beccaro, ed il signor Giorza, un estroso meccanico-orologiaio.\nInterno.\nLa chiesa all'interno \u00e8 ben illuminata da ampie finestre. Nella facciata, ai lati della porta, c'erano due finestrelle ad altezza d'uomo, perch\u00e9 i devoti potessero sostare e pregare guardando nell'interno, essendo sovente la porta chiusa a chiave. Queste finestre sono state murate allorch\u00e9 fu sistemata l'attuale piazzetta con relativa gradinata.\nSopra l'altare c'\u00e8 un quadro raffigurante la Madonna con il Bambino, San Desiderio e una Santa Vergine. Non essendoci sacrestia, i paramenti sono custoditi in un armadio di noce scolpito nel 1692, come risulta da una data scritta nel cassetto sinistro del piano centrale, probabilmente opera degli artisti valsesiani che lavorarono per alcuni anni in questa zona.\nLe statue laterali, in stucco, rappresentanti Santa Lucia e Santa Caterina, furono aggiunte nel 1707.\nRestauro.\nNel 2000 sono stati avviati alcuni interventi di restauro, finalizzati al recupero della facciata della chiesa di San Desiderio e del campanile si pu\u00f2 riscontrare come nella zona dell'orologio sia stato eseguito il consolidamento del quadrante, e si sia intervenuto nella decorazione nella parte superficiale dello stesso, nello sfondato delle finestre della cella campanaria e nel relativo sottarco; stesso intervento si distingue nei vari prospetti.\nNella parte sottostante la cella campanaria, all'altezza dell'orologio, sono state riaperte le finestre, una per lato, che erano state oggetto di tamponamento murale; attualmente sono tamponate da lastre di vetro trasparenti.\nAmministrazione.\nAltre informazioni amministrative.\nIl comune di Brusnengo fa parte dell'Associazione nazionale citt\u00e0 del vino."}
{"id": "33685", "revid": "1543377", "url": "https://it.wikipedia.org/wiki?curid=33685", "title": "Callabiana", "text": "Callabiana (\"Calabian-a\" in piemontese) \u00e8 un comune italiano di 141 abitanti della provincia di Biella in Piemonte.\nGeografia fisica.\nIl territorio di Callabiana \u00e8 collocato per la maggior parte nella parte alta del bacino dello Strona di Mosso; verso nord per\u00f2 raggiunge il crinale Strona-Sessera nei pressi del Bocchetto di Sessera e prosegue fino al fondovalle della Val Sessera. La montagna pi\u00f9 rilevante \u00e8 il Monte Casto, condivisa con i comuni di Tavigliano e di Andorno Micca. Nel territorio comunale \u00e8 anche per la maggior parte compreso l'invaso del Ponte Vittorio, formato da una diga che sbarra il torrente. Una piccola isola amministrativa montana si trova in alta Valle Cervo e comprende il Colle della Mologna Piccola (2208 m) e la Punta Serange (2337 m).\nLa maggior parte delle frazioni che compongono Callabiana \u00e8 situata sul versante esposto a sud della valletta del Rio Soccasca, tributario dello Strona.\nStoria.\nCallabiana fece parte del feudo di Andorno e ne segu\u00ec le vicende storiche restando a lungo unita al capoluogo sia a livello civile sia a livello religioso. Il vescovo di Vercelli istitu\u00ec a Callabiana la parrocchia della Madonna degli Angeli il 3 agosto 1533, anche se la costruzione della chiesa parrocchiale risale ad alcuni decenni prima; la stessa fu poi ampliata e abbellita pi\u00f9 volte. Le patenti per la separazione civile tra i due comuni risalgono al 20 maggio 1700.\nNel 1728 il feudo di Callabiana fu assegnato ai conti Nazzari di Savigliano; nel 1788 in paese venne invece eretto l'albero della libert\u00e0. Molti abitanti di Callabiana durante il XIX secolo e la prima met\u00e0 del Novecento emigravano, in genere all'estero, per dedicarsi a lavori in campo edilizio. Tra di essi alcuni divennero imprenditori di notevole successo e notoriet\u00e0, come ad esempio l'ingegnere Pietro Gibello-Socco (1886-1943), che all'inizio del XX secolo partecip\u00f2 alla costruzione della rete ferroviaria siberiana accumulando una notevole fortuna. Dopo la rivoluzione russa si ritir\u00f2 a Karbin (citt\u00e0 oggi chiamata Harbin, in Manciuria), dove venne soprannominato il \"nababbo biellese\". Mor\u00ec a Shanghai nel 1943.\nRadio Libert\u00e0.\nA partire dal 14 dicembre 1944 oper\u00f2 a Callabiana \"Radio Libert\u00e0\", che risulta essere stata la sola emittente radiofonica rivolta al pubblico (e che avesse quindi una funzione non direttamente militare) gestita dai partigiani nel corso della resistenza. Le prime trasmissioni avvennero dalla Frazione Trabbia e proseguirono per diverse sere; nel gennaio del 1945 a causa dell'accresciuta minaccia nemica la radio fu smantellata e trasferita a Sala Biellese.\nSimboli.\nLo stemma comunale \u00e8 stato concesso con decreto del presidente della Repubblica del 15 aprile 1996.\nLa parte superiore rappresenta la croce sabauda, argentata in campo rosso, ed \u00e8 divisa con una linea azzurra da quella inferiore dove \u00e8 riprodotto il blasone della famiglia Nazzari che era \"di rosso, a tre corni da caccia, d'oro, legati d'argento\". Attorno allo scudo stanno fronde verdi, elemento decorativo esterno tipico degli stemmi comunali.\nInfrastrutture e trasporti.\nStrade.\nIl centro comunale di Callabiana \u00e8 collegato al resto del Biellese da due strade provinciali: la SP 105 \"Andorno - Mosso Santa Maria\" e la SP 106 \"di Callabiana - Pianezze\". Per la porzione montana del territorio comunale situata nei pressi del Bocchetto di Sessera transita inoltre la Panoramica Zegna.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009."}
{"id": "33686", "revid": "373458", "url": "https://it.wikipedia.org/wiki?curid=33686", "title": "Camandona", "text": "Camandona (\"Camandon-a\" in piemontese) \u00e8 un comune italiano sparso di 308 abitanti della provincia di Biella in Piemonte. La sede comunale \u00e8 collocata nella frazione Bianco.\nGeografia fisica.\nIl territorio di Camandona si allunga in direzione nord-ovest/sud-est ed \u00e8 collocato nella parte alta del bacino dello Strona di Mosso.\nLa quota pi\u00f9 bassa (500\u00a0m circa) si raggiunge nei pressi di questo torrente, che segna il confine a sud-est con il comune di Callabiana e a sud con quello di Pettinengo; il rio Overa segna invece verso nord-est il confine con Veglio.\nA monte il territorio comunale si spinge fino a quota 1400 circa, nei pressi della Panoramica Zegna. Fa inoltre parte del comune un'isola amministrativa montana in Valsessera che si estende dal fondovalle alla Cima dell'Asnas.\nOrigini del nome.\nIl nome del comune deriva forse dal piemontese \"C\u00e0 bandon\u00e0\" (casa abbandonata): la zona era infatti in origine un alpeggio occupato solo temporaneamente e durante la cattiva stagione veniva, appunto, abbandonato dagli allevatori.\nStoria.\nCamandona fu nel Medioevo un alpeggio, la cui occupazione permanente \u00e8 documentata a partire dal 1446. L'esistenza di una parrocchia risale almeno al 1530, mentre il comune divenne autonomo solo il 16 dicembre 1627.\nIl 26 agosto 1722 Camandona fu smembrata dal feudo di Mosso, a cui apparteneva, per divenire un feudo a s\u00e9 stante, affidato al conte Giovanni Battista Marchisio.\nIl 15 dicembre 1798 venne eretto in piazza l'albero della libert\u00e0; nel 1821, con la restaurazione, Camandona entr\u00f2 a far parte del mandamento di Mosso. La popolazione di Camandona, come quella di molti altri centri della montagne biellesi, pratic\u00f2 sistematicamente l'emigrazione stagionale o permanente, in particolare verso l'estero. Molti camandonesi riuscirono a distinguersi nei paesi di emigrazione, in particolare come imprenditori nel campo dell'edilizia. Tra essi divenne particolarmente noto Valdimiro Catella Rebecco (1887-1948), imprenditore e ingegnere ferroviario, considerato il \"padre delle ferrovie del Siam\". Trasferitosi in Thailandia lavor\u00f2 nelle ferrovie di stato ottenendo nel 1921 il grado di \"ingegnere di divisione\"; nel 1924 gli fu conferito dalla Corona del Siam l'Ordine dell'Elefante Bianco. Nel 1925 fece ritorno in Italia dove fu attivo come imprenditore edile ed ottenne l'onorificenza di Cavaliere della Corona d'Italia (nel 1922).\nNel 1945 nel territorio comunale si svolsero sanguinosi scontri tra i partigiani attivi in zona e le forze nazifasciste. Tra i partigiani che presero parte alle ostilit\u00e0 avr\u00e0 nel dopoguerra particolare notoriet\u00e0 Edgardo Sogno, la cui famiglia era originaria del paese.\nNel 1964 vi vennero aggregate le borgate Pianezze, gi\u00e0 suddivise fra i comuni di Bioglio, Pettinengo e Valle San Nicolao.\nSimboli.\nLo stemma comunale \u00e8 uno scudo \"troncato: nel primo di azzurro, alla mucca pezzata ferma sulla pianura verde; nel secondo di rosso, al castagno sradicato. Ornamenti esteriori da Comune\".\nL'emblema risulta concesso con decreto Presidenziale del 30 settembre 1955 ma non ancora ufficializzato poich\u00e9 privo delle relative Lettere Patenti Governative.\nMonumenti e luoghi d'interesse.\nAree naturali.\nL'isola amministrativa montana che il comune di Camandona possiede in Valsessera \u00e8 compresa nel Sito di Interesse Comunitario (SIC) della rete europea Natura 2000 \u201cVal Sessera\u201d (codice IT1130002).\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Camandona erano 19. La nazione d'origine pi\u00f9 rappresentata era la\nCultura.\nIstruzione.\nNel territorio comunale da tempo non sono presenti scuole pubbliche. Il comune fornisce agli alunni che frequentano le scuole dell'infanzia, elementari e medie inferiori un servizio di scuolabus per il trasporto presso le scuole della zona e la mensa.\nIl comune era un tempo dotato di un asilo e scuole elementari autonome; a partire dal 2011 nell'edificio dell'ex-asilo \u00e8 attivo un ostello, con 18 posti letto distribuiti su cinque camere.\nGeografia antropica.\nIl capoluogo comunale (Bianco) e la maggior parte delle frazioni che compongono Camandona \u00e8 situata attorno a quota 800 metri su una fascia che domina il solco vallivo della Strona, piuttosto incassato.\nPoco a monte di Falletti-Guelpa, la pi\u00f9 occidentale di queste frazioni, si trova il Santuario del Mazzucco, risalente al XVII secolo e dedicato a Sant'Anna e alla Madonna delle Grazie.\nRicade parzialmente nel territorio del comune anche l'invaso artificiale di Ponte Vittorio, formato da una diga che sbarra il torrente Strona.\nInfrastrutture e trasporti.\nStrade.\nIl centro comunale di Camandona \u00e8 collegato al resto del Biellese da due strade provinciali: la SP 105 \"Andorno - Mosso Santa Maria\" e la SP 107 \"di Camandona\".\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009."}
{"id": "33687", "revid": "1516566", "url": "https://it.wikipedia.org/wiki?curid=33687", "title": "Camburzano", "text": "Camburzano (\"Cambruzan\" in piemontese) \u00e8 un comune italiano di abitanti della provincia di Biella in Piemonte.\nOrigini del nome.\nCamburzano, nome di cui origine vi sono diverse ipotesi, da \"Campus Burcianus\", ossia \"campo del centurione romano Burcius\", insediamento di tende per guarnigione e schiavi impegnati nella ricerca dell'oro nella vicina Bessa. Alcune fonti ipotizzano il nome derivante da \"Campo Sano\" ossia luogo in cui le coltivazioni godono di un'ottima terra fertile e di un clima ideale per diverse specie di frutti e ortaggi. Lo stemma del Paese \u00e8 rappresentato da tre tende romane, quindi sembra che la prima ipotesi sia la pi\u00f9 accreditata.\nStoria.\nDurante il Medioevo l'insediamento fece parte dei territori appartenenti ai vescovi di Vercelli. Nel 1165 il Vescovo Uguccione don\u00f2 le terre a una famiglia nobile, gli Avogadro di Cerrione, due secoli circa pi\u00f9 tardi, nel 1379, entr\u00f2 a far parte dei possedimenti dei Savoia. Infeudata nel 1620 a Giovanni Aurelio Arborio di Gattinara pass\u00f2, nel 1636, ai fratelli Dal Pozzo per essere infine ceduta, nel 1722 a Carlo Emanuele le Tettu.\nSimboli.\nLo stemma del comune di Camburzano \u00e8 stato concesso con decreto del presidente della Repubblica del 21 aprile 1999.\nInfrastrutture e trasporti.\nCamburzano disponeva di una fermata denominata Cambursano-Graglia, posta lungo la ferrovia Biella-Mongrando, attiva fra il 1891 e il 1951 e trasformata in tranvia nel 1922.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune apparteneva alla \"Comunit\u00e0 montana Bassa Valle Elvo\", soppressa nel 2009 e confluita, insieme alla Comunit\u00e0 montana Alta Valle Elvo, nella Comunit\u00e0 montana Valle dell'Elvo."}
{"id": "33688", "revid": "1516566", "url": "https://it.wikipedia.org/wiki?curid=33688", "title": "Campiglia Cervo", "text": "Campiglia Cervo (\"Campija\" in piemontese) \u00e8 un comune italiano di 506 abitanti della provincia di Biella in Piemonte.\nDal 1\u00ba gennaio 2016 il comune di Campiglia Cervo costituisce di fatto un nuovo comune, frutto della fusione tra il precedente (con lo stesso nome) e gli ex-comuni di Quittengo e San Paolo Cervo.\nGeografia fisica.\nIl territorio comunale di Campiglia \u00e8 disposto ai due lati del Torrente Cervo, sulle rive del quale si tocca la minima quota altimetrica (ca. 750 ). In destra idrografica il comune comprende la valletta bagnata dal Rio degli Ondini, alle falde del Monte Mazzaro (1739 ), e si spinge poi verso ovest in direzione della Punta della Gragliasca senza per\u00f2 raggiungere il confine tra Piemonte e Valle d'Aosta. In sinistra idrografica ricade invece in comune di Campiglia il vallone Concabbia, che dalla Punta del Cravile scende verso il Cervo passando tra le frazioni Forgnengo e Piaro.\nSia il capoluogo che le principali frazioni (Valmosca, Forgnengo e Piaro) sono situate in sinistra idrografica della valle, che gode di un'esposizione al sole pi\u00f9 favorevole (la cosiddetta \"banda sulia\").\nOrigini del nome.\n\"Campiglia\" deriva dal latino \"campus\" (terra adatta alla coltivazione) mentre il Cervo \u00e8 il torrente che lambisce il paese.\nStoria.\nLe prime notizie su Campiglia risalgono al 1207, quando in una bolla del papa Innocenzo III viene citata l'esistenza di una chiesa dedicata a San Martino.\nIl comune nacque il 22 agosto 1694, data a partire dalla quale l'alta Valle Cervo divenne autonoma da Andorno ed ebbe come capoluogo Campiglia. Gli altri centri della vallata ottennero per\u00f2 a loro volta in breve la propria autonomia comunale anche a causa delle difficoltose comunicazioni invernali tra i vari centri abitati.\nTra il 1860 e il 1870 l'ingegner Alessandro Mazzucchetti realizz\u00f2 in paese la \"Scuola tecnica professionale di costruzioni edili e stradali\", nata da un'idea di Camillo Benso di Cavour e fortemente sostenuta dalla popolazione locale. La scuola fu per circa un secolo un importante riferimento per tutta la Valle Cervo nella formazione di manodopera specializzata in campo edilizio, una funzione di primo piano per una zona la cui popolazione maschile emigrava per periodi pi\u00f9 o meno lunghi dell'anno per lavorare nei cantieri in Italia e all'estero.\nNel 1871 fu fondata a Campiglia la \"Societ\u00e0 operaia di mutuo soccorso\" della Valle Cervo la quale, gestendo un negozio di alimentari, un forno e un'osteria, per molti decenni fu in grado di mantenere bassi i prezzi dei generi alimentari e di garantire ai propri associati e ai loro eredi assistenza in caso di malattia o di altre necessit\u00e0 contingenti. A partire del primo gennaio 2016 il comune di Campiglia incorpora anche i due ex-comuni limitrofi di San Paolo Cervo e Quittengo.\nSimboli.\nLo stemma civico, concesso con il decreto del presidente della Repubblica del 2017, rappresenta la nuova realt\u00e0 creatasi dalla fusione di Campiglia Cervo con Quittengo e San Paolo Cervo, includendo i simboli della storia e della geografia dei territori che lo compongono:\nLo scudo \u00e8 diviso in diagonale, con una parte azzurra ed una d'oro a rappresentare con i colori freddo e caldo rispettivamente il versante orografico sinistro e destro della Valle chiamati Banda Veja e Banda Soulia. \u00c8 presente il simbolo storico della B\u00fcrsch: cio\u00e8 gli orsi che sostengono un albero di faggio. Le tre stelle rappresentano i tre comuni che si sono uniti.\nIl precedente stemma di Campiglia Cervo era stato concesso con il regio decreto del 24 agosto 1941 e si blasonava: \"di rosso, alla daga romana d'argento, manicata d'oro, posta in palo, sormontata dalla legenda: . Ornamenti esteriori da Comune\"\nAmministrazione.\nAltre informazioni amministrative.\nCampiglia fece parte a cominciare dal 1973 della \"Comunit\u00e0 montana Alta Valle Cervo\" assieme ai comuni di Piedicavallo, Rosazza, Quittengo e San Paolo Cervo. Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Bassa Valle Cervo\", andando a formare la \"Comunit\u00e0 Montana Valle Cervo\"."}
{"id": "33689", "revid": "124736235", "url": "https://it.wikipedia.org/wiki?curid=33689", "title": "Candelo", "text": "Candelo (\"Cand\u00e8j\" in piemontese, \"Canderium\" in latino) \u00e8 un comune italiano di abitanti della provincia di Biella in Piemonte.\nIl centro storico \u00e8 conosciuto soprattutto per la presenza dell'omonimo ricetto medioevale.\nIl suo territorio boschivo denominato \"Baraggione\" fa parte della Riserva naturale orientata delle Baragge.\nStoria.\nSimboli.\nLo stemma del comune di Candelo \u00e8 stato riconosciuto con decreto del capo del governo dell'8 agosto 1931.\nInfrastrutture e trasporti.\nA Candelo esistono due stazioni ferroviarie:\nCollegamento con Biella tramite la Linea bus 380 dell'Atap."}
{"id": "33690", "revid": "1516566", "url": "https://it.wikipedia.org/wiki?curid=33690", "title": "Caprile", "text": "Caprile (\"Cravil\" in piemontese) \u00e8 un comune italiano di 186 abitanti della provincia di Biella in Piemonte.\nGeografia fisica.\nIl comune di Caprile comprende un'isola amministrativa montana la quale culmina con la vetta del Monte Barone (2.044\u00a0m s.l.m.), sul confine con Coggiola.\nStoria.\nSimboli.\nLo stemma del comune di Caprile \u00e8 stato concesso con decreto del presidente della Repubblica dell'11 ottobre 1983.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi.\nPagine che parlano di Caprile: Alla scoperta di Caprile, piccolo paesino con la Svizzera biellese"}
{"id": "33691", "revid": "1516566", "url": "https://it.wikipedia.org/wiki?curid=33691", "title": "Casapinta", "text": "Casapinta (\"Casapinta\" in piemontese) \u00e8 un comune italiano di 392 abitanti della provincia di Biella in Piemonte. \u00c8 sede della Comunit\u00e0 montana Val Sessera, Valle di Mosso e Prealpi Biellesi.\nGeografia fisica.\nIl piccolo territorio del comune (meno di 3\u00a0km\u00b2) ricade interamente nel bacino dell'Ostola ed \u00e8 compreso tra i 461 metri che si toccano sulla collina a nord del capoluogo ed i 325 metri del Lago delle Piane.\nQuesto invaso \u00e8 originato da una diga che sbarra il corso dell'Ostola in comune di Masserano ed interessa anche i comuni di Curino e Mezzana.\nOltre che nel capoluogo gli abitanti si distribuiscono in varie frazioni: Benzio, Bosco, Scalabrino, Rondo e Fantone, a brevissima distanza dal centro comunale, e Campalvero, situata invece pi\u00f9 a sud. Attorno a questi piccoli centri abitati sono presenti estesi boschi di latifoglie.\nOrigini del nome.\nIl toponimo deriva dal latino \"domo picta\", ovvero \"casa dipinta\".\nStoria.\nIl paese di Casapinta era in origine, con Mezzana, Soprana, Crosa e Strona, uno dei cinque cantoni che componevano la comunit\u00e0 del Mortigliengo.\nFino al XIII secolo questo territorio rimase quasi deserto e fu sede di una estesa foresta, che attorno all'anno Mille l'imperatore Ottone III don\u00f2 al vescovo di Vercelli.\nL'insediamento umano nella zona divenne quindi pi\u00f9 denso e si stabilizz\u00f2; la sede parrocchiale era a Mezzana e nel 1243 il territorio pass\u00f2 sotto il controllo del Comune di Vercelli.\nNel 1351 il Mortigliengo fu ceduto alla famiglia Visconti e da questa, nel 1373, torn\u00f2 nuovamente alla curia vercellese.\nGli abitanti della zona, analogamente a quelli di Biella, fecero atto di dedizione a Casa Savoia per evitare di ricadere sotto la signoria del vescovo Giovanni Fieschi, inviso alla popolazione.\nNel 1627 i centri abitati del Mortigliengo, che nel frattempo era stato elevato al rango di marchesato, si separarono tra di loro erigendosi in comuni autonomi; Casapinta rappresenta la parte sud-orientale dell'antica comunit\u00e0.\nPur se costituita in comune autonomo per circa due secoli Casapinta non ebbe un municipio: le riunioni del consiglio comunale si svolgevano infatti in locali annessi alla parrocchia e gli archivi anagrafici venivano conservati in sacrestia.\nNel 1820 furono realizzati due vani ricavati da un porticato in Cantone Nicola, ma data la limitatezza dello spazio disponibile tale soluzione si rivel\u00f2 presto insoddisfacente.\nUn vero e proprio palazzo comunale fu costruito, dopo una lunga fase progettuale, solo tra il 1874 e il 1875. Nel 1960 la sede comunale venne infine spostata in un edificio pi\u00f9 recente il quale in precedenza destinato a Casa del Fascio.\nAnche il vecchio asilo di Casapinta ha negli anni cambiato destinazione d'uso ed a partire dal 2005 ospita la sede della Comunit\u00e0 Montana Prealpi Biellesi. I bambini del paese frequentano ora la scuola materna di Mezzana Mortigliengo, che serve anche il comune di Crosa.\nSimboli.\nLo stemma del comune di Casapinta \u00e8 stato concesso con il decreto del presidente della Repubblica del 3 maggio 2010.\nMonumenti e luoghi d'interesse.\nAll'interno l'altare di marmi policromi \u00e8 sovrastato da una bella icona dipinta nell'Ottocento dal pittore Ciardi.\nAmministrazione.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi (che ha sede proprio a Casapinta), mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009."}
{"id": "33692", "revid": "1516566", "url": "https://it.wikipedia.org/wiki?curid=33692", "title": "Castelletto Cervo", "text": "Castelletto Cervo (\"Castl\u00e8t\" in piemontese) \u00e8 un comune italiano di 789 abitanti della provincia di Biella in Piemonte.\nFa parte dell'unione di comuni della Comunit\u00e0 Collinare tra Baraggia e Bramaterra.\nGeografia fisica.\nIl paese \u00e8 situato sulla sponda sinistra orografica del torrente Cervo su una altura che si incunea tra il corso di quest'ultimo e quello di un suo affluente, l'Ostola. Sul confine sud-orientale del comune scorre invece il torrente Guarabione, anch'esso affluente del Cervo.\nIl piccolo centro abitato domina uno dei pochi guadi esistenti in zona per l'attraversamento del Cervo, guado che viene ancor oggi utilizzato per recarsi a Mottalciata. Il controllo di questo guado fu il motivo dell'origine del castello, edificato sulla sommit\u00e0 di questa piccola rupe a breve distanza dalla chiesa parrocchiale.\nSimboli.\nNel primo quarto \u00e8 rappresentata la croce di Savoia, nel quarto i simboli dell'ordine monastico cluniacense; i nove rombi sono ripresi dal blasone della famiglia San Martino.\nGeografia antropica.\nSuddivisioni storiche.\nCantoni.\nL'unica suddivisione riconosciuta dalla comunit\u00e0 di Castelletto Cervo \u00e8 di tipo storico, ovvero il cantone.\nOltre alla Villa, che ne costituisce il capoluogo, il comune \u00e8 suddiviso nei seguenti cantoni: Olivetta, Crava, Terzoglio, Valle, Mulino, Gallo, Cagna, Chiesa, Bozzo, C\u00e0 Nova, Fiorio, Sarto, Palazzina, dell'Oste, C\u00e0 Gianmaria, C\u00e0 Bianca, Bernardo, Rosso, Isola, Morello, Garella di Fondo.\nEconomia.\nOltre alla coltivazione del riso in comune di Castelletto Cervo sono presenti importanti cave di argilla.\nInfrastrutture e trasporti.\nIl territorio comunale fu servito, fra il 1940 e il 2003 dalla stazione di Masserano, trasformata in fermata alla fine del ventesimo secolo, posta lungo la ferrovia Biella-Novara."}
{"id": "33693", "revid": "372624", "url": "https://it.wikipedia.org/wiki?curid=33693", "title": "Cavagli\u00e0", "text": "Cavagli\u00e0 (\"Cavaj\u00e0\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\n\u00c8 localizzato geograficamente a circa a nord-est di Torino e a sud di Biella, tra l'ultimo lembo orientale della Serra Morenica di Ivrea e l'inizio della Pianura Padana superiore piemontese. Il territorio \u00e8 quasi totalmente pianeggiante, confinando a est con Santhi\u00e0, ad ovest con Roppolo (sulla strada per il vicino Lago di Viverone), mentre a nord con Dorzano e Salussola (con il passaggio del torrente Elvo), quindi a sud con Alice Castello.\nStoria.\nOrigine.\nL'ipotesi principale dell'origine di Cavagli\u00e0 \u00e8 da \"Cabaliaca\" (varianti: \"cabanaca\", \"cabaliate\") da \"caballius\" poich\u00e9, molto probabilmente, luogo di crocevia, prima celtico e poi romano, di collegamenti militari tra le valli biellesi, la Pianura Padana e il Canavese, quindi utilizzato come stazione e rifornimento per i cavalli. Il suo stemma araldico rappresenta, infatti, un cavallo rampante, col motto latino \"Non metu sed vi\" (\"Non con la paura ma con la forza\"). Altra ipotesi, ma meno probabile, potrebbe risalire dal celtico \"caula\", da cui il latino \"cavanac\" o \"cavaniac\", a significare luogo geografico formatosi tra colli isolati, avvallamenti e convalli, e quindi ricco di \"cave\" naturali.\nPreistoria e antichit\u00e0.\nDal ritrovamento di un cromlech (monumento megalitico di menhir disposti in cerchio), principalmente a ridosso del torrente Elvo, e quindi ricollocati (nel 2005) in aperta mostra permanente presso l'incrocio della statale per Biella, si attestano dei primi insediamenti nel territorio di trib\u00f9 celto-victimule gi\u00e0 intorno al IX secolo a.C., come anche attestato dalla vicina frazione \"San Secondo\" di Salussola. Scalzati dall'esercito romano intorno al II secolo a.C., questi ultimi cominciarono a tracciare le antiche vie di percorrenza verso Santhi\u00e0-Vercelli e verso Biella; Cavagli\u00e0 divenne quindi importante avamposto per i vari collegamenti nel Piemonte settentrionale.\nMedioevo.\nDopo il V secolo circa, l'agglomerato pass\u00f2 sotto la protezione vescovile del Capitolo di Sant'Eusebio di Vercelli, per poi finire, per breve periodo, sotto la dominazione marchionale degli Anscarici nel X secolo, attraverso i conti Aymone (o Aimone). Tuttavia questi, sconfitti da Ottone I di Sassonia, dovettero lasciare i feudi al Sacro Romano Impero.\n\u00c8 intorno a questo periodo che Cavagli\u00e0 fu anche indicata come tappa importante del pellegrinaggio chiamato Via Francigena, che fu percorso dall'Arcivescovo Sigerico di Canterbury.\nNel XII secolo, Cavagli\u00e0 riusc\u00ec a ottenere un'indipendenza economica e diventare un borgo franco. Sono attestate, in questo periodo, alcune importanti costruzioni religiose, quali i priorati di \"San Vincenzo e Anastasio\" e \"Santa Maria del Brianco\", la preesistente chiesetta di \"Santa Maria di Babilone\" (l'attuale cimiteriale), e la \"pieve di San Pietro\". Nel XIV secolo il paese soffr\u00ec un tentativo di dominazione dei Visconti longobardi, respinti per\u00f2 dalla famiglia Avogadro che, nel 1404, si assoggettarono a Amedeo VIII di Savoia.\nEt\u00e0 moderna.\nNel 1560, Cavagli\u00e0 pass\u00f2 quindi in propriet\u00e0 alla ricca dinastia degli Scaglia. Tuttavia, nel 1583 il paese si ribell\u00f2 al potere di questi ultimi, per passare sotto i marchesati della corte di Carlo Emanuele I di Savoia, quest'ultimo pi\u00f9 incline agli sviluppi economici del territorio.\nAll'inizio del XVIII secolo data la costruzione del castello, mentre la parrocchiale di San Michele Arcangelo risale alla seconda met\u00e0 del Settecento.\nSimboli.\nLo stemma e il gonfalone del comune di Cavagli\u00e0 sono stati concessi con decreto del presidente della Repubblica del 10 settembre 1969.\nMonumenti e luoghi d'interesse.\nVia Francigena.\nIl comune \u00e8 situato lungo il tracciato della Via Francigena, sul ramo canavesano proveniente dal Colle del Gran San Bernardo, nel tratto di percorso proveniente da Viverone e Roppolo e successivamente dirigentesi verso Santhi\u00e0.\nInfrastrutture e trasporti.\nTra il 1882 e il 1933 il comune fu servito dalla tranvia Ivrea-Santhi\u00e0.\nCultura.\nEventi.\nFesta dei Giovani.\nLa Festa dei Giovani si svolge ogni anno per 10 giorni a Cavagli\u00e0 durante la settimana a cavallo di Ferragosto. La festa ha radici antiche, documenti storici dimostrano che sia stata fondata nel 1518.\nLa festa \"moderna\" ha quindi raggiunto nel 2018 il traguardo della 500\u00aa edizione, conservando la tradizione con ricevimenti e cerimonie e adattandola ai nostri tempi con orchestre e band che si alternano sul palco per tutto il periodo della festa, lo stand gastronomico offre ogni sera specialit\u00e0 alla griglia e serate a tema.\nCarnevale Benefico.\nStorica tradizione della durata di circa cinque giorni che vede l'organizzazione di stand gastronomico e serate danzanti, sfilata di carri allegorici di cartapesta e maschere a piedi accompagnati dalla banda musicale. Particolarmente sentita la fagliolata (\"Faseu Grass\" - fagioli grassi) sapientemente cucinata dai \"fasulat\" in pubblica piazza, in pi\u00f9 di 60 storici paioli a partire dalle prime luci dell'alba.\nLe maschere storiche del paese ricalcano quelle della tradizione piemontese: Gianduja e Giacometta accompagnate da Generale e Colonnello.\nPalio dei Rioni.\nFolcloristica manifestazione abbinata alla festa patronale, fondata nel 1974, che vede contrapporsi per la disputa del Palio gli otto rioni Cavagliesi: Calliano, Castello, Centro-Storico, Maiole, Montemaggiore, Roncale, San Rocco, Stazione con i loro colori e costumi storici.\nSport.\nPallavolo.\nIl DorCa Volley \u00e8 la squadra di Cavagli\u00e0.\nIl nome \u00e8 dato dall'unione di DORzano e CAvagli\u00e0.\n\u00c8 protagonista nei campionati di Prima Divisione Fipav Maschile e Femminile ed ha una squadra giovanile\nunder 16 iscritta al campionato PGS."}
{"id": "33694", "revid": "1516566", "url": "https://it.wikipedia.org/wiki?curid=33694", "title": "Cerreto Castello", "text": "Cerreto Castello (\"Sciar\u00e8j\" o \"Ciar\u00e8j\" in piemontese) \u00e8 stato un comune italiano di 615 abitanti della provincia di Biella, in Piemonte. Il toponimo deriva dal cerro, un tipo di quercia ora scomparsa dalla flora del Biellese ma in passato piuttosto diffusa nella zona.\nDal 1\u00ba gennaio 2019 si \u00e8 fuso con il comune di Quaregna per dare vita al nuovo comune di Quaregna Cerreto.\nStoria.\nIl villaggio di Cerreto viene menzionato per la prima volta nel 999 quando un diploma dell'imperatore Ottone III ne riconferm\u00f2 il possesso alla diocesi di Vercelli nella persona del vescovo Leone. Nel 1165 il vescovo Uguccione concesse il feudo a Corrado Avogadro di Quaregna.\nGli Avogadro, una nobile famiglia dai numerosi rami, erano infatti di origine vercellese e di sicura fede guelfa. \nA Cerreto essi fecero costruire una casaforte nel XIII secolo, edificio che fu ampliato nella seconda parte del Quattrocento.\nSimboli.\nLo stemma di Cerreto Castello era stato concesso con regio decreto del 26 maggio 1942.\nAmministrazione.\nAltre informazioni amministrative.\nIl comune faceva parte della soppressa Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009.\nInfrastrutture e trasporti.\nDal 1926 al 1951 Cerreto Castello ospit\u00f2 una fermata della tranvia Biella-Cossato e, fra il 1891 e il 1958, un analogo impianto della ferrovia Biella-Cossato-Vallemosso."}
{"id": "33695", "revid": "1516566", "url": "https://it.wikipedia.org/wiki?curid=33695", "title": "Cerrione", "text": "Cerrione (\"Cerion\" o \"Serion\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl territorio comunale \u00e8 delimitato a ovest dalla Serra di Ivrea, antica morena del ghiacciaio della Dora Baltea che lo separa dal Lago di Viverone, ed \u00e8 costituito per buona parte dalle alluvioni del torrente Elvo e del sistema idrografico minore locale (NW-SE). Piuttosto importante \u00e8 l'Olobbia, che confluisce nell'Elvo a breve distanza dal capoluogo comunale.\nIl comune \u00e8 costituito da tre centri principali: Cerrione capoluogo, Magnonevolo e Vergnasco, l'insediamento che conta oggi il maggior numero di abitanti.\nStoria.\nDa Cerrione, epoca romana, passava la via delle Gallie, strada romana consolare fatta costruire da Augusto per collegare la Pianura Padana con la Gallia.\nSimboli.\nLo stemma e il gonfalone del comune di Cerrione sono stati concessi con decreto del presidente della Repubblica del 30 giugno 1951.\nMonumenti e luoghi d'interesse.\nDi grande interesse la riserva naturale della Bessa, antica miniera aurifera a cielo aperto, sfruttata in epoca protostorica e romana, con i suoi inconfondibili cumuli di ciottoli. Numerosi ritrovamenti archeologici della seconda et\u00e0 del ferro e di epoca imperiale (necropoli) attestano l'antichit\u00e0 dell'insediamento nel territorio cerrionese. Altro luogo di interesse \u00e8 il castello degli Avogadro, in parte distrutto nel 1944 da un bombardamento tedesco, presso il quale sono siti la tenuta del castello e il parco, in stile inglese, e un piccolo golf club.\n\u00c8 sede dell'ente di gestione del complesso della riserva naturale orientata delle Baragge.\nEconomia.\nL'economia locale si basa prevalentemente sull'industria (meccanica, meccano-tessile, chimica, edilizia), che si affianca alle tradizionali produzioni agricole (mais, cerealicoltura) e all'allevamento.\nInfrastrutture e trasporti.\nIn frazione Vergnasco \u00e8 situato l'unico aeroporto presente in provincia di Biella: l'Aeroporto di Cerrione (LILE).\nSul territorio comunale inoltre transitano la ex SS 143 \"Vercellese\", la NSA12 \"di Verrone\" e la ferrovia Biella-Santhi\u00e0, sulla quale si trova la Stazione di Vergnasco."}
{"id": "33696", "revid": "765341", "url": "https://it.wikipedia.org/wiki?curid=33696", "title": "Coggiola", "text": "Coggiola (\"C\u00f2giola\" in piemontese) \u00e8 un comune italiano di abitanti della provincia di Biella in Piemonte.\nStoria.\nCoggiola era anticamente denominata \"Cozola\" o \"Codiola\". Con il nome Cozola compare per la prima volta in un documento del 17 ottobre 1152 con il quale l'imperatore Federico Barbarossa donava al Vescovo di Vercelli alcune localit\u00e0, tra cui appunto Coggiola.\nCon un atto del 24 aprile 1243 il legato pontificio Gregorio di Montelongo la cedette al Comune di Vercelli, assieme ad altri centri compresi tra il Cervo e la Sesia, facenti parte dei feudi di Biella.\nNel 1300 fu data in feudo ai Meschiati di Biella.\nNel 1306 venne incendiata dagli uomini di Fra' Dolcino insieme con altri centri dei dintorni. Fu riedificata nel 1340 per iniziativa degli Alciati, nobili di Vercelli.\nIn seguito fu data in feudo ai conti Mocchia di Coggiola di Cuneo.\nNel 1408 pass\u00f2 dai Vescovi di Vercelli ai Ducato di Savoia assieme a Sostegno, Lessona e Benna.\nNel 1517 si diede il primo statuto comunale, approvato nel 1518 dal duca Carlo III di Savoia.\nNel 1798 fu occupata dai francesi e il 14 dicembre di quell'anno venne innalzato l'albero della libert\u00e0.\nNel 1911 viene qui fondata la Fila, famosa azienda di calzature, abbigliamento sportivo, ordinario e intimo.\nSimboli.\nLo stemma comunale si blasona come segue:\nIl gonfalone \u00e8 un:\nLo stemma e il gonfalone sono stati riconosciuti con D.P.R. dell'11 ottobre 1972.\nL'operosit\u00e0 simboleggiata nelle api presenti nel numero di 5, probabilmente voleva rendere onore alla resistenza dei valligiani ed il loro l'impegno nelle attivit\u00e0 industriali tessili, come pure nella pastorizia e cura del patrimonio boschivo.\nNel 1940 vi fu una prima proposta di stemma comunale, mai concretizzata; quest'emblema univa lo stemma dei Conti Mocchia di Coggiola con quello di Vercelli (allora capoluogo provinciale).\nInfrastrutture e trasporti.\nFra il 1908 e il 1935 Coggiola rappresent\u00f2 il capolinea occidentale della Ferrovia Grignasco-Coggiola; la stazione era ubicata in localit Portula.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCoggiola \u00e8 gemellata con:\nAltre informazioni amministrative.\nIl comune faceva parte prima della Comunit\u00e0 Montana Valle Sessera, poi della Comunit\u00e0 montana Val Sessera, Valle di Mosso e Prealpi Biellesi, prima della soppressione dell'ente."}
{"id": "33697", "revid": "1833487", "url": "https://it.wikipedia.org/wiki?curid=33697", "title": "Cossato", "text": "Cossato (\"Cusal\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nCossato si trova in Provincia di Biella e ha una superficie di 27,73\u00a0km\u00b2 ed \u00e8 posta a un'altitudine sul livello del mare di 257\u00a0m.\nLa citt\u00e0 \u00e8 il secondo comune della provincia biellese per importanza demografica ed economica; ha uno sviluppo urbanistico che segue la direzione delle grandi strade: il centro \u00e8 lungo la ex statale Biella-Gattinara, e le numerose frazioni sono distribuite lungo la strada per Mottalciata sull'altopiano baraggivo e sulle colline verso Quaregna, Lessona e Valle Mosso.\nStoria.\nSimboli.\nLo stemma del comune di Cossato \u00e8 stato concesso con regio decreto del 9 maggio 1929.\nMonumenti e luoghi d'interesse.\nIl centro.\nIl centro della citt\u00e0 si sviluppa attorno alla Chiesa parrocchiale di Santa Maria Assunta. Il nucleo pi\u00f9 antico \u00e8 quello che circonda l'attuale piazza Gramsci. Recentemente sono state rese pedonali piazza Chiesa e via della Chiesa collegante quest'ultima piazza con Piazza Angiono, sede del municipio. Il palazzo che ospita gli uffici amministrativi venne acquistato da Gian Matteo Cridis e destinato a tale uso fin dalla prima met\u00e0 dell'Ottocento. Nel centro si trovano pure le scuole materna, elementare e media (ospitata nel palazzo sede un tempo della G.I.L.) e la biblioteca civica a Villa Ranzoni. Nella piazza Croce Rossa si tiene settimanalmente il mercato che ha reso famosa Cossato come centro di incontro e scambio tra la pianura e la Valle Strona.\nFra cortili e borgate.\nIl fascino di Cossato non si trova tanto nel suo centro quanto nelle sue borgate, agglomerati di case affacciate su una strada o un cortile interno che sono sparse per tutto il territorio. Qui si trovano ancora angoli storici dove riemergono antichi palazzi, come in via Tarino (\"c\u00e0 'd Tarin\"), o pezzi di mura medioevali come a Castellazzo. Particolare la borgata Fecia con la bella piazzetta, in cui spicca il palazzo dei conti Fecia o borgata Lavino (\"c\u00e0 'd Lavin\") con il caratteristico oratorio di santa Caterina.\n\"Se volete cercare il bello di Cossato non andate in centro, no, andate nelle sue frazioni. Salite a Bonardi e fermatevi in mezzo al cortile ad ascoltare il silenzio. Guardate le case con le \u201clobbie\u201d di legno illuminate dall\u2019unico faro tirato con due fili in mezzo alla piazza. Verrebbe da dire il silenzio dei \u201cbrugiun\u201d, cos\u00ec affascinante. Oppure sedetevi sui gradoni dell'Assunta al pomeriggio di Maggio, quando le piante sono in fiore, con i ragazzini accanto che bisbigliano tra di loro di chiss\u00e0 quale amore. Perch\u00e9 il fascino di Cossato, oltre alle sue vie, alle sue borgate, sta nei piccoli scorci quotidiani, di cossatesi giovani e vecchi (...)\".\nSociet\u00e0.\nEtnie e minoranze straniere.\nAl 1\u00ba gennaio 2019 gli stranieri residenti a Cossato erano 916. Le nazionalit\u00e0 pi\u00f9 numerose erano:\nCultura.\nCucina.\nCossato vanta alcuni piatti tipici del luogo: \nEventi.\nA marzo vengono organizzate sfilate di carri in occasione del carnevale, guidate dalle maschere locali\" Sucot\" e \"Sucota\".\nA maggio, il forno della Margherita viene aperto per una festa gastronomica a base di prodotti da forno.\nIl 16 agosto, in occasione della Fiera di San Rocco, le vie e le piazze principali della citt\u00e0 sono occupate da bancarelle che attirano ogni anno numerosi cittadini e turisti.\nInfrastrutture e trasporti.\nLa stazione di Cossato, posta lungo la linea ferroviaria Biella-Novara, \u00e8 servita da treni regionali di Trenitalia nell'ambito del contratto di servizio stipulato con la Regione Piemonte.\nDal 1926 al 1951 rappresent\u00f2 il capolinea orientale della tranvia Biella-Cossato e ospit\u00f2 altres\u00ec, fra il 1891 e il 1958, la principale stazione intermedia della ferrovia Biella-Cossato-Vallemosso.\nAmministrazione.\nAltre informazioni amministrative.\nIl comune ha fatto parte della Comunit\u00e0 Montana Val Sessera, Valle di Mosso e Prealpi Biellesi, ente soppresso con la Legge Regionale 28 settembre 2012, n. 11. In precedenza, sino al 2010, apparteneva alla Comunit\u00e0 Montana Prealpi Biellesi, abolita in seguito all'accorpamento disposto dalla Regione Piemonte nel 2009.\nSport.\nLa principale squadra di calcio della citt\u00e0 \u00e8 la Citt\u00e0 di Cossato.\nVoci correlate.\n Cossato dal 1980 \u00e8 anche sede di un Sottocomitato di Croce Rossa Italiana, sorto per iniziativa di alcuni cittadini, in particolare Giacinto Milanin in precedenza gi\u00e0 volontario presso la Croce Rossa di Biella."}
{"id": "33698", "revid": "1516566", "url": "https://it.wikipedia.org/wiki?curid=33698", "title": "Crevacuore", "text": "Crevacuore (\"Crevcheur\" in piemontese, \"Cravac\u00f2r\" nella variante valsesiana) \u00e8 un comune italiano di abitanti della provincia di Biella in Piemonte.\nStoria.\nCrevacuore fece parte dei domini dei conti di Pombia per poi passare nel 905 ad Aimone, conte di Vercelli, e ai suoi discendenti, i signori di Crevacuore e i signori di Bolgaro. Questi ultimi cedettero la loro parte a Gisulfo, vescovo di Vercelli, nel 1141, in cambio di Masserano. In seguito i vescovi di Vercelli acquistarono le altre parti del feudo, la titolarit\u00e0 del quale gli fu confermata dall'imperatore Federico Barbarossa nel 1152, e lo infeudarono, a loro volta, a vari signori locali. Nel 1243 il legato pontificio Gregorio di Montelongo lo cedette al comune di Vercelli assieme ad altri territori.\nNel 1394 Crevacuore venne infeudata da papa Bonifacio IX ad Antonio Fieschi, dell'omonima famiglia genovese (poi Ferrero-Fieschi), assieme a Masserano, di cui segu\u00ec le sorti.\nNel XVII secolo la popolazione locale si rivolt\u00f2 pi\u00f9 volte contro i soprusi dei Ferrero-Fieschi. La rivolta pi\u00f9 violenta scoppi\u00f2 il 9 agosto 1657 quando la popolazione assedi\u00f2 il castello, presidiato dalle truppe del principe, e dopo una furiosa lotta riusc\u00ec ad occuparlo, distruggendolo fino alle fondamenta. Il castello non fu pi\u00f9 ricostruito, sui suoi ruderi fu innalzata una colonna con infissa una croce e il poggio su cui sorgeva fu chiamato Monte di Santa Croce, a ricordo della vittoria.\nGrazie al privilegio spettante alla famiglia Fieschi di battere moneta, Crevacuore \u00e8 stato sede di una zecca, di cui restano rari esemplari di monetazione risalenti al XV-XVI secolo.\nSimboli.\nLo stemma del comune di Crevacuore \u00e8 stato riconosciuto con decreto del capo del governo del 12 settembre 1941.\nInfrastrutture e trasporti.\nFra il 1908 e il 1935 la localit\u00e0 fu servita dalla stazione Crevalcuore-Sostegno della Ferrovia Grignasco-Coggiola.\nAmministrazione.\nAltre informazioni amministrative.\nIl comune faceva parte della Comunit\u00e0 montana Val Sessera, Valle di Mosso e Prealpi Biellesi.\nIl comune dal 1\u00ba ottobre 2015 fa parte dell'Unione Montana dei Comuni del Biellese Orientale con sede legale a Casapinta e con sede operativa a Valdilana, fraz. Crocemosso."}
{"id": "33699", "revid": "120733539", "url": "https://it.wikipedia.org/wiki?curid=33699", "title": "Crosa", "text": "Crosa (\"Cr\u00f2sa\" in piemontese) \u00e8 un ex comune italiano di 354 abitanti della provincia di Biella in Piemonte, confluito per fusione nel comune di Lessona dal 1\u00ba gennaio 2016.\nGeografia fisica.\nCrosa \u00e8 situata in sinistra idrografica del torrente Strona di Mosso; la quota il territorio del suo ex-comune varia tra i circa 300 del fondovalle ai poco pi\u00f9 di 400 metri che si toccano nei pressi della chiesa parrocchiale.\nOrigini del nome.\nIl nome \"Cr\u00f2sa\" deriverebbe da \"La Cr\u00f2sa\", ovvero la denominazione in piemontese dell'incrocio tra diverse vie di transumanza attorno al quale si \u00e8 sviluppato il paese.\nStoria.\nIl paese di Crosa era in origine, con Mezzana, Soprana, Casapinta e Strona, uno dei cinque cantoni che componevano la comunit\u00e0 del Mortigliengo.\nFino al XIII secolo questo territorio rimase quasi deserto e fu sede di una estesa foresta, che attorno all'anno Mille l'imperatore Ottone III don\u00f2 al vescovo di Vercelli.\nL'insediamento umano nella zona divenne quindi pi\u00f9 denso e si stabilizz\u00f2; la sede parrocchiale era a Mezzana e nel 1243 il territorio pass\u00f2 sotto il controllo del Comune di Vercelli.\nNel 1351 il Mortigliengo fu ceduto alla famiglia Visconti e da questa, nel 1373, torn\u00f2 nuovamente alla curia vercellese.\nGli abitanti della zona, analogamente a quelli di Biella, fecero atto di dedizione a Casa Savoia per evitare di ricadere sotto la signoria del vescovo Giovanni Fieschi, inviso alla popolazione. Crosa era la sede del mercato della zona, che si teneva ogni venerd\u00ec.\nNel 1627 i centri abitati del Mortigliengo, che nel frattempo era stato elevato al rango di marchesato, si separarono tra di loro erigendosi in comuni autonomi; Crosa \u00e8 situata nella parte sud-occidentale dell'antica comunit\u00e0.\nDurante la Resistenza Crosa fu teatro di vari scontri tra partigiani e nazifascisti; sul territorio del comune operavano principalmente reparti Garibaldini.\nSimboli.\nLo stemma del comune di Crosa era stato concesso con Decreto del presidente della Repubblica il 18 aprile 2011.\nIl gonfalone \u00e8 un drappo di giallo con la bordatura di verde.\nIl leone d'oro coronato derivava dall'emblema della settecentesca contea del Mortigliengo di cui Crosa faceva parte. Le sette stelle rappresentavano le sette comunit\u00e0 della contea. La lettera C era l'iniziale del nome del paese, che unita alla rosa nella zampa del leone formava il nome C+rosa.\nUn precedente stemma si blasonava: \"partito di azzurro e di rosso al leone d'oro, rivoltato sul tutto, tenente una falce di luna su una rosa al naturale, accompagnato da 7 stelle d'oro, 3 in capo e 4 in punta (3,1)\".\nAmministrazione.\nAltre informazioni amministrative.\nIl comune faceva della Comunit\u00e0 montana Val Sessera, Valle di Mosso e Prealpi Biellesi, prima della soppressione dell'ente.\nInfrastrutture e trasporti.\nFra il 1891 e il 1958 la localit\u00e0 era servita da una fermata della ferrovia Biella-Cossato-Vallemosso, a servizio del locale Lanificio Valle e C."}
{"id": "33700", "revid": "1516566", "url": "https://it.wikipedia.org/wiki?curid=33700", "title": "Curino", "text": "Curino (\"Curin\" in piemontese) \u00e8 un comune italiano sparso di 454 abitanti della provincia di Biella in Piemonte. Il nome Curino non identifica nessun centro abitato, ma solo il territorio comunale che risulta quindi composto da diverse frazioni (San Martino, Santa Maria, San Bononio, San Nicolao) a loro volta suddivise in cantoni isolati tra loro.\nGeografia fisica.\nTerritorio.\nSi estende sulle colline attorno alla strada che unisce Brusnengo con Pray, in Val Sessera, che si snoda nella valle del torrente Bisingana, per 2137 ettari, con altitudini comprese tra i 296 e i 787\u00a0m della Cima la Guardia. Oltre al torrente Bisingana che scende a Sud dalla Cima la Guardia bagnano il territorio comunale il Torrente Coggiolasca sul versante Nord e la Riale Ravasanella, uno dei corsi d'acqua che danno origine al Torrente Rovasenda, la quale segna per vari km il confine con il comune di Sostegno. La Riale Ravasanella nei pressi del confine con Roasio (VC) \u00e8 sbarrata da una diga e forma il Lago Ravasanella. Il territorio di Curino \u00e8 anche lambito dalle acque del Lago delle Piane, originato da una diga sul Torrente Ostola in territorio di Masserano.\nClima.\nPresenta il massimo assoluto delle precipitazioni in primavera, ed un massimo secondario di poco inferiore in autunno, mentre il minimo assoluto \u00e8 quello dei mesi invernali, che arriva ad essere anche la met\u00e0 del minimo estivo. La piovosit\u00e0 media annua \u00e8 notevolmente inferiore a quella di alcune delle zone limitrofe (Valsessera, Valsesia, Triverese).\nStoria.\nI pi\u00f9 antichi insediamenti umani in questa parte del Biellese risalgono al Paleolitico medio, stando ai manufatti litici scoperti nel 1974 presso le rive dei torrenti Ostola ed Osterla.\nIn epoca preistorica troviamo i Liguri e poi, dalla seconda met\u00e0 del I millennio a.C., i Celti, fino alla occupazione romana avvenuta nel II secolo a.C., che tuttavia tocc\u00f2 solo marginalmente le aree montane e collinari, limitandosi a controllare le vie di transito per i valichi alpini, mediante la costruzione di centri commerciali e presidi militari, tra i quali il Castrum Quirinum da cui poi deriver\u00e0 il nome Curino.\nIl primo centro di cui si hanno notizie storiche certe \u00e8 Sostegno, citato in un documento dell'882, per le sue cave di calce, probabilmente gi\u00e0 in uso in epoca romana.\nA partire dal X secolo, tutte queste terre furono donate dagli Imperatori alla chiesa di Vercelli, e la loro storia, a seguito di investiture e conflitti, si and\u00f2 differenziandosi nei secoli successivi.\nNel Medio Evo Curino era parte del Comitato di Pombia che Arduino d'Ivrea aveva ceduto al fratello Umberto e che, dopo la caduta del Primo Re d'Italia, passava nel 1014 al Vescovo di Vercelli Uguccione; nel 1243 fu venduto, dal legato del Papa, al Comune di Vercelli, salvo essere poi rivendicato dal Vescovo di Vercelli, Martino degli Avogodro di Quaregna, che non riconobbe la vendita, cos\u00ec come in seguito fece anche il Papa. Nel 1394 Nicol\u00f2 Fieschi, conte di Lavagna, lo ottenne come feudo perpetuo a favore del figlio Antonio Fieschi.\nIn pratica quindi Curino rimase legato al feudo pontificio di Masserano e, seguendone la storia, rimase indipendente dai Savoia fino al 1767. Il Feudo pontificio di Masserano, assieme a quello di Crevacuore, fu retto dapprima dai Fieschi conti di Lavagna e poi dai Ferrero Fieschi, elevandosi da Contea a Marchesato ed infine addirittura a Principato.\nGrazie al favorevole sistema daziario del feudo di Masserano, Curino divenne un centro di attivit\u00e0 di scambio con la Valsessera, la Valsesia e la pianura vercellese; il nome del Cantone Gabella probabilmente risale ad allora.\nNel corso del Novecento Curino, come tutto il Biellese, fu coinvolto in un massiccio fenomeno di emigrazione che port\u00f2 allo spopolamento dei paesi: i Curinesi emigrarono dapprima come stagionali svolgendo attivit\u00e0 di calzolai e bottai, poi come muratori e falegnami, soprattutto in Svizzera, ma anche in Francia, Stati Uniti, Argentina e Sudafrica.\nDurante la Resistenza il territorio di Curino fu pesantemente coinvolto dalle operazioni belliche; una lapide nella frazione di Santa Maria ricorda gli otto partigiani e i tre civili caduti l'8 maggio 1944 nel corso di un'imboscata tesa dalle truppe nazifasciste.\nSimboli.\nLo stemma del comune di Curino \u00e8 stato concesso con decreto del presidente della Repubblica del 21 aprile 1999. \nMonumenti e luoghi d'interesse.\nLa chiesa parrocchiale dedicata all'Assunta, situata in frazione Santa Maria, \u00e8 di origini romaniche ma fu rielaborata nel Settecento. Notevole \u00e8 in particolare l'alto campanile in mattoni dell'XI secolo, a sette piani, che mantiene l'originale conformazione medioevale.\nRive rosse di Curino.\nAmbiente particolare, proposto per l'istituzione di un parco naturale; \u00e8 completamente disabitato ed \u00e8 caratterizzato da una serie di colline di terra rossa e da calanchi, rivestite da una scarsa vegetazione che si \u00e8 adattata alle condizioni particolari del luogo.\nAmministrazione.\nLa sede comunale \u00e8 collocata in frazione San Martino.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009."}
{"id": "33701", "revid": "1516566", "url": "https://it.wikipedia.org/wiki?curid=33701", "title": "Donato (Italia)", "text": "Donato (\"Don\u00e0\" in piemontese) \u00e8 un comune italiano di 712 abitanti della provincia di Biella in Piemonte. Vi ha sede lo stabilimento dove si imbottiglia l'acqua oligominerale Alpe Guizza.\nGeografia fisica.\nIl comune di Donato, geograficamente, \u00e8 situato all'estremit\u00e0 occidentale della provincia di Biella. Il territorio comunale culmina con i 2.371 metri della Colma di Mombarone, dal cui versante meridionale nasce il torrente Viona che rappresenta per parecchi km il limite tra Biellese e Canavese. \nIl confine prosegue per un lungo tratto ai piedi della dorsale della Serra.\nStoria.\nIl toponimo di origine romana testimonia l'antichit\u00e0 dell'insediamento, in posizione strategica per le comunicazioni tra il biellese, il canavese e la Valle d'Aosta. Intorno al 1150 il vescovo di Vercelli, Uguccione, acquist\u00f2 questo luogo per la sua chiesa, insieme con le terre di Zumaglia, Netro e Verrua. In seguito Donato pass\u00f2 agli Avogadro di Cerrione, che, entrati in contrasto con la chiesa di Vercelli, nel 1434 persero questo possedimento, che fu ceduto con sentenza del conte di Savoia al vescovo di Vercelli, unitamente ai castelli di Cerrione, Mongiovetto, Ponderano, Quaregna, Valdengo, Villa e Zubiena. I Savoia nominarono poi signori di Donato i Perrone di San Martino e conti di Donato i de Rege gi\u00e0 conti di Lignana con Veneria. Nel 1706 il paese fu quasi interamente distrutto dai Francesi.\nSimboli.\nLo stemma del comune di Donato \u00e8 stato riconosciuto con decreto del capo del governo dell'8 agosto 1931.\nEconomia.\nL'agricoltura \u00e8 stata nel passato l'attivit\u00e0 prevalente, tuttavia all'inizio del Novecento \u00e8 emersa la vocazione turistica di Donato, favorita dalla felice posizione del paese e delle frazioni. Donato non ebbe invece uno sviluppo di tipo industriale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune apparteneva alla Comunit\u00e0 montana Alta Valle Elvo, soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo."}
{"id": "33702", "revid": "1516566", "url": "https://it.wikipedia.org/wiki?curid=33702", "title": "Dorzano", "text": "Dorzano (\"Dorsan\" in piemontese) \u00e8 un comune italiano di 539 abitanti della provincia di Biella in Piemonte.\nGeografia fisica.\nAdagiato tra i confini occidentali della Pianura Padana e le ultime propaggini sud-orientali della collina della Serra d'Ivrea sul lato biellese, Dorzano si trova ai confini orientali della Riserva naturale della Bessa. \u00c8 posto tra i comuni di Cavagli\u00e0 e Salussola, dando l'ingresso alla strada per Biella, la ex-statale 143 \"Vercellese\", altres\u00ec attraversato dalla ferrovia Santhi\u00e0-Biella.\nConfina a sud con Cavagli\u00e0, a ovest con Roppolo, a nord con Salussola e a ovest con Carisio. La quota \u00e8 compresa tra i poco pi\u00f9 di 400 m della collina, che sovrasta il lagetto di Bosi (gi\u00e0 sotto comune di Roppolo) e i 210 metri che si toccano in localit\u00e0 Brianco. La popolazione si concentra attorno al centro comunale e in poche cascine sparse per la campagna.\nStoria.\nIl toponimo deriverebbe dal protoceltico \"dor\" (\"porta\"), oppure \"or\" (\"cima\"), trasformato ben presto nel gentilizio \"durdius\" o \"durtius\", a indicare geograficamente una sommit\u00e0 collinare posta all'ingresso delle valli biellesi; il territorio dorzanese era infatti popolato da antiche trib\u00f9 Celto-Victimule, almeno fino al III secolo d.C. circa, cos\u00ec come nella vicina Salussola, il Monte Orsetto e altre localit\u00e0 circostanti. Il primo documento in cui si cita il nome latino \"Durzianum\" risale, comunque, al XIII secolo.\nAlcuni resti di epoca romana invece, furono ritrovati in localit\u00e0 Porte, oltre che nella vicina Borgata Salomone di Roppolo. \nSimilmente, altri reperti di epoca longobarda, risalgono al V-VII secolo, quando Dorzano segu\u00ec le stesse sorti della vicina Salussola, ovvero l'annessione al Capitolo Diocesano Vercellese intorno al X secolo (ad es. la pieve di S. Secondo di Salussola, ai confini con Dorzano), con la fortificazione di un piccolo ricetto da parte dei conti Aymone (o Aimone) di Cavagli\u00e0, presumibilmente agli inizi del XII secolo. Annesso quindi al Sacro Romano Impero, Dorzano fu poi concesso, insieme alla vicina Cavagli\u00e0 e parte di Salussola, agli Avogadro che, nel 1404, si assoggettarono ad Amedeo VIII di Savoia.\nNel 1426, Ludovico di Savoia separ\u00f2 Cavagli\u00e0 da Dorzano, dando quest'ultimo feudo a Ludovico di Valperga, conte di Masino, fino alla fine della sua dinastia. Poi, nel 1626 il re Carlo Emanuele I di Savoia lo annesse, insieme ad altri paesi, al Capitanato territoriale di Biella. Nel 1713 divenne propriet\u00e0 di Gaspare Francesco Balegno, il quale a sua volta lo cedette al generale di artiglieria francese Claudio d'Hallot des Hayes, quando Dorzano pass\u00f2 nuovamente al dipartimento vercellese nel 1799. Verso la fine del XVIII secolo al paese venne riconosciuta l'autonomia comunale, mentre nel 1992 fu accorpato alla Provincia di Biella.\nSimboli.\nLo stemma del comune di Dorzano \u00e8 stato concesso con decreto del presidente della Repubblica del 31 ottobre 1988."}
{"id": "33705", "revid": "125239615", "url": "https://it.wikipedia.org/wiki?curid=33705", "title": "Graglia", "text": "Graglia (\"Graja\" in piemontese) \u00e8 un comune italiano di abitanti della provincia di Biella in Piemonte. Sito sul Sacro Monte di Graglia, in frazione \"Santuario\" (790 metri s.l.m.) vi hanno sede un noto santuario mariano e lo stabilimento in cui viene imbottigliata l'acqua minerale Lauretana. Nel 1992 il comune di Graglia \u00e8 passato dalla provincia di Vercelli alla provincia di Biella.\nGeografia fisica.\nIl comune di Graglia ha una forma allungata in senso nord-ovest/sud-est; la cima Sacro Monte di Graglia \u00e8 solo l'ingresso alla molto pi\u00f9 alta Colma di Mombarone (2.371 m), dalla quale si accede alla Valle d'Aosta. Dalla parte sud-est invece, il Comune scende fino a toccare i 365 metri di quota in corrispondenza del Lago dell'Ingagna. La vetta del Mombarone \u00e8 raggiungibile in circa quattro ore di cammino, e offre uno splendido panorama sulle Alpi Pennine. \u00c8 possibile rimanere nell'area della cima usufruendo del rifugio Mombarone, a non molta distanza dalla sommit\u00e0 e aperto solo nei mesi di luglio e agosto. Idrograficamente appartiene al bacino del Torrente Elvo.\nStoria.\nSecondo l'opinione di alcuni studiosi, il toponimo avrebbe origine dal tardo latino \"Gradalia\", che a sua volta discenderebbe da \"gradus\" (gradino), a causa della natura scoscesa del luogo. Nel Medioevo la zona di Graglia era inserita nel feudo vercellese del vescovato, dominio dei signori Avogadro di Cerrione e dopo due secoli di propriet\u00e0 dei Savoia, che la cedettero alla famiglia Bobbia dopo essere stata saccheggiata nel 1527 dalle milizie al soldo di Filippo Tornielli.\nDurante la seconda guerra mondiale Graglia fu interessata da diverse sanguinose battaglie e stragi di civili, come la strage avvenuta fuori dal cimitero cittadino il giorno 2 di maggio vennero uccisi a Graglia 28 ufficiali appartenenti al 2\u00b0RAU (Raggruppamento Arditi Ufficiali della RSI ) che si erano arresi ai partigiani il 27 aprile 1945 a Cigliano.\nCon loro vennero uccise anche 5 donne ausiliarie e due mogli (una era incinta) che avevano voluto raggiungere i mariti nella ritirata; o l'assalto di Villa Garzena, in via Netro n.2, dove nel 1944 perse la vita Maria Garzena, sgozzata ,mentre i familiari fuggivano dal retro per andare ad avvertire un vicino presidio di militi repubblicano poi sopraggiunti, nel portico della Villa assediata dai partigiani, che volevano depredare la casa che conservava due pregiati violini stradivari e diverse opere d'arte. La Villa in seguito venne lasciata aperta dai proprietari in fuga e i cittadini ne approfittarono per entrarci e depredare tutto il prezioso mobilio e in seguito venne confiscata e occupata dalla moglie di un noto partigiano locale. Non ritorn\u00f2 pi\u00f9 di propriet\u00e0 della famiglia Garzena e tutto il patrimonio mobiliare venne perduto, oggi \u00e8 divenuta una scuola. Maria Garzena fu poi insignita della medaglia d\u2019oro al valor militare .\nMonumenti.\nIl Santuario.\nAnticamente tutta la localit\u00e0 era devota alla Madonna della Neve, di antiche origini presso la frazione Campra. Soltanto agli inizi del XVII secolo, per volere di don Andrea Valotti, nacque la tradizione che si voleva collegare alla Madonna Nera di Oropa e della Madonna Nera di Loreto, nelle Marche.\nParimenti, il Monte di Graglia fu altres\u00ec dedicato a San Carlo Borromeo, da poco canonizzato nel 1610. Tuttavia, la costruzione della chiesa prosegu\u00ec a rilento e fu completata soltanto nella seconda met\u00e0 del XVIII secolo. Nel clima della Rivoluzione francese, la basilica fu convertita dalla sua natura religiosa in edificio di pubblica utilit\u00e0 e venne trasformata in un convitto. Con il ritorno di Vittorio Emanuele II a Torino nel 1814, l'edificio recuper\u00f2 la sua funzione originaria e durante l'Ottocento fu abbellito da successivi interventi che l'impreziosirono. La chiesa ha pianta greca, con una cupola alta 38 metri: nel 1828, su idea di Perratone, fu scolpito nel marmo l'altare; dieci anni dopo si ebbe l'installazione dell'organo; al 1840 risale l'aggiunta di un terzo piano che ospitava i pellegrini; nel 1870 fu decorata la cupola e poco dopo fu costruita la facciata dell'edificio che d\u00e0 a sud est. Nel XX secolo furono effettuati restauri e ristrutturazioni e pi\u00f9 recentemente nel presbiterio \u00e8 stato collocato un nuovo altare. La biblioteca accoglie circa 2.000 volumi, alcuni dei quali risalenti al Seicento.\nAltre chiese.\nConsacrata nel 1601, la Chiesa di Santa Fede \u00e8 costituita da tre navate che ne formano la pianta longitudinale. Conserva dipinti della scuola del Tiepolo, un altare caratteristico dal punto di vista architettonico e stucchi del Settecento. In Piazza Astrua si trova la confraternita di Santa Croce, che presenta l'originaria pianta a unica navata costeggiata da cappelle e che venne costruita nel 1639 su ci\u00f2 che rimaneva di un antico castello. La chiesa accoglie reliquari pregiati, scanni del coro risalenti al 1727, un organo del Settecento ancora in funzione. Sempre al Seicento risale la costruzione della chiesetta della Madonna della Neve, con pianta a croce greca e dotata di un campanile in cotto, con affreschi di Paolo Giovanni Crida sulla facciata.\nAltri luoghi di culto sono la Chiesa Parrocchiale di Vagliumina, l'Oratorio di san Rocco nella frazione di Valle e l'Oratorio dello sposalizio di Maria nella frazione di Merletto.\nAmministrazione.\nAltre informazioni amministrative.\nIl comune apparteneva alla \"Comunit\u00e0 montana Alta Valle Elvo\", soppressa nel 2009 e confluita, insieme alla Comunit\u00e0 montana Bassa Valle Elvo, nella Comunit\u00e0 montana Valle dell'Elvo. Il codice ISTAT del comune prima della era 002064.\nDal 1997 il CAP del comune \u00e8 13895 che sostituisce il precedente 13050.\nInfrastrutture e trasporti.\nGraglia disponeva di una fermata denominata Cambursano-Graglia, posta lungo la ferrovia Biella-Mongrando, attiva fra il 1891 e il 1951 e trasformata in tranvia nel 1922."}
{"id": "33706", "revid": "1516566", "url": "https://it.wikipedia.org/wiki?curid=33706", "title": "Lessona", "text": "Lessona (\"Alson-a\" in piemontese) \u00e8 un comune italiano di abitanti della provincia di Biella in Piemonte.\nDal 1\u00ba gennaio 2016 il comune di Lessona costituisce di fatto un nuovo comune, frutto della fusione tra il precedente (con lo stesso nome) e l'ex comune di Crosa.\nGeografia fisica.\nSituato ai piedi delle Prealpi biellesi, confina a est con Masserano, e a sud-ovest con il comune di Cossato. Dista circa 13\u00a0km dal capoluogo Biella.\nIl territorio di questo comprensorio agricolo, disposto prevalentemente in zona collinare, a est del capoluogo, \u00e8 conosciuto per i suoi rinomati vigneti di Nebbiolo e Vespolina dai quali si ricava il pregiato vino rosso Lessona doc. La coltivazione dei vigneti, a Lessona e in tutta la zona biellese, dopo una fase di abbandono, sta oggi vivendo una vera e propria riscoperta.\nStoria.\nAltra teoria dice che il nome deriva dal latino Lesa Sum che significa \"sono ferita\" infatti sullo stemma sono riportate 5 ferite.\nSimboli.\nL'amministrazione comunale, a seguito della fusione dei Comuni di Crosa e Lessona, ha adottato un nuovo stemma, concesso con il Decreto del presidente della Repubblica dell'8 marzo 2017.\nLo stemma riunisce i simboli dei precedenti comuni aggiungendo dei nuovi elementi. Il primo quarto riproduce lo stemma del vecchio comune di Lessona, riconosciuto il 14 novembre 1955: cinque ferite sanguinanti, disegnate seguendo l'ipotesi secondo cui il nome di Lessona potrebbe derivare dal latino \"Lesa sum\", che significa \"sono ferita\", con riferimento alle ferite di Cristo.\nDallo stemma di Crosa provengono il leone rampante coronato, ma rivoltato e d'argento invece che d'oro, e la rosa. La croce sul campo verde riporta al toponimo Crosa che deriva dal piemontese \"cros\", che significa \"croce\" ma anche \"incrocio di strade\".\nI grappoli d'uva dell\u2019ultimo quarto fanno riferimento al patrimonio vitivinicolo della zona.\nCultura.\nEventi.\nA Lessona si tiene ogni anno nel mese di luglio il \"Ratataplan\", ovvero il festival internazionale della musica, dell'arte e del teatro in cui artisti offrono spettacoli lungo le strade pi\u00f9 suggestive del paese.\nNel locale teatro si tengono nella stagione primaverile rappresentazioni di commedie in lingua piemontese.\nInfrastrutture e trasporti.\nFra il 1891 e il 1958 la localit\u00e0 era servita da una stazione della ferrovia Biella-Cossato-Vallemosso (Lessona) e da una stazione sulla linea Cossato-Masserano, denominata Lessona Centro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della Comunit\u00e0 Montana Val Sessera, Valle di Mosso e Prealpi Biellesi, ente soppresso con la Legge Regionale 28 settembre 2012, n. 11. In precedenza, sino al 2010, apparteneva alla Comunit\u00e0 Montana Prealpi Biellesi, abolita in seguito all'accorpamento disposto dalla Regione Piemonte nel 2009.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Lessona Calcio\" che milita nel girone D piemontese e valdostano di 2\u00aa Categoria. I colori sociali sono il bianco ed il blu."}
{"id": "33708", "revid": "1516566", "url": "https://it.wikipedia.org/wiki?curid=33708", "title": "Massazza", "text": "Massazza (\"Massasa\" in piemontese, pronuncia [ma'saza]) \u00e8 un comune italiano di 524 abitanti della provincia di Biella in Piemonte.\nStoria.\nSimboli.\nLo stemma comunale \u00e8 stato concesso con decreto del presidente della Repubblica del 31 ottobre 1988.\nMonumenti e luoghi d'interesse.\nIl castello.\nMassazza \u00e8 sede di un castello - attualmente: Rocca dei Cavallari - che sorge su uno sperone terminale della Baraggia biellese, a circa dodici chilometri dal capoluogo provinciale (Biella).\nOggi di propriet\u00e0 privata e adibito a ritrovo per banchetti e iniziative culturali, \u00e8 di probabile origine celto-ligure, al pari dei primi insediamenti della zona. In origine costituito da un semplice recinto e da una torre a pianta quadra, serviva da rifugio agli abitanti della zona.\nDel castello si fa menzione per la prima volta nei documenti dell'Archivio Civico di Vercelli (fino al 1992 il comune di Massazza rientrata in quella provincia) in data 1239 quando - come parte del sistema difensivo dei manieri del casato degli Avogadro - serviva con ogni probabilit\u00e0 da prigione.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Massazza erano 50. Le nazionalit\u00e0 pi\u00f9 numerose erano:\nInfrastrutture e trasporti.\nIl territorio comunale \u00e8 attraversato dalla ex strada statale 230 di Massazza, ora declassata a Strada provinciale.\nTra il 1890 e il 1933 Massazza fu servita dalla tranvia Vercelli-Biella."}
{"id": "33709", "revid": "1516566", "url": "https://it.wikipedia.org/wiki?curid=33709", "title": "Masserano", "text": "Masserano (\"Massran\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl territorio di Masserano si sviluppa in senso nord-ovest/sud-est nell'estremo lembo sud-orientale del Biellese. Il corso d'acqua principale \u00e8 il torrente Ostola, che nei pressi del confine con i comuni di Curino e di Casapinta viene sbarrato da una diga e forma il Lago delle Piane. Anche il principale affluente dell'Ostola, il rio Bisingana, bagna il territorio di Masserano segnandone il confine con Brusnengo per alcuni chilometri.La zona settentrionale del comune \u00e8 collinare mentre qualche chilometro a sud del capoluogo alla pianura risicola si alternano aree baraggive occupate da una brughiera punteggiata da rade querce. Una parte di questa zona \u00e8 compresa nella Riserva naturale orientata delle Baragge.\nStoria.\nMasserano fino al XIX secolo si chiamava \"Messerano\", nome che compare per la prima volta in un documento del 1141. Dapprima sotto la giurisdizione del Vescovo di Vercelli, al quale fu concessa nel 1169, nel 1243 fu ceduta dal legato pontificio Gregorio di Montelongo al Comune di Vercelli assieme ad altri territori, conservando, per\u00f2, la giurisdizione minore in capo alla diocesi.\nNel 1394 il Vescovo di Vercelli, Lodovico Fieschi, dell'omonima famiglia genovese, ottenne che Masserano, assieme a Crevacuore, venisse infeudata a suo fratello Antonio da papa Bonifacio IX (inizialmente nel feudo era compreso anche Moncrivello, passato ai Savoia nel 1399). I Fieschi tennero il feudo pontificio per quasi quattro secoli; nel 1517 la famiglia assunse il cognome di Ferrero-Fieschi a seguito dell'adozione di Filiberto Ferrero, che un\u00ec ai possedimenti dei Fieschi quelli della sua famiglia nel biellese. Il feudo fu elevato a contea nel 1506 da papa Giulio II, a marchesato nel 1547 da papa Paolo III e a principato nel 1598 da papa Clemente VIII (la denominazione completa era \"Principato di Messerano e Marchesato di Crevacuore\"). Per un breve periodo, tra il 1566 e il 1588, i Ferrero-Fieschi furono anche marchesi di Romagnano, feudo ereditato dai Borromeo con i quali erano imparentati.\nEsasperata dai soprusi dei Ferrero-Fieschi, il 2 luglio 1624 la popolazione insorse contro il principe Francesco Filiberto, assal\u00ec il castello, lo saccheggi\u00f2 e lo distrusse completamente; il principe fu costretto a fuggire e suo figlio primogenito, Carlo Filiberto, venne ucciso.\nLa natura di feudo pontificio, direttamente dipendente dalla Santa Sede, faceva del principato di Masserano un'entit\u00e0 statale di fatto indipendente. Il 12 luglio 1741 Carlo Emanuele III di Savoia riusc\u00ec a farsi nominare, da papa Benedetto XIV, vicario pontificio per il principato, nel 1753 ottenne dal papa la cessione del feudo e il 20 marzo 1767 la rinuncia di ogni diritto sovrano da parte dall'ultimo principe, Vittorio Filippo, che si trasfer\u00ec in Spagna. Nel 1833, estinti i Ferrero-Fieschi, il titolo di principe di Masserano, ormai privo di legalit\u00e0, pass\u00f2 al ramo collaterale dei Ferrero della Marmora.\nIl 13 dicembre 1798, occupata dalle truppe francesi, Masserano innalz\u00f2 l'albero della libert\u00e0.\nGrazie al privilegio di battere moneta, concesso nel 1158 dall'imperatore Federico Barbarossa alla famiglia Fieschi, Masserano \u00e8 stata sede di una zecca attiva dall'inizio del XVI secolo fino al 1690. Tale zecca coni\u00f2 principalmente contraffazioni, che ebbero un'ampia diffusione in tutto il continente europeo.\nSimboli.\nLo stemma comunale \u00e8 stato concesso con decreto del presidente della Repubblica del 23 marzo 1978.\nInfrastrutture e trasporti.\nFra il 1930 e il 1958 Masserano ospit\u00f2 il capolinea della diramazione da Cossato della ferrovia Biella-Cossato-Vallemosso.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'U.S.D. Masserano Brusnengo 2000 che milita nel girone A biellese di 2\u00aa Categoria. \u00c8 nata nel 2000.\nPoi vi \u00e8 la squadra dilettantistica dei Prealpi Tigers biellesi."}
{"id": "33710", "revid": "1516566", "url": "https://it.wikipedia.org/wiki?curid=33710", "title": "Mezzana Mortigliengo", "text": "Mezzana Mortigliengo (\"Mzan-a Mortiengh\" in piemontese) \u00e8 un comune sparso italiano di 494 abitanti della provincia di Biella in Piemonte.\nGeografia fisica.\nIl territorio comunale \u00e8 lambito dalle acque del Lago delle Piane, originato da una diga sul Torrente Ostola in territorio di Masserano.\nOrigini del nome.\nIl nome \"Mortigliengo\" deriverebbe secondo una leggenda locale da una cruenta battaglia che avrebbe lasciato sul campo un grande numero di morti. Alcuni storici individuano tale battaglia in quella dei Campi Raudii, che port\u00f2 alla distruzione dei Cimbri da parte dei Romani, ma il nome \"Mortigliengo\" compare nella documentazione storica per la prima volta solo attorno all'anno Mille, in un diploma dell'imperatore Ottone III di Sassonia.\n\"Mezzana\" si riferisce invece alla posizione del comune all'interno del territorio del Mortigliengo.\nStoria.\nIl paese era in origine, con Soprana, Casapinta, Crosa e Strona, uno dei cinque cantoni che componevano la comunit\u00e0 del Mortigliengo.\nFino al XIII secolo questo territorio rimase quasi deserto e fu sede di una estesa foresta, che attorno all'anno Mille l'imperatore Ottone III don\u00f2 al vescovo di Vercelli.\nL'insediamento umano nella zona divenne quindi pi\u00f9 denso e si stabilizz\u00f2; la sede parrocchiale era a Mezzana e nel 1243 il territorio pass\u00f2 sotto il controllo del Comune di Vercelli.\nNel 1351 il Mortigliengo fu ceduto alla famiglia Visconti e da questa, nel 1373, torn\u00f2 nuovamente alla curia vercellese.\nGli abitanti della zona, analogamente a quelli di Biella, fecero atto di dedizione a Casa Savoia per evitare di ricadere sotto la signoria del vescovo Giovanni Fieschi, inviso alla popolazione.\nNel 1627 i centri abitati del Mortigliengo, che nel frattempo era stato elevato al rango di marchesato, si separarono tra di loro costituendo comuni autonomi; Mezzana rappresenta la parte centrale dell'antica comunit\u00e0.\nSimboli.\nLo stemma comunale \u00e8 stato concesso con decreto del presidente della Repubblica del 9 gennaio 2004.\nAmministrazione.\nIl capoluogo del comune \u00e8 collocato in frazione Cereie.\nAltre informazioni amministrative.\nIl comune ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 apparteneva alla Comunit\u00e0 montana Prealpi Biellesi, abolita in seguito all'accorpamento disposto dalla Regione Piemonte nel 2009."}
{"id": "33711", "revid": "536103", "url": "https://it.wikipedia.org/wiki?curid=33711", "title": "Miagliano", "text": "Miagliano (\"Miaj\u00e0n\" in piemontese) \u00e8 un comune italiano di 563 abitanti della provincia di Biella in Piemonte.\n\u00c8 il comune pi\u00f9 piccolo dell'Italia settentrionale per superficie e il secondo pi\u00f9 piccolo d'Italia in assoluto.\nGeografia fisica.\nIl territorio comunale di Miagliano \u00e8 disposto in destra idrografica del torrente Cervo, sulle rive del quale si tocca la minima quota altimetrica (poco meno di 520 ) presso l'estremit\u00e0 meridionale del comune. Il punto pi\u00f9 alto supera invece di poco i 600 metri di quota. Le piccolissime dimensioni del comune sono anche dovute al fatto che esso, a differenza di altri centri del Biellese, non comprende frazioni montane nelle zone di pascolo dell'alta valle.\nStoria.\nMiagliano fu comune autonomo a partire dalle met\u00e0 del XIII secolo. Il fatto di avere ottenuto l'autonomia amministrativa molto prima di quella religiosa (Miagliano fu parrocchia solo a partire dal 1779) rappresenta una eccezione rispetto agli altri comuni della zona, per i quali il percorso fu inverso.\nIl 17 agosto 1471 nei pressi di Miagliano fu bruciata sul rogo Giovanna de Monduro, in esecuzione della sentenza relativa al primo processo per stregoneria del Piemonte. Il processo cominci\u00f2 il 13 febbraio 1470 e si svolse a Salussola; i relativi atti sono conservato presso l'archivio storico della citt\u00e0 di Biella (\"Processo contro ed avverso Giovanna, moglie di Antoniotto de Monduro di Salussola, gi\u00e0 di Miagliano per stregheria\"). All'imputata, sentite una serie di testimonianze dei suoi compaesani, fu estorta la confessione mediante tortura.\nMolto rilevante fu per il comune l'avvio di attivit\u00e0 industriali nel settore tessile da parte dei fratelli Poma, originari di Zumaglia. La loro attivit\u00e0, oltre che puramente imprenditoriale, si estese alla costruzione di un villaggio operiaio e di molti servizi rivolti alla propria manodopera.\nNel 1929 il paese, assieme ai comuni di Tavigliano, Sagliano e San Giuseppe di Casto, venne inglobato nel comune di Andorno dal regio decreto numero 609 del 28 marzo 1929. Il \"nuovo\" comune di Andorno mut\u00f2 invece la propria denominazione da \"Andorno Cacciorna\" ad \"Andorno Micca\". Con la fine del periodo fascista Miagliano riottenne la propria autonomia comunale.\nSimboli.\nLo stemma e il gonfalone sono stati concessi con decreto del presidente della repubblica del 12 settembre 2005; la bandiera \u00e8 stata concessa con D.P.R. del 5 aprile 2006.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Miagliano erano 32. Le nazionalit\u00e0 pi\u00f9 numerose erano:\nAmministrazione.\nAltre informazioni amministrative.\nMiagliano fece parte a cominciare dal 1973 della \"Comunit\u00e0 montana Bassa Valle Cervo\". Tale comunit\u00e0 montana fu in seguito accorpata dalla Regione Piemonte con la \"Comunit\u00e0 montana Alta Valle Cervo\", andando a formare la \"Comunit\u00e0 Montana Valle Cervo\", che ha sede a Andorno.\nInfrastrutture e trasporti.\nFra il 1891 e il 1958 a Miagliano era attiva una delle principali stazioni della ferrovia Biella-Balma, raccordata con gli adiacenti Cotonifici Poma."}
{"id": "33712", "revid": "1516566", "url": "https://it.wikipedia.org/wiki?curid=33712", "title": "Mongrando", "text": "Mongrando (\"Mongrand\" in piemontese) \u00e8 un comune italiano di abitanti della provincia di Biella in Piemonte.\nGeografia fisica.\nIl territorio comunale di Mongrando si sviluppa sulle ultime pendici delle colline che, dalle falde del Mombarone e della Serra, scendono verso la pianura biellese.\n\u00c8 attraversato dal torrente Elvo e dai suoi affluenti Viona e Ingagna; quest'ultimo \u00e8 sbarrato da una diga che d\u00e0 origine all'omonimo lago, il quale sconfina verso ovest nel territorio dei comuni limitrofi di Graglia e Netro.\nUna piccola parte del comune \u00e8 inclusa nel territorio del Parco Regionale della Bessa, che tutela in quest'area un'antica struttura fortificata nota come il \"Castelliere di Mongrando\".\nStoria.\nSimboli.\nLo stemma comunale \u00e8 stato concesso con decreto del presidente della Repubblica del 24 aprile 2000.\nInfrastrutture e trasporti.\nA partire dal 1891, Mongrando rappresent\u00f2 il capolinea occidentale della ferrovia Biella-Mongrando, che nel 1922 fu riclassificata come tranvia con istituzione di corse che proseguivano lungo la tranvia Biella-Oropa; l'impianto fu soppresso nel 1951.\nAmministrazione.\nAltre informazioni amministrative.\nIl comune apparteneva alla \"Comunit\u00e0 montana Bassa Valle Elvo\", soppressa nel 2009 e confluita, insieme alla Comunit\u00e0 montana Alta Valle Elvo, nella Comunit\u00e0 montana Valle dell'Elvo."}
{"id": "33713", "revid": "1516566", "url": "https://it.wikipedia.org/wiki?curid=33713", "title": "Mosso (Valdilana)", "text": "Mosso (\"M\u00f2ss\" in piemontese) \u00e8 stato un comune italiano sparso di abitanti della provincia di Biella, in Piemonte, creato nel 1999 dalla fusione dei comuni di Mosso Santa Maria e Pistolesa. La sede comunale era nella localit\u00e0 di Mosso Santa Maria.\nDal 1\u00ba gennaio 2019 si \u00e8 fuso con i comuni di Soprana, Trivero, Valle Mosso per dare vita al nuovo comune di Valdilana.\nGeografia fisica.\nIl territorio comunale comprendeva un'isola amministrativa montana situata in alta Valsessera dove si trovano alcuni alpeggi fra cui principalmente l'Artignaga (in piemontese \"Artgn\u00e8ja\"), e che culmina con la Cima del Bonom.\nMosso \u00e8 una delle principali localit\u00e0 che formava la soppressa Comunit\u00e0 montana Val Sessera, Valle di Mosso e Prealpi Biellesi.\nOrigini del nome.\nIl toponimo viene fatto derivare dal latino \"Moxi\", \"Muxi\", \"Moxum\", indicanti forse il nome di una delle pi\u00f9 antiche comunit\u00e0 del Biellese orientale. Un altro significato potrebbe essere attribuito al termine in rapporto all'instabilit\u00e0 geologica del terreno.\nStoria.\nMosso \u00e8 citato tra i territori donati il 30 dicembre dell'anno 962 dall'imperatore Ottone I al conte Aimone di Lomello.\nNel 999, prima che venisse infeudato al potente casato dei Bulgaro, venne concesso dall'imperatore Ottone II al vescovo Leone di Vercelli.\nMosso, assieme al vicino Comune di Valle Mosso (ora fusi nel comune di Valdilana), fu gravemente danneggiato da una alluvione che interess\u00f2 tutta la valle nel 1968.\nIl paese ha dato i natali a molti componenti della famiglia Sella, fra cui Quintino Sella, politico, studioso ed economista e fondatore del Club Alpino Italiano, nativo della frazione Sella (fino al 1938 sede del comune di Valle Superiore Mosso, poi interamente accorpato a Mosso Santa Maria), e Bartolomeo Sella, medico e filantropo, cui \u00e8 intitolata una statua nella piazza principale della cittadina.\nSimboli.\nLo stemma del comune di Mosso era stato concesso con decreto del presidente della Repubblica del 12 marzo 2004.\nMonumenti e luoghi d'interesse.\nIl ponte della Pistolesa.\nIl viadotto presso la frazione Pistolesa \u00e8 sede del primo \"bungee jumping center\" permanente italiano e per le sue dimensioni - 152 metri di altezza e 350 metri di lunghezza - \u00e8 stato soprannominato - \"Colossus\".\nAttivo dalla met\u00e0 degli anni novanta, richiama appassionati di questa specialit\u00e0 di sport estremo da ogni parte del mondo.\nSi calcola siano stati effettuati dall'apertura del centro oltre cinquantamila salti.\nLa rete televisiva inglese BBC nel 2003 ha scelto questa \"location\" per il proprio programma scientifico \"Body Hits\".\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Mosso erano 147. Le nazionalit\u00e0 pi\u00f9 numerose erano:\nGeografia antropica.\nFrazioni.\nNel terriotrio comunale di Mosso insistevano vari paesi, borgate e cantoni: Borgata Capomosso, Borgata Piane, Borgata Sella, Localit\u00e0 Bocchetto, Gianolio, Mosso Santa Maria, Pistolesa ed altre localit\u00e0 Bellaria, Cerate, Crolle, Frieri, Garbaccio, Ricca, Taverna, Trabucco, Boschi e Venalba.\nAmministrazione.\nAltre informazioni amministrative.\nMosso ha fatto parte della Comunit\u00e0 montana Val Sessera, Valle di Mosso e Prealpi Biellesi, mentre fino al 2010 appartenne alla Comunit\u00e0 montana Valle di Mosso, abolita in seguito all'accorpamento disposto dalla Regione Piemonte nel 2009.\nInfrastrutture e trasporti.\nFra il 1908 e il 1935 la localit\u00e0 fu servita dalla stazione Pianceri-Mosso della Ferrovia Grignasco-Coggiola."}
{"id": "33714", "revid": "1516566", "url": "https://it.wikipedia.org/wiki?curid=33714", "title": "Mottalciata", "text": "Mottalciata (\"La M\u00f2ta dj'Alci\u00e0\" in piemontese) \u00e8 un comune italiano di abitanti della provincia di Biella in Piemonte.\nStoria.\nIl territorio di Mottalciata, presumibilmente sede di un villaggio pre-celtico, fu sicuramente abitato ai tempi dell'impero romano, come prova una piccola ara funeraria attribuibile al II secolo ed oggi conservata nel museo del territorio biellese.\nIl 17 maggio 1944, presso il cimitero di San Vincenzo, i militi repubblichini della Legione Tagliamento fucilarono diciassette garibaldini. I partigiani, tutti appartenenti ai distaccamenti \"Bandiera\" e \"Piave\", erano stati catturati grazie ad una spia che la sera prima li aveva narcotizzati.\nSimboli.\nRiprende il blasone della famiglia vercellese degli Alciati (\"fasciato d'azzurro e argento\") che furono signori di Mottalciata.\nInfrastrutture e trasporti.\nTra il 1890 e il 1933 Mottalciata fu servita dalla tranvia Vercelli-Biella.\nAmministrazione.\nAltre informazioni amministrative.\nIl comune di Mottalciata fa parte dell'unione di comuni \"Colline e Rive del Cervo\" che comprende i Comuni di Quaregna e Cerreto Castello."}
{"id": "33715", "revid": "20768", "url": "https://it.wikipedia.org/wiki?curid=33715", "title": "Paduli", "text": "Paduli \u00e8 un comune italiano di abitanti della provincia di Benevento in Campania.\nGeografia fisica.\nPaduli \u00e8 distante circa 10\u00a0km da Benevento ed \u00e8 raggiungibile tramite la strada Statale SS 90 Bis detta \"Statale delle Puglie\".Situato sulla cima di uno sperone tra la valle del fiume Calore e quella del Tammaro.\nStoria.\nIn epoca preromana il terremoto dovette essere abitato dagli Hirpini, una trib\u00f9 sannitica stanziata su buona parte dell'Appennino campano..\nAl tempo dei Romani nel suo tenimento, al confine con Sant'Arcangelo Trimonte, vi era \"Forum Novum\" (attuale Forno Nuovo) lungo la via Minucia (poi via Traiana) al X miglio romano da Beneventum; in quel sito vi era un mercato pubblico e una \"mutatio\" citata negli Itinerari romani. Ivi si sono rinvenute molte anticaglie, iscrizioni e ruderi romani.\nIl sito era posto lungo una direttrice che da \"Beneventum\" per la valle del Miscano andava ad \"Eca\" (presso Troia).\nMolto probabilmente dopo la caduta dell'impero romano e le invasioni barbariche tutte le genti che abitavano lungo il Tammaro e il Calore in aree facilmente accessibili cercarono rifugio e scampo rifugiandosi in zone non raggiungibili facilmente e pi\u00f9 difendibili. Con l'arrivo dei Normanni, tale piccolo centro abitato in posizione strategica fu da essi fortificato e ampliato.\nDominio feudale.\nSotto gli Angioini, perduta l'autonomia, pass\u00f2 successivamente ai \"Shabran\", ai \"Carbone\" e ad un \"Gentile\" da Montecalvo, ai \"Pignatelli\", ai \"Cossa\", ai \"Caracciolo\", ai \"Barone\", agli \"Spinelli\", ai \"Cybo\" i quali nel 1726 lo vendettero ai \"Coscia\" di Benevento, che sui ruderi dell'antico castello, che aveva ospitato: i conti di Ariano, il duca Rainulfo, re Ruggiero, Tancredi, Federico II, Manfredi, Ladislao, Renato D'Angi\u00f2, Francesco Sforza, e Alfonso I d'Aragona, edificarono un grande palazzo posseduto dalla famiglia \"De Vivo\".\nNel quadriennio 1743-46 il suo territorio fu soggetto alla competenza territoriale del \"regio consolato di commercio\" di Ariano, nell'ambito della provincia di Principato Ultra.\nEpoca moderna.\nAll'interno del regno delle Due Sicilie Paduli fu capoluogo di circondario nell'ambito del distretto di Ariano.\nMonumenti e luoghi d'interesse.\nChiesa Madre, con l'originale collocazione dell'ingresso alla base del campanile, chiesa di San Nicola, chiesa di San Giovanni Battista, convento e chiesa S. Maria di Loreto, chiesa Madonna di Lourdes di Piana Ferrara, chiesa della Madonna Delle Grazie, chiesa della Madonna Addolorata e del Sacro Cuore, contenente diverse opere del maestro Mimmo Paladino.\nInfrastrutture e trasporti.\nStrade.\nIl territorio comunale \u00e8 attraversato dalla strada statale 90 bis che consente i collegamenti, oltre che con il capoluogo Benevento, anche con Ariano Irpino e Foggia.\nFerrovie.\nLa stazione di Paduli sul Calore, situata nell'area industriale di \"Ponte Valentino\", fu interamente rimodernata e ampliata tra il 1990 e il 2000 nell'ambito dei lavori di raddoppiamento dei binari della ferrovia Napoli-Foggia. Tuttavia lo scalo merci non \u00e8 stato riattivato e anzi a partire dal 2005 la stazione \u00e8 stata chiusa anche al servizio viaggiatori."}
{"id": "33717", "revid": "1564499", "url": "https://it.wikipedia.org/wiki?curid=33717", "title": "Pago Veiano", "text": "Pago Veiano (\"P\u00e0o\" in campano) \u00e8 un comune italiano di abitanti della provincia di Benevento in Campania.\nGeografia fisica.\nIl territorio del comune, dalla superficie di , si sviluppa su di un rilievo dalla morfologia collinare avente un'altitudine massima di 552\u00a0m. Tra le risorse naturali si segnala la presenza del fiume Tammaro (la cui sorgente trovasi nel comune di Sepino), corso d'acqua dalla notevole portata che, in un certo qual modo, funge anche da confine geografico rispetto ai comuni limitrofi dell'area Pre - Fortore. Il clima tipicamente temperato denota periodi di aridit\u00e0 nei mesi estivi e piogge nel periodo invernale, talvolta anche precipitazioni a carattere nevoso.\nOltre a numerose piante ed arbusti selvatici che crescono spontaneamente nell'ambito del territorio, la composizione del terreno ha favorito la diffusione delle colture degli alberi da frutto, della vite e dell'olivo. Vi sono inoltre numerose specie di piccoli mammiferi, di uccelli ed animali da cortile, tra cui qualche esemplare di pavone raffigurato anche nell'emblema del comune.\nCome altri 46 comuni della provincia \u00e8 classificato a rischio sismico elevato e come altri 32 a rischio idrogeologico molto elevato.\nStoria.\nLe origini di Pago Veiano affondano le loro radici in epoca assai remota, anche se tuttavia si suppone che i primi insediamenti, ove risulta attualmente localizzato, risalgano ad un periodo compreso tra l'XI e il XII secolo. Numerosi reperti rinvenuti durante i secoli scorsi ci testimoniano l'esistenza, gi\u00e0 in et\u00e0 romana, di due villaggi (o distretti) localizzati in prossimit\u00e0 l'uno dell'altro: un \"pagus Meflanus\" ed un \"pagus Vetanus\". A quanto pare questi due piccoli insediamenti si articolavano lungo le rive del fiume Tammaro, importante arteria di comunicazione per i traffici del tempo. Proprio lungo la riva sinistra sembra si snodasse uno dei \"calles\" sannitici allargato e poi successivamente migliorato in et\u00e0 romana, contribuendo poi a costituire un tratto della via Minucia (o Numicia), strada descritta nell'itinerario dell'imperatore Antonino Pio (161 d.C.).\nTra gli avvenimenti storici che hanno reso celebre tale tragitto ricordiamo il passaggio del console Bibulco che marciava con intento di espugnazione verso Boiano dopo aver conquistato Clusia. \u00c8 durante il periodo medioevale che questa prende il nome di Regio Tratturo, raggiungendo una larghezza di 55 m ed uno sviluppo orizzontale di 211\u00a0km, divenendo percorso obbligato per la transumanza delle greggi, offrendo un valido contributo allo sviluppo dell'allevamento e dell'agricoltura sannita.\nEpoca romana.\nIl ritrovamento di numerosi reperti e testimonianze storiche quali tombe, epigrafi, monete ed altri oggetti di piccole e medie dimensioni rendono alquanto interessante e suggestiva la storia di Pago anche se, tuttavia, spesso non riescono a fornire una visione chiara su determinati aspetti del passato, innescando delle accese dispute tra gli studiosi e gli archeologi che si sono prodigati nella valutazione di quanto rinvenuto. Tracce di centri abitati pagi e ruderi presenti nelle contrade di Terraloggia, Casalini, Piane e Torre manifestano la presenza di insediamenti di et\u00e0 romana, anche se non si tratta di fonti in grado di poter garantire una corretta argomentazione storica.\nA sfatare i dubbi suscitati da tali testimonianze riguardo all'origine romana del paese \u00e8 l'epigrafe rinvenuta nel 1845 in contrada Li Piani dedicata a Caio Safronio Secondo, attualmente murata nella facciata dell'abitazione sita in Corso Margherita n. 183. Essa risale al 167 d.C. La traduzione letterale di quanto inciso recita:\n\u201c\"Caio Safronio Secondo, figlio di Caio, della trib\u00f9 Stellatina, edile e decurione di Benevento, curatore e patrono del pago Vetano, con suo denaro fece i refettori e nell'inaugurazione diede un banchetto ai pagani, al tempo del terzo consolato dell'imperatore Vero\".\u201d\nFu nel 1862 che il consiglio comunale deliber\u00f2 di aggiungere al nome Pago l'attributo Vetano. Il decreto riport\u00f2 Veiano non per errore dattilografico ma per voler seguire la lettura erronea dell'archeologo tedesco Theodor Mommsen. L'ultima parola della terza riga dell'epigrafe suscit\u00f2 una disputa tra questi e Raffaele Garrucci che leggeva Vetano e continua tuttora a dividere i pareri degli studiosi del campo.\nUlteriore conferma dell'esistenza di tale territorio \u00e8 attribuita al dato di fatto che Pago Veiano era abitato da cittadini della trib\u00f9 Stellatina, una delle 35 trib\u00f9 rustiche a cui venivano iscritte le popolazioni italiche dopo aver ottenuto la cittadinanza romana. Le are votive, le steli funerarie e i cippi disseminati in varie zone del territorio testimoniano la probabile espletazione delle pratiche religiose e delle attivit\u00e0 svolte da codeste popolazioni. Molto popolari e praticati erano i culti delle maggiori divinit\u00e0 agresti della religione romana, soprattutto quelli dedicati a Cerere e a Libero. L'attivit\u00e0 lavorativa dominante era quella agricola.\nPoche sono le certezze che abbiamo sui pagi romani; si presume che molti reperti fossero stati distrutti dai terremoti avvenuti o dalle continue invasioni dei popoli subentrati sul territorio.\nSorprendente appare l'aver scoperto che il popolo dei Liguri Bebiani, provenienti dal settentrione d'Italia, abbia dei trascorsi storici nell'area del territorio del fiume Tammaro e che vi siano dei forti legami con i pagi.\nI Liguri bebiani.\nLe origini dei Liguri soprannominati Bebiani, dal nome del console romano Bebio Tamfilo che li vinse, sono oscurissime. Dionigi di Alicarnasso, alla fine del I secolo a.C., affermava che: \u201cI Liguri abitavano in molti luoghi d'Italia ed in alcune parti della Gallia; ma che non si sapeva quale fosse la loro patria\u201d. La prima notizia certa sul loro conto risale al 480 a.C. e ci giunge da Erodoto, il quale dice che: \u201cNella battaglia d'Imera, combattuta dai Cartaginesi e Siracusani, nell'esercito punico erano schierati anche i Liguri.\u201d Altre notizie su questo popolo ci vengono date da Tito Livio che li descrive come \u201cpoveri, quasi selvaggi, e dediti alla pirateria e al latroneccio\u201d. Pi\u00f9 severo di quello di Tito Livio era stato precedentemente il giudizio di che riteneva i Liguri rozzi ed incivili. In seguito a numerosi contrasti con i Romani, che li ritenevano scomodi dal punto di vista belligerante in quanto essi erano soliti allearsi in battaglia con i loro pi\u00f9 acerrimi nemici, i consoli chiesero al Senato di poterli allontanare dalla loro terra. Per questa ragione vennero deportati nel Sannio, nel territorio dei Taurasini, delimitato dai fiumi: Tammaro, Tammarecchia e Chiusolano e, corrispondente, oggi, alla regione dell'Alto Tammaro. Qui essi rimasero a lungo, non sappiamo esattamente fino a quando, probabilmente fino all'invasione dei Barbari.\nMedioevo.\nLa tradizione romana dei pagi doveva essere ancora molto forte in et\u00e0 medioevale, ragione per la quale probabilmente il nuovo paese fu chiamato proprio Pago. Ci risulta comunque difficile datare con esattezza l'origine dell'attuale paese che certamente risale ad un'epoca successiva al Mille. Dal catalogo dei baroni normanni, compilato tra il 1140 e 1161, riscontrabile nel Grande Archivio di Napoli nel registro di Carlo, duca di Calabria, si pensa che Pago non esistesse ancora in epoca normanna. Un riferimento a Pago cita: L'iniversit\u00e0 di Monteleone, insieme con le terre di Pago, Taurasi, Terra Rossa, e Pietrelcina doveva contribuire alla riparazione del castello imperiale di Buonalbergo. Nel 1299, nell'atto ufficiale, Carlo II d'Angi\u00f2 detto lo Zoppo, attribu\u00ec centotrentadue terre al Principato Ultra, ma Pago non viene nominato. Solo nella documentazione risalente al 1320 abbiamo un qualcosa di pi\u00f9 attendibile: il Cedolario dell'epoca citava il nome \"Phatum\" ed il paese fu tassato per 4 once,15 tari e 13 grana. La popolazione viveva in condizioni di estrema indigenza e precariet\u00e0, stato delle cose comprovato da un elevato tasso di mortalit\u00e0.\nEt\u00e0 Moderna.\nSecondo alcuni dati, nel 1542 il paese risultava abitato da 28 famiglie, numero che sale a 32 nel 1545 e soltanto a 33 nel 1561. Circa un secolo dopo, nel 1656 il numero degli abitanti viene ulteriormente decimato da un'irruente epidemia di peste, il cui avvento viene attribuito, probabilmente anche a causa della scarsa levatura culturale dell'epoca, ad un castigo divino atto a punire i peccatori sulla terra. Oltre alla preghiera e alla supplica per la richiesta dell'indulgenza a san Donato, patrono locale, i provvedimenti per evitare il contagio furono praticamente nulli. L'unica precauzione adottata fu quella di seppellire i cadaveri in una zona distante dal centro abitato, prossima all'attuale Corso Margherita. Ad aggravare la situazione sopraggiunse il terremoto della vigilia di Pentecoste del 1688, calamit\u00e0 che comport\u00f2 il danneggiamento degli edifici e notevoli altri danni di natura materiale ma che, tuttavia, non fece salire in maniera rilevante il numero delle vittime. La ripresa di Pago dal punto di vista globale era anche frenata da un sistema di governo piuttosto vacillante, strettamente legato al feudalesimo, che di conseguenza favoriva il predominio delle classi socialmente pi\u00f9 elevate.\nA passarsi il testimone nel possesso feudale del paese furono le famiglie dei Di Capua, Cutillo, Brancaccio e Maio-Durazzo. Notevoli erano i tributi e balzelli che il popolo era costretto a versare nelle casse dei signorotti locali, innescando un processo di sudditanza che si protrae fino alla prima met\u00e0 dell'Ottocento.\nOltre al pagamento di dazi sul prezzo delle vigne e delle case, ai coloni era imposto, ogni anno, l'obbligo di trasportare al palazzo baronale un carro di paglia per ogni paio di buoi posseduto. Alla Chiesa invece spettava la decima sui raccolti in ragione di uno ogni dieci tomoli. Per il lino e per la canapa bisognava consegnare un manipolo per ogni undici raccolti. Coloro che seminavano pagavano la decima personale: due carlini a persona. Anche le colture di conseguenza erano piuttosto mirate a soddisfare le esigenze commerciali dei signori: grano, orzo, avena, legumi, oltre alla canapa ed al lino precedentemente citati.\nEt\u00e0 contemporanea.\nUltimi signori di questo frangente storico furono i De Maio-Durazzo, i quali, anche in seguito alla legge del 2 agosto 1806, in virt\u00f9 della quale l'ordinamento feudale veniva \u201cformalmente e totalmente abolito\u201d, continuarono a conservare in maniera spudorata il titolo di marchesi di\nPago e il diritto di \u201cpatronato nella nomina dell'arciprete\u201d. Gli avvenimenti politici di inizio secolo ebbero la loro ripercussione anche a Pago dove il rigido sistema feudale venne incrinato, comportando una nuova ripartizione del territorio: terreni feudali soggetti agli usi civili; demani universali, terre appadronate appartenenti ai cittadini dell'universit\u00e0; terreni di propriet\u00e0 del feudatario. Si trattava per\u00f2 di un cambiamento soltanto formale, anche perch\u00e9 nella realt\u00e0 le cose non subirono grosse variazioni, garantendo agli ex feudatari il mantenimento dei privilegi avuti fino a quel momento. Da un punto di vista strettamente amministrativo il paese era stato aggregato al circondario di Pescolamazza, a sua volta compreso nel distretto di Ariano.\nNel 1837 \u00e8 la volta del colera che miete decine di vittime, 112 solo nel mese di settembre. Tale fenomeno non incide sul tasso demografico degli anni successivi, essendo il numero delle morti controbilanciato da un crescente aumento delle nascite. Il malcontento generale ed un insostenibile condizione di vita alimentano il desiderio di ribellione della popolazione che sfocia ben presto in una serie di rivolte e sommosse popolari.\nIl 18 settembre 1860 alcuni abitanti di Pago tentarono con la forza di impossessarsi del feudo di Terraloggia. \u00c8 con lo stesso spirito che il 7 agosto del 1861, durante la processione dedicata a san Donato, Nicola Morganella, detto Garibaldi o Galibardi, capeggia un gruppo di rivoltosi fregiati di coccarda rossa che con abile manovra riesce a disarmare la guardia nazionale, brucia il tricolore e infrange lo stemma sabaudo sostituendolo con le insegne borboniche.\nIl 9 agosto giunge Pilorusso, il pi\u00f9 famigerato brigante delle nostre zone, con un seguito di 400 uomini, invitato probabilmente da Antonio La Molinara detto Zirpolo, rivoltoso locale nonch\u00e9 brigante anch'egli. Il loro arrivo port\u00f2 devastazione e disordini in paese, operando saccheggi e incendiando le abitazioni delle persone pi\u00f9 in vista di Pago o di coloro che simpatizzavano per i \u00abPiemontesi\u00bb. Sempre in questa occasione il cavaliere Giovanni Pizzella venne ammanettato dai briganti e condotto nel bosco di Calise dove venne minacciato di morte, successivamente depredato dei suoi beni e trascinato a coda di cavallo lungo le strade del paese. Evit\u00f2 la fucilazione per grazia ricevuta in seguito alle implorazioni dei notabili locali, ma venne mandato nudo a Benevento.\nAltri personaggi illustri quali l'arciprete don Arcangelo Polvere, suo nipote don Peppino, Salvatore Crivella ed il notaio Bartolomeo Verderosa riuscirono miracolosamente a salvarsi.\nDon Peppino trov\u00f2 rifugio e valido nascondiglio in una stalla sotto lo stabbio.\nI rivoltosi di Pago, insieme alla banda di Pilorusso, furono accolti in Pietrelcina dal popolo e dalla famiglia De Tommasi che, nel cortile del proprio palazzo, offr\u00ec loro cibo, bevande e denaro.\nContro i briganti, che credevano di avere la situazione in pugno, il governatore di Benevento, nella notte tra il 9 e 10 agosto, invi\u00f2 delle truppe armate. Il reparto, giunto a contrada Mosti, si divise: un gruppo con a capo Rossi e Malimuerni, and\u00f2 verso Pietrelcina, il resto, con a capo il colonnello Negri, prosegu\u00ec verso Pesco. In quella stessa notte, i militari, arrivati a Pietrelcina, ammazzarono ed arrestarono alcuni briganti, colti nel sonno e nell'ubriachezza. Oltre a Pilorusso vennero incriminate ben 87 persone tra cui numerosi cittadini di Pago. L'11 agosto Negri si rec\u00f2 a Pietrelcina per arrestare i fautori della rivolta. La battaglia del 9 e 10 agosto 1861 segn\u00f2 il punto di svolta nella storia della reazione borbonica nella nostra provincia. Dopo quell'episodio, infatti, il nostro paese entr\u00f2 a pieno titolo nel Regno d'Italia."}
{"id": "33718", "revid": "767487", "url": "https://it.wikipedia.org/wiki?curid=33718", "title": "Pannarano", "text": "Pannarano \u00e8 un comune italiano di abitanti della provincia di Benevento in Campania.\nGeografia fisica.\nPannarano \u00e8 un'enclave all'interno della provincia di Avellino. Dista dal capoluogo di provincia 22 chilometri. Fa parte della Comunit\u00e0 montana Partenio-Vallo di Lauro, alla quale si pu\u00f2 accedere tramite la strada di via Carlangiona situata nel paese.\nSituato nell'estrema propaggine meridionale della provincia, il suo territorio \u00e8 prevalentemente collinare.\nHa un'escursione altimetrica di ben 1377 metri, con un'altitudine che va da 221 m s.l.m. a 1590\u00a0m s.l.m.\nStoria.\nSebbene le origini di Pannarano continuino ad essere avvolte da un'alea di incertezza, non vi dovrebbero essere dubbi circa l'effettivit\u00e0 di una sua storia preromana, romana e medioevale.\nInfatti, la frequentazione in epoca preromana venne confermata dal ritrovamento di una serie di sepolture ascritte al IV secolo A.C., ricollegabili ai Caudini o agli Hirpini. Allo stesso modo, la presenza romana risulta dai reperti archeologici rinvenuti in zona. I siti archeologici si trovano in localit\u00e0 Piedimonte e Canale.\nIl vero e proprio borgo sorse successivamente, nel Basso Medioevo. La prima citazione documentale si ritrova in un Cedolario del 9 ottobre 1296, dove si legge del Casale \"Pandarano\". Un successivo documento del 1279, ci informa che feudatario del tempo era tal Bartolomeo da Montesarchio.\nFeudo dei De Cuneo, i Lagonessa (Della Leonessa), verso il XIV secolo, si impossessarono di questa terra, come di altre limitrofe. Il 20 dicembre 1446, Pannarano venne comprato da Troilo Origlia. Successivamente, si registr\u00f2 un avvicendamento di varie famiglie feudatarie, tra cui i Marziale, i Caracciolo, gli Abate ed i Cocozza Campanile.\nAbolita la feudalit\u00e0 nel 1806, Pannarano partecip\u00f2 agli eventi rivoluzionari precedenti l'Unit\u00e0 d'Italia.\nGi\u00e0 parte del Principato Ultra (facente capo a Montefusco fino al 1806, e poi ad Avellino), dopo l'Unit\u00e0 d'Italia Pannarano venne aggregata alla Provincia di Benevento.\nIl periodo immediatamente successivo all'unit\u00e0 d'Italia vide l'Irpinia patire il fenomeno del Brigantaggio, che invest\u00ec anche la Valle Caudina. Infatti, nel 1861, un ex lanciere dell'esercito borbonico, Berardino D'Alessio (di Pannarano), venne arrestato, in quanto nel vicino paese di San Martino Valle Caudina aveva divulgato la falsa notizia del prossimo ritorno di \"Franceschiello\" (il re Francesco di Borbone), dicendo di aver gi\u00e0 assoldato duecento volontari nei paesi limitrofi, offrendo tra i sei ed i dodici carlini ai nuovi aggiunti e dicendo che avrebbe fatto ritorno per porre in collegamento tutti i rivoltosi della Valle Caudina.\nLa successiva storia del paese \u00e8 simile a quella dei comuni limitrofi, fatta di difficolt\u00e0 economiche, emigrazione, disoccupazione, calo demografico.\nMonumenti e luoghi d'interesse.\nArchitetture religiose.\nDelle sette chiese un tempo esistenti, ne restano solo quattro:\nEconomia.\nNel territorio comunale si producono vini di alto livello qualitativo.\nTra il settore terziario c'\u00e8 il turismo, in particolar modo montano, nel territorio \u00e8 infatti situata la localit\u00e0 \"Acqua delle vene\" dell'oasi WWF di Montagna di Sopra.\nHa una superficie agricola utilizzata in ettari (ha) riferita all'anno 2000 di 197,96.\nInfrastrutture e trasporti.\nPannarano \u00e8 servita dalla strada statale 374 che collega la citt\u00e0 di Mercogliano al comune di Rotondi. Il comune \u00e8 servito anche da uno svincolo che lo collega alla strada statale 7 Via Appia.\n\u00c8 servita dalla stazione ferroviaria situata nel comune di San Martino Valle Caudina condivisa anche con il comune di Montesarchio dalla tratta \"Napoli - Cancello - Benevento\".\nI collegamenti per Benevento, Napoli, Caserta, Avellino e Salerno sono inoltre garantiti da bus con cadenza oraria.\nAmministrazione.\nAltre informazioni amministrative.\nIl comune fa parte:"}
{"id": "33719", "revid": "767487", "url": "https://it.wikipedia.org/wiki?curid=33719", "title": "Paolisi", "text": "Paolisi \u00e8 un comune italiano di abitanti della provincia di Benevento in Campania.\nGeografia fisica.\nDista dal capoluogo di provincia circa 26\u00a0km. Confina sia con la provincia di Avellino (est-sud-est), sia con la Provincia di Napoli (sud-sud-ovest).\nIl paese si sviluppa in direzione Est-Ovest per circa 1,5 km, lungo il lato \"manco\" della Valle Caudina, ad un'altitudine di 270 m s.l.m. e su una superficie di 607 ettari; \u00e8 sovrastato dal \"Monte Paraturo\" (927\u00a0m), propaggine occidentale della catena del Partenio; la maggior parte del territorio agricolo deriva dai depositi alluvionali-lacustri del fiume Isclero, mentre la zona montana \u00e8 costituita da complessi calcarei, talvolta fratturati, con copertura piroclastica di pomici, conseguenti all'attivit\u00e0 del Somma-Vesuvio.\nStoria.\nLo si trova menzionato per la prima volta nel secolo IX in forma di \"Paulisi\" e precisamente nel testamento di Rateprando, il quale, in data 31 gennaio 800, dona i suoi possedimenti \u00ab \"in finibus Paulisi\" \u00bb al Monastero di San Vincenzo al Volturno. \nLa radice etimologica pi\u00f9 convincente \u00e8 quella che farebbe derivare il nome da \"\"pau\", contrazione altomedievale di \" pagus\"\" come per Paupisi e quindi con significato di \" \"villaggio\", tale toponimo appare anche in diverse localit\u00e0, soprattutto rurali, della Sardegna.\nAltra ipotesi alquanto attendibile farebbe derivare il nome da \" palus-paludis \" ovvero \"palude \" in latino, e pi\u00f9 propriamente dalla deformazione tardo-latina \"padulis\"\", come per Padula e Paduli, presente anche nei toponimi della Toscana occidentale (Padule di Fucecchio), ad indicare la limacciosit\u00e0 del territorio della Valle Caudina che, ricordiamo, in epoca sannitica, risultava ancora non prosciugato dalla remota presenza di un bacino alluvionale. A supporto di questa tesi, nelle zone intorno a Fucecchio, tra \"Cappiano\" e \"Massa\", troviamo anche il toponimo di \"iscla\" ad indicare una zona rilevata di terreno posta in mezzo alle acque (limacciose o meno) che la circondano, ed il toponimo \"\"faventia\"\" ad indicare zona di produzione di vasellame e laterizio, dunque associato alla creta che si estrae lungo i corsi d'acqua. Entrambi i toponimi sono presenti sul territorio di Paolisi (fiume Isclero fino al secolo scorso, conosciuto come fiume Faenza).\nSegu\u00ec le sorti feudali di Arpaia, e fu posseduto dalle seguenti famiglie: \"Stendardo\", \"Boffa\", \"Leonessa\", \"Guevara\", \"Comite\", \"Palagano\", \"Carafa\", \"Ceva\", \"Grimaldi\", \"Maddaloni\", \"Caracciolo\", e infine dalla \"R. Corte\".\nFu casale di Arpaia, nel circondario di Airola nella provincia di Principato Ultra (Avellino).\nNel 1809 fu aggregato alla provincia di Terra di Lavoro fino al 1861, quindi pass\u00f2 alla provincia di Benevento.\nL\u20198 aprile 2020, a seguito della pandemia globale dichiarata dall\u2019OMS e dall\u2019aumento esponenziale di casi nel comune, il governatore De Luca dichiara Paolisi primo comune della provincia di Benevento zona rossa.\nMonumenti e luoghi d'interesse.\nArchitetture civili.\nPaolisi \u00e8 ricco di palazzi gentilizi, tutti collocati lungo l'asse principale del paese. La lista seguente indica i principali, procedendo da est verso ovest.\nNella zona \"F\u00f2r'e Tt\u00f9rre\":\nNella zona detta \"Capo 'e Vascio\":\nNella zona \"Capo 'e 'Copp\"':\nSociet\u00e0.\nEvoluzione demografica.\n abitanti censiti al 31 dicembre 2012\nEconomia.\nLa fiorente economia di tipo agricolo-forestale (cereali e frutta a valle, pioppeti lungo il corso dell'Isclero, boschi di castagno in montagna), e le numerose attivit\u00e0 artigiane che hanno contraddistinto il paese per oltre mezzo secolo, nonch\u00e9 l'alto numero di professionisti, che un tempo costituivano peculiarit\u00e0 rara e patrimonio di \"cervelli\", oggi ha ceduto il passo ad un'attivit\u00e0 di tipo industriale, (manufatti in cemento, prodotti termoplastici, stabilimento di zincatura) che impattano notevolmente col territorio rurale, comportando un ulteriore abbandono delle attivit\u00e0 agricole estensive a vantaggio di poco lusinghiere operazioni edilizie di tipo speculativo. L'attivit\u00e0 terziario-commerciale, si concentra lungo il tratto della Strada statale 7 Via Appia.\nInfrastrutture e trasporti.\nIl comune \u00e8 attraversato dalla via Appia Nuova e dalla Ferrovia della Valle Caudina, che ha una fermata presso la stazione di Rotondi-Paolisi.\nAmministrazione.\nIl comune fa parte della Comunit\u00e0 montana del Taburno e del Parco regionale del Partenio.\nSindaci di Paolisi:"}
{"id": "33720", "revid": "1127199", "url": "https://it.wikipedia.org/wiki?curid=33720", "title": "Paupisi", "text": "Paupisi (\"Pup\u00ecs\u00eb\" in campano) \u00e8 un comune italiano di abitanti della provincia di Benevento in Campania.\nGeografia fisica.\nSituato alle falde settentrionali della catena del Taburno Camposauro fra oliveti e vigneti.\nDista dal capoluogo di provincia circa 18\u00a0km.\nHa un'escursione altimetrica di 1117 metri, con un'altitudine che varia fra 59 m s.l.m. e 1176 m s.l.m.\nStoria.\nDa \"Pau\", pago: nel suo territorio infatti, gi\u00f9, sulla riva sinistra del fiume Calore Irpino, vi \u00e8 un luogo detto i \"Pagani\", dove si rinvennero molti ruderi di antichit\u00e0 romana.\nIl paese fu dominio feudale prima della abbazia di San Vincenzo al Volturno, poi di quella di San Lupo a Benevento. Quindi pass\u00f2 alla contea di Telese, ai baroni di Fenucchio, ai Frangipane, ai Sanframondi ed infine ai Sarriani.\nFino al secolo scorso costituiva comune unitamente a Ponte.\nCultura.\nPaese del vino e dell'olio.\nL'ultimo fine settimana di agosto ha luogo a Paupisi \"La sagra del Cecatiello\": in questa sagra \u00e8 possibile bere vino locale come l'Aglianico, la Falanghina e la Coda di Volpe e mangiare piatti tradizionali come \"cecatielli\" e \"padellaccia\".\nI \"Cecatielli\" sono una pasta fatta rigorosamante a mano con farina di grano, quindi un piatto povero. Viene preparato estemporaneamente alla cottura e la lavorazione manuale dona alla pasta una caratteristica fragranza. Per tradizione viene accompagnato da un sugo a base di carne ma si presta anche ad essere gustato con diversi condimenti.\nLa \"Padellaccia\" \u00e8 un piatto tipico che proviene dalla passata usanza della macellazione del maialetto da tutti allevato, nelle masserie e persino nelle case di paese. Essendo quel maiale, in passato, l'unico tipo di carne economicamente accessibile, i pezzi migliori venivano destinati alla conservazione e, nella giornata della macellazione, era tradizione cucinare la \"Padellaccia\" prendendo le parti meno nobili, friggendole in olio di oliva ed insaporendole con l'accompagnamento di vino, peperoni e patate ad libitum."}
