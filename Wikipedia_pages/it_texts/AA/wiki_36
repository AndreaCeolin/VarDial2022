{"id": "14528", "revid": "125767736", "url": "https://it.wikipedia.org/wiki?curid=14528", "title": "Le Corbusier", "text": "Tra le figure pi\u00f9 influenti della storia dell'architettura contemporanea, viene ricordato assieme a Ludwig Mies van der Rohe, Frank Lloyd Wright, Walter Gropius e Alvar Aalto come maestro del Movimento Moderno. Pioniere nell'uso del calcestruzzo armato per l'architettura, \u00e8 stato anche uno dei padri dell'urbanistica contemporanea. Membro fondatore dei Congr\u00e8s Internationaux d'Architecture moderne, fuse l'architettura con i bisogni sociali dell'uomo medio, rivelandosi geniale pensatore della realt\u00e0 del suo tempo.\nTra il 2016 e il 2017 le sue opere sono state aggiunte alla lista dei siti patrimonio dell\u2019umanit\u00e0 dell'UNESCO. Nella motivazione si legge che gli edifici scelti sono \u00abuna testimonianza dell'invenzione di un nuovo linguaggio architettonico che segna una rottura con il passato\u00bb.\nIl nome d'arte Le Corbusier.\nIl nome d'arte di Charles-\u00c9douard Jeanneret-Gris con cui egli oggi \u00e8 universalmente noto, ovvero \u00abLe Corbusier\u00bb, venne coniato sotto indicazione di Am\u00e9d\u00e9e Ozenfant nell'autunno del 1920: inizialmente venne adottato solo per firmare articoli d'architettura sull\"Esprit Nouveau\", i cui unici curatori erano Ozenfant e Jeanneret, che usavano molti pseudonimi per dissimulare il fatto che gli autori fossero solo loro.\nL'origine di questo \u00e8 largamente documentata. Dato che Ozenfant per realizzare il proprio nome d'arte aveva preso spunto dal cognome materno, consigli\u00f2 a Jeanneret di fare altrettanto, ma lui non pot\u00e9 ascoltare il suo consiglio poich\u00e9 aveva compiuto i propri studi nello studio di Auguste Perret, che condivideva per ragioni assolutamente fortuite il cognome della madre. Egli quindi trasse spunto da \u00abLe Corbesier\u00bb, trisavolo materno il cui ritratto, eseguito da Darjou (pittore alla corte di Eugenia de Montijo), era posto nella casa dove aveva trascorso l'infanzia. La \u00abe\u00bb venne mutata in \u00abu\u00bb sotto consiglio di Ozenfant: il soprannome risult\u00f2 gradito a Jeanneret poich\u00e9 gli ricordava quello del maestro (L'Eplattenier).\n\u00c8 talvolta noto anche semplicemente come \"Le Corbu\" per abbreviazione del suo soprannome: tale storpiatura, complice un gioco di parole con la parola corvo (in francese \"corbeau\") comport\u00f2 la sua abitudine di firmare con questa sigla le sue lettere informali, oppure abbozzando la sagoma di un corvo stilizzato; dall'abbreviazione della storpiatura del suo soprannome deriva la forma \"Le Corb\", diffusa soprattutto in inglese.\nBiografia.\nLe radici: gli inizi a La Chaux-de-Fonds.\nCharles-\u00c9douard Jeanneret-Gris nacque al \u2116 38 di rue de la Serre a La Chaux-de-Fonds, villaggio svizzero immerso nel severo paesaggio montano dei massicci del Giura, il 6 ottobre 1887. La madre, Charlotte Marie Am\u00e9lie Perret (nessuna parentela con il celebre Auguste Perret, futuro collaboratore di Jeanneret), era un'abilissima musicista e si guadagnava da vivere come insegnante di pianoforte. Il padre, invece, adorava trascorrere il proprio tempo libero a contatto con la natura e, per questo motivo, si assunse la presidenza del \"Club Alpin\", per il quale egli scriveva, seppur da autodidatta, lunghe relazioni sulle sue passeggiate. Al seguito del padre in queste scalate naturalistiche vi era ovviamente il giovane Jeanneret, che in questo modo - beneficiando delle suggestive vedute delle gole del Doubs e della catena delle Alpi - ebbe l'opportunit\u00e0 di maturare un rapporto diretto con il paesaggio, il quale - filtrato attraverso il ricordo dell'infanzia - verr\u00e0 trasposto con rigore ed efficacia anche nella sua opera architettonica.\nIl \"vero\" mestiere del padre, tuttavia, era quello di smaltatore di quadranti d'orologio, secondo una lunga tradizione familiare che affondava le proprie radici nella secolare industria orologiera di La Chaux-de-Fonds. Dopo un'infanzia idillica, trascorsa effettuando lunghe passeggiate domenicali con il padre e disegnando incessantemente e con sincero entusiasmo, il giovane \u00c9douard sembrava predestinato a seguire le orme paterne e, per questo motivo, una volta terminati gli studi primari, fu iscritto alla Scuola d'Arte di La Chaux-de-Fonds, istituita nell'Ottocento proprio per formare orologiai validi e minuziosi. Qui Jeanneret - del tutto disilluso verso il pianoforte, con grande disappunto della madre - diede prova di un valido e diligente ingegno: cosa non da poco, considerando che la decorazione e l'incisione di casse d'orologio \u00e8 un'arte che \u00abesige una precisione assoluta nel disegno e una rigorosa concentrazione di spirito\u00bb, siccome \u00abun semplice errore di tratti \u00e8 sufficiente a distruggere un prezioso pezzo in oro o una placca d'argento\u00bb, come ricorda il von Moos. Pur raggiungendo un'eccellente perizia nel bulino, tecnica notoriamente ostile a tutti gli aspiranti orologiai, e producendo lavori unanimemente giudicati degni di esposizione pubblica, l'allievo Charles-\u00c9douard non era per nulla allettato dalla prospettiva di trascorrere il resto della sua vita ornando gli smalti colorati delle casse d'orologio con decorazioni floreali, complice anche la feroce crisi che tale pratica artigianale stava attraversando in quel periodo.\nAd accorgersi dell'irrequietudine creativa di Jeanneret vi fu un insegnante di quella scuola: Charles L'Eplattenier. Ventiseienne, formatosi a Parigi nell'alveo della Scuola di Belle Arti ma libero dalla schiavit\u00f9 del giogo accademico, L'Eplattenier aveva intuito la triste sorte che attendeva l'industria orologiera, destinata a estinguersi sotto la pressione dell'industrializzazione, e per questo motivo intendeva offrire agli studenti della scuola d'arte un insegnamento pi\u00f9 pragmatico, onnicomprensivo, improntato al valore dell'esperienza pratica e perci\u00f2 non soffocato dai ristretti orizzonti dell'ornamentazione, bens\u00ec tendente ad abbracciare la globalit\u00e0 delle esperienze artistiche, dal singolo oggetto d'arredamento alla monumentalit\u00e0 dell'architettura. Entusiasta del programma del nuovo maestro, il ragazzo si avvicin\u00f2 in questo modo alle esperienze artistiche dell'Art Nouveau, al cui credo estetico L'Eplattenier si rifaceva, e si ciment\u00f2 nella realizzazione di innumerevoli schizzi e disegni dal vero, nella prospettiva di diventare pittore, mestiere che riteneva avvincente e vicino alla sua sensibilit\u00e0. L'Eplattenier, tuttavia, era categorico: il destino del suo discepolo non era quello di abbandonarsi all'arte pittorica, bens\u00ec di consacrarsi all'architettura. \u00c9douard, grazie alle vivaci attenzioni pedagogiche del maestro, fu prontamente dissuaso dal farsi artista e matur\u00f2 il definitivo proposito di divenire costruttore: \u00abUno dei miei maestri [un maestro straordinario] mi strapp\u00f2 con dolcezza a un destino mediocre. Volle che fossi architetto. L'architettura e gli architetti mi facevano orrore ... Avevo sedici anni, accettai il verdetto e obbedii: mi detti all'architettura\u00bb.\nA questi anni risale persino il primissimo, se cos\u00ec si pu\u00f2 definire, \"cimento architettonico\" di Jeanneret: la progettazione di villa Fallet. A offrirgli l'occasione di redigere il primo progetto della sua vita fu Louis Fallet, direttore della Scuola d'Arte, grazie alla provvidenziale intercessione di L'Eplattenier: il risultato di quindici mesi di fatiche progettuali fu una villa scatolare, di piccole dimensioni, dal vocabolario decorativo vicino alle esperienze dell\"art nouveau\", citato con numerose ornamentazioni dal sapore silvestre (abeti, nuvole, corvi, foreste e scenari alpestri).\nLa formazione.\nIl viaggio in Italia e a Vienna.\nInfervorato dopo la realizzazione di villa Fallet, Le Corbusier, preso da un'irrefrenabile urgenza creativa, decise di investire il denaro cos\u00ec ricavato in un ambizioso progetto: un viaggio in Italia con cui completare la propria educazione architettonica. Maximilien Gauthier, uno dei massimi biografi dell'architetto, evoca nel seguente modo il fremente entusiasmo che animava l'animo del ragazzo, ormai diciannovenne, alla vigilia del \"Grand tour\" nel Bel Paese:\nUno \"choc inaspettato\", ad esempio, venne sperimentato alla visione della certosa di Ema, monastero trecentesco ubicato al Galluzzo, a sud di Firenze, sulla sommit\u00e0 di un dirupo lambito a valle dal torrente omonimo. A colpirlo di questa struttura claustrale non fu tanto l'estetica architettonica generale, quella improntata sugli aspetti pi\u00f9 formali e decorativi, bens\u00ec i connotati pi\u00f9 strettamente funzionali. La certosa di Ema, infatti, lo folgor\u00f2 in quanto riusciva a coniugare in maniera armoniosa e riuscita la vita collettiva, riservata al chiostro grande, alla sala del capitolo, al parlatorio e al refettorio, con gli spazi privati, ovverosia le celle dei frati, organizzate secondo un motore distributivo applicabile - stando al giudizio del giovane Jeanneret - anche nelle moderne case operaie.\nL'itinerario italiano di Jeanneret, tuttavia, non si esaur\u00ec al Galluzzo, bens\u00ec si dipan\u00f2 per innumerevoli altre citt\u00e0: memore della lezione di John Ruskin, critico d'arte particolarmente amato da L'Eplattenier che agli splendori rinascimentali preferiva i fasti della stagione medievale. \u00c9douard - dopo esser stato a Pisa e Firenze, dove rimase impressionato dall'imponente mole della cupola del Brunelleschi - si spinse sulla riviera adriatica, facendo tappa a Ravenna, Ferrara, Padova, Venezia e infine Vicenza, visitando quest'ultima solo affrettatamente essendo Palladio un architetto verso il quale L'Eplattenier nutriva ben poche simpatie. Giunto cos\u00ec a Trieste, Jeanneret si inoltr\u00f2 dapprima a Budapest, e infine a Vienna. Il nostro trascorse ben sei mesi a contatto con la fervente vita artistica della capitale austroungarica, animata da continue rappresentazioni teatrali e musicali - si pensi a Bach, Beethoven, Mozart e Wagner - ma anche dagli interventi architettonici di autori come Otto Wagner, Joseph Maria Olbrich e, soprattutto, Josef Hoffmann. Era quest'ultimo il fondatore della Wiener Werkst\u00e4tte, una comunit\u00e0 di botteghe artigianali particolarmente attiva nel campo dell'arredamento, del mobilio e del design: nonostante un primo impatto un po' malandato, Hoffmann sub\u00ec potentemente la fascinazione dei disegni italiani di Jeanneret e invit\u00f2 quest'ultimo a lavorare nel proprio studio, opportunamente retribuito. Pur apprezzando l'offerta di Hoffmann, e le frequentazioni che un simile discepolato comportava, da Kolo Moser a Gustav Klimt, \u00c9douard non voleva rimanere a Vienna: la sua destinazione ultima era una, ed era Parigi.\nA Parigi: Perret.\nQuesto \u00abcolpo di testa\u00bb risult\u00f2 sgradito sia a L'Eplattenier sia al padre, i quali poco gradivano una rinuncia cos\u00ec improvvisa e apparentemente sragionata a un incarico prestigioso come quello hoffmaniano: Jeanneret, tuttavia, era fermo nel volersi consacrare alla \"Ville Lumi\u00e8re\" e per questo, una volta giunto sulle rive della Senna nel febbraio del 1908 dopo un lungo itinerario dipanatosi per Norimberga, Monaco di Baviera, Strasburgo, Nancy e Lione (dove fece forse conoscenza di Tony Garnier, i cui progetti sulla \"cit\u00e9 industrielle\" furono entusiasticamente accolti dal nostro), egli subito si insedi\u00f2 in una mansarda in rue des \u00c9coles, strategicamente collocata tra la Sainte-Chapelle e il Sacr\u00e9-C\u0153ur. Parigi all'epoca era una citt\u00e0 satura di arte e di cultura, ed \u00c9douard pot\u00e9 deliziarsi visitando la modernissima Torre Eiffel, eretta appena un ventennio prima, oltre che Notre-Dame, il museo del Louvre e le pi\u00f9 recenti mostre artistiche, dove ebbe l'opportunit\u00e0 di scoprire Matisse e C\u00e9zanne.\nEgli, tuttavia, era giunto a Parigi anche per consolidare la propria notoriet\u00e0 architettonica e per questo motivo, armato dei disegni eseguiti durante il viaggio italiano, intrecci\u00f2 una vastissima rete di conoscenze: tra le relazioni saldate in questo periodo vanno senza dubbio menzionate quelle con Frantz-Jourdain, presidente del Salon d'Automne e feroce detrattore dell'architettura cos\u00ec come tradizionalmente concepita, e soprattutto Eug\u00e8ne Grasset, illustratore e decoratore svizzero, il quale - riconoscendone il talento - sugger\u00ec a Jeanneret di mettersi in contatto con i fratelli Auguste, Gustave e Claude Perret, pionieri dell'uso del cemento armato in architettura (con il \"beton\", che sino ad allora aveva goduto di una scarsa rappresentanza nel panorama edilizio europeo, era stato realizzato lo stesso studio dei fratelli Perret al n. 25 di rue Franklin, stabile la cui suggestiva immagine architettonica \u00e8 armonicamente ricavata dall'onesto impiego di tale materiale). \u00abLei sar\u00e0 la mia mano destra!\u00bb: con queste parole Auguste Perret, presa visione dei suoi disegni, accolse \u00c9douard nel proprio studio.\nInestimabile spartiacque della sua formazione, l'apprendistato presso i Perret, durato quattordici mesi, fu vitale per Jeanneret, il quale cos\u00ec ebbe modo di saggiare le potenzialit\u00e0 costruttive del cemento armato, oltre ad assimilare una nuova concezione del costruire, imperniata su una sintesi efficace tra i bisogni autentici dell'uomo e le moderne tecniche edilizie - una notevole presa di distanza, dunque, dai valori dell'ormai distantissima Scuola d'Arte di La Chaux-de-Fonds. \u00abPer me i Perret sono stati come una sferzata\u00bb riconobbe lo stesso architetto in una lettera a L'Eplattenier, aggiungendo poi: \u00abArrivato a Parigi, avvertii un grande vuoto dentro di me, e mi dissi: \"Poveretto! Non sai ancora nulla e, accidenti, non sai neppure cosa non sai!\". Fu questa la mia angoscia pi\u00f9 grande. Studiando l'architettura romana mi venne il sospetto che l'architettura non fosse un fatto di forme ritmicamente ordinate, bens\u00ec qualcos'altro ... Cosa, allora? Non lo sapevo ancora ...\u00bb. Tale sistemazione professionale, inoltre, gli risult\u00f2 particolarmente congeniale in quanto gli consentiva nel pomeriggio di continuare a fare la spola tra i musei, l'\u00c9cole des beaux-arts, la Sorbona, la Biblioth\u00e8que nationale e quella di Sainte-Genevi\u00e8ve. Come osservato dal Gauthier, dunque, \u00abper Charles-\u00c9douard Jeanneret fu una fortuna che esistesse fra i suoi maestri un Auguste Perret\u00bb: certo, non mancarono frizioni tra i due, con divergenze d'opinioni anche sostanziali (celebre quella in merito alla finestra, da concepire verticalmente secondo Perret, in modo tale da assecondare il naturale profilo dell'uomo, e orizzontalmente secondo Le Corbusier, per favorire la captazione della luce e il compito visivo del fruitore, che pu\u00f2 in questo modo godere di ampie vedute panoramiche). Ci\u00f2 malgrado, Jeanneret e Perret erano legati da una salda, e soprattutto reciproca, intesa professionale e umana. Esemplari, in tal senso, le parole proferite da Perret visitando, molti anni dopo, il cantiere dell\"Unit\u00e0 d'Abitazione\" di Marsiglia: \u00abCi sono solo due architetti in Francia: l'altro \u00e8 Le Corbusier\u00bb.\nA Berlino: Behrens.\nMeno felice fu invece il discepolato con Peter Behrens, presso il quale Jeanneret arriv\u00f2 grazie a L'Eplattenier, dal quale ricevette l'incarico di studiare i metodi di fabbricazione e distribuzione dei prodotti artistici in Germania: fu un'occasione per scrivere l\"Etude sur le mouvement d'Art D\u00e9coratif en Allemagne\" e per visitare Francoforte, D\u00fcsseldorf, Dresda, Stoccarda, Hagen, Hanau, Weimar, Jena, Amburgo e finalmente Berlino, citt\u00e0 dove Behrens aveva lo studio. Presso quest'ultimo Jeanneret rimase cinque mesi, brevemente interrotti solo da una visita a Hellerau, citt\u00e0 giardino della Sassonia costruita su progetto di Heinrich Tessenow. Come gi\u00e0 accennato, Jeanneret fu tutto sommato deluso dallo studio del Behrens, che pure lo sollecit\u00f2 a riflettere sul rapporto tra architettura e industria, interiorizzato anche con la visita della celebre Fabbrica di Turbine AEG, e sulle dinamiche lavorative vigenti in uno grande studio. Di seguito si riporta un suo commento:\nIl viaggio in Oriente.\nProfondamente disilluso, dunque, Jeanneret non aveva trovato da Behrens le risposte alle domande architettoniche che lo tormentavano. Fu il caso a dare un decisivo impulso alla sua avventura formativa: Auguste Klipstein, un amico versato nella storia dell'arte, stava infatti preparando una tesi di laurea su El Greco, pittore ben rappresentato soprattutto nelle gallerie di Bucarest e Budapest. All'invito di Klipstein di visitare queste due citt\u00e0 \u00c9douard, entusiasticamente, replic\u00f2: \u00abBene! Andiamoci allora, e passeremo per Istanbul e Atene: troviamoci a Praga\u00bb.\nUn viaggio inizialmente concepito in maniera improvvisa, \u00abper qualche settimana\u00bb, fin\u00ec non solo per prolungarsi per ben sette mesi, bens\u00ec per avere un'influenza determinante sulla formazione del nostro. Jeanneret e Klipstein, come inizialmente previsto, si incontrarono a Dresda, per poi ridiscendere a Vienna e a Budapest, metropoli che egli paragon\u00f2 \u00aba una lebbra sul corpo di una fata\u00bb: il viaggio prosegu\u00ec dunque con tappe a Baja, Belgrado (\u00abcitt\u00e0 incerta cento volte pi\u00f9 di Budapest\u00bb) e alla gola di Kasan. Se al principio questo \"tour\" gli sembrava tutto sommato deludente, varcati i confini della Romania e della Bulgaria Jeanneret inizi\u00f2 a essere pervaso da un felice entusiasmo, suscitato soprattutto dall'architettura rurale, spontanea e docilmente anonima di quei luoghi, che egli studi\u00f2 con dedizione. Potente fu anche la fascinazione esercitata dalle moschee della Turchia, candide e intrise di luce, e dall'architettura mediterranea, rigorosa ed essenziale, dove \u00abuna geometria elementare disciplina le masse: il quadrato, il cubo, la sfera\u00bb (come osservato dal Jenger, d'altronde, essendo \u00abcresciuto tra le fitte abetaie e le vallate brumose del Giura, egli \u00e8 letteralmente abbagliato dalla luce del Sud\u00bb). Il \"voyage d'Orient\", tuttavia, raggiunse la propria acme emozionale solo con la visita all'acropoli di Atene e al Partenone, architettura limpida, pulita, rigorosa, sviluppata sull'orizzontalit\u00e0 \u00abgloriosa\u00bb dell'architrave e inventata su armoniche proporzioni e su una spazialit\u00e0 che si arricchisce potentemente del contesto geografico circostante. Per preservare, mantenere vivo il ricordo del Partenone, giudicato evocativamente come \u00abpura creazione dello spirito\u00bb e come \u00abmacchina che commuove\u00bb, Le Corbusier disegn\u00f2 profusamente sui suoi taccuini, densissimi di schizzi in bianco e nero, colorati e persino di annotazioni:\nIl ritorno a La Chaux-de-Fonds.\nA Istanbul per ragioni fortuite \u00c9douard incontr\u00f2 il proprio maestro Perret, dal quale fu prontamente sollecitato a ritornare in Francia, allo studio: \u00abRitorniamo insieme a Parigi, ho del lavoro per uno come lei\u00bb (il riferimento \u00e8 al teatro degli Champs-\u00c9lys\u00e9es, uno dei capolavori perretiani pi\u00f9 celebri). Jeanneret, tuttavia, declin\u00f2 e decise di fare ritorno nella propria citt\u00e0 natale, La Chaux-de-Fonds, dopo tappe a Pompei, Napoli, Roma e Firenze.\nA causa della fatica a recidere il cordone ombelicale che lo legava ai luoghi e ai compagni dell'infanzia e, al contempo, ad assimilare le tumultuose novit\u00e0 recepite con il \"Voyage d'Orient\", Jeanneret dunque prese la decisione di assumere la cattedra di \u00abelementi geometrici, applicazioni diverse all'architettura, esecuzione pratica\u00bb presso la \"nuova sezione\" della scuola d'arte di La Chaux-de-Fonds. L'Eplattenier intendeva infatti fare di La Chaux-de-Fonds un centro culturale in grado di rivaleggiare con Monaco, Parigi e Vienna, e per questo motivo riun\u00ec a s\u00e9 gli ex allievi pi\u00f9 dotati, nella prospettiva di renderli insegnanti e di dare un nuovo impulso a una scuola d'arte oppressa dalla tradizione, non preparata alle nascenti sfide dell'industrializzazione e priva di un iter formativo volto a tutte le professioni nel campo dell'arte.\nQuest'esperienza didattica, tuttavia, fu fallimentare, oltre che di breve durata, e fran\u00f2 sotto il peso dei sabotaggi e delle critiche dei professori pi\u00f9 anziani e tradizionalisti, per causa dei quali si diffuse nell'apatica cittadinanza la credenza che tale corso, non certamente compatibile con la seriet\u00e0 della vecchia scuola d'Arte, fosse utile solo a dare vita a \"boh\u00e9mien\" dilettanti, inetti e sfaccendati. A ci\u00f2 si aggiunsero anche i pesanti contrasti che sorsero tra Jeanneret e L'Eplattenier, il quale intendeva riconvertire il proprio discepolo (ormai divenuto costruttore di rispetto e \"connoisseur\" delle potenzialit\u00e0 del cemento armato) alla decorazione. Ne sorse un'aspra disputa, che fu composta dopo poco, anche se le relazioni fra i due uomini non ripresero pi\u00f9 l'antica intimit\u00e0.\nIntanto all'attivit\u00e0 didattica, Jeanneret affianc\u00f2 quella pi\u00f9 strettamente progettuale. A questi anni risalgono infatti varie realizzazioni, perlopi\u00f9 connesse all'edilizia residenziale: villa Jeanneret-Perret, progettata per i genitori in rue La Montagne; villa Favre-Jacot, programma edilizio eseguito su commissione dell'omonimo industriale; il cinematografo La Scala, sempre a La Chaux-de-Fonds, dove si palesa in tutta la sua potenza il portato stilistico del soggiorno tedesco con reminiscenze hoffmanniane, behrensiane e fischeriane; infine, la celebre villa Schwob.\nLa Maison Dom-ino e l'attivit\u00e0 pittorica.\nNonostante questa fervida alacrit\u00e0 progettuale Jeanneret inizi\u00f2 a maturare una vera e propria insofferenza per La Chaux-de-Fonds, villaggio provinciale e dagli orizzonti ristretti, certamente incomparabile con la grandiosit\u00e0 della \"Ville Lumiere\", metropoli ricca di monumenti da studiare e di occasioni formative presso la quale egli in cuor suo non vedeva l'ora di fare ritorno. Pur godendo ormai di una buona fama nella ricca borghesia La Chaux-de-Fonds, infatti, \u00c9douard era consapevole di come non sarebbe mai potuto maturare in un ambiente cos\u00ec povero di stimoli e di come fosse necessario, al contrario, recarsi in una realt\u00e0 come Parigi, vero e proprio cuore pulsante del Vecchio Continente, sia dal punto di vista intellettuale sia da quello pi\u00f9 strettamente architettonico.\nNel frattempo, tuttavia, era scoppiata con tutta la sua tragica prepotenza la prima guerra mondiale, la quale - oltre a impedire ai privati di partire - stava gi\u00e0 mostrando la sua brutalit\u00e0 con le prime distruzioni nelle Fiandre. Fu cos\u00ec che Jeanneret, sollecitato dall'incalzare delle prime devastazioni belliche, si attiv\u00f2 con l'ideazione della maison Dom-Ino, progetto che - con la ripetizione seriale di una cellula edilizia costituita da due solai, sei pilastri, sei plinti di fondazione e aggregabile secondo varie configurazioni - avrebbe potuto favorire la ricostruzione edilizia alla sospirata stipula della pace.\nInterrotta ormai definitivamente l'attivit\u00e0 didattica ed elaborato il progetto Dom-Ino, l'instancabile Jeanneret fu attivo anche sotto il profilo pittorico, continuando a dipingere ed esponendo nel 1912 presso Neuch\u00e2tel, in Svizzera, i vari elaborati grafici eseguiti nel corso dei viaggi in Oriente, destinati a occupare persino le sale del Salon d'Automne parigino. Non meno intense furono le sue letture: entusiasta autodidatta, Jeanneret in questi anni divor\u00f2 le \"Teorie\" di Maurice Denis e la \"Storia dell'architettura\" di Auguste Choisy, nella speranza di reperire i mezzi necessari per carpire l'intima essenza dell'architettura e della realt\u00e0.\nDa Jeanneret a Le Corbusier: la gioia del costruire.\nL'avventura purista e \"L'Esprit Nouveau\".\nCome si \u00e8 visto il richiamo di Parigi era troppo potente per rimanere inascoltato e, per questo motivo, nel 1917 Jeanneret si insedi\u00f2 con entusiasmo al n. 20 di rue Jacob, a poca distanza dall'abbazia di Saint-Germain-des-Pr\u00e9s. In Francia, pur essendo tonificato da una personalit\u00e0 vigorosa e battagliera e da un'energia straripante, \u00c9douard fu travagliato da continue asperit\u00e0 professionali e, conseguenzialmente, economiche: in prima e seconda istanza fu consulente architettonico della Soci\u00e9t\u00e9 d'application du beton arm\u00e9 (SABA), societ\u00e0 di ricerca per la quale progett\u00f2 una torre-cisterna a Podensac e altre opere per la difesa nazionale, e dirigente della Soci\u00e9t\u00e9 d'Entreprises Industrielles et Etudes (SEIE). Successivamente si assunse la dirigenza della Briqueterie d'Alfortville, impresa interessata alla produzione di diversi componenti del processo produttivo che, a causa dell'inesperienza stessa di Le Corbusier nell'imprenditoria e delle difficolt\u00e0 attraversate dallo scenario edile francese in quegli anni, non riusc\u00ec a decollare e fall\u00ec miseramente.\nAm\u00e9d\u00e9e Ozenfant: fu piuttosto la conoscenza di questo pittore e teorico d'arte francese, incontrato nel 1918 grazie all'intercessione di Perret, a stimolare la crescita architettonica di Jeanneret, anche se trasversalmente. In quegli anni, infatti, \u00c9douard si sentiva pi\u00f9 a proprio agio con i pennelli che con il compasso, tanto che nonostante le varie peripezie esistenziali non aveva mai cessato di dipingere: l'amicizia con Ozenfant, dunque, fu decisiva per lo sviluppo di un linguaggio pittorico pi\u00f9 coerente, poi mirabilmente trasposto - come si vedr\u00e0 - in architettura. Con Am\u00e9d\u00e9e, infatti, Jeanneret ebbe l'opportunit\u00e0 di meditare sulla lezione di Monet, Signac, Matisse, di confrontarlo con il messaggio di L'Eplattenier e di informare orientamenti stilistici ben precisi, risolti poi nella redazione di un opuscolo dimostrativo denominato \"Apr\u00e8s le Cubisme\" [Dopo il Cubismo]. Rigettando le proposte di Picasso e dei cubisti tutti, rei di aver prodotto dipinti oscuri e irrazionali, Jeanneret e Ozenfant intendevano dar vita a una forma d'arte, evocativamente denominata \u00abpurismo\u00bb, tendente a forme ordinate, rigorose, non decorative e in grado di captare in maniera intellegibile lo \u00abspirito moderno\u00bb.\nTra Jeanneret e Ozenfant, dunque, si stabil\u00ec una fervida intesa, non solo pittorica ma soprattutto umana: i due, infatti, iniziarono a esporre insieme e, fatta conoscenza del poeta Paul Derm\u00e9e, per propagandare il nuovo verbo purista fondarono una rivista d'arte, \"L'Esprit Nouveau\" (il titolo fu desunto da una conferenza tenuta dal poeta Guillaume Apollinaire). Quest'iniziativa, che i due orchestrarono abilmente per promuovere le proprie teorie in fatto d'arte e le proprie iniziative, diede vita a ben ventotto numeri, stampati tra il 1920 e il 1925 con la collaborazione anche di nomi illustri, come Adolf Loos, \u00c9lie Faure, Louis Aragon e Jean Cocteau: fu proprio in quest'occasione che, simbolicamente, nacque lo pseudonimo \u00abLe Corbusier\u00bb, delle cui origini si \u00e8 gi\u00e0 parlato.\nLa prima epopea architettonica di Le Corbusier: \"Vers une architecture\", abitazioni e proposte urbanistiche degli anni 1920.\nMirabile sintesi dei concetti pi\u00f9 salienti espressi nelle varie puntate de \"L'Esprit Nouveau\" \u00e8 \"Vers une architecture\" [Verso una architettura], opera letteraria pubblicata nel 1923 e prontamente divenuta fra i pi\u00f9 valenti ed esplosivi manifesti teorici non solo di Le Corbusier, ma dell'intero canone architettonico moderno. Semplificando la complessa elaborazione teorica di Le Corbusier - che verr\u00e0 analizzata maggiormente nel dettaglio nel paragrafo \"Stile\" - in questa sede \u00e8 possibile anticipare che, in completa antitesi con l'architettura tradizionale, la filosofia progettuale lecorbusierana prevedeva edifici concepiti come strumenti di abitazione (\"machine \u00e0 habiter\") e realizzati secondo forme geometriche rigorosamente elementari ottenute sfruttando le nuove possibilit\u00e0 costruttive offerte dal calcestruzzo armato e, pertanto, negando completamente qualsiasi sussulto stilistico del passato. Questa nuova strategia con cui concepire lo spazio architettonico nel XX secolo \u00e8 cristallizzata in particolare nell'impiego di \"pilotis\" (esili pilastrini su cui sollevare l'abitazione lasciando libero il pianterreno), tetti-giardino (in luogo delle ormai obsolete falde pendenti), piante e facciate libere e finestre a nastro (essendo l'elevazione verticale dell'edificio affidata a un telaio in cemento armato e non a setti murari \u00e8 finalmente possibile organizzare gli spazi architettonici in maniera libera, fluida).\nSecondo i principi esposti in \"Vers une architecture\" sono realizzate gran parte delle architetture di questo decennio: si pensi alla maison Citrohan, primo prototipo di casa seriale a basso costo, dalla pianta razionale e semplice, o ai progetti di \"Immeuble-Villas\", rispondenti alla necessit\u00e0 di dover conciliare le esigenze di vita privata e pubblica dei fruitori e concepite, in un certo senso, sul modello monastico della certosa di Ema. Altrettanto significative, oltre a questi tentativi di risolvere la \"vexata quaestio\" della \u00abcasa per tutti\u00bb, sono le residenze realizzate su committenza di una clientela particolarmente benestante e interessata a fornire il proprio contributo, seppur modesto, allo svecchiamento dell'architettura che contava tra i propri esponenti pi\u00f9 in vista personalit\u00e0 come Lipchitz, Miestchanikoff, Ternisien, Planeix, Cook, La Roche, Stein e altri artisti o appassionati d'arte. Ispirandosi ai risultati gi\u00e0 conseguiti con la maison Citrohan, che trov\u00f2 espressione per la prima volta nel 1927 nell'ambito del programma edilizio della Weissenhofsiedlung, oltre che ai punti gi\u00e0 promossi in \"Vers une architecture\", Le Corbusier progett\u00f2 infatti un considerevole numero di residenze private, perlopi\u00f9 ubicate nei signorili quartieri appena fuori Parigi: Auteuil, Neuilly, Boulogne, La Celle-Saint-Cloud, Garches, Poissy. Esempi mirabili di quest'edilizia sono la Maison La Roche-Jeanneret, villa bifamiliare dove oggi si \u00e8 insediata la Fondation Le Corbusier, la celeberrima villa Savoye - unanimemente considerata un capolavoro dell'architettura moderna - e la Petite Maison di Corseaux, rigorosamente essenziale sia sotto il profilo formale sia costruttivo e realizzata per gli anziani genitori.\nAnimato da un vulcanico desiderio di creare, talmente pressante da fargli esclamare \u00ablavorare non \u00e8 un punizione, lavorare \u00e8 respirare!\u00bb in quanto \u00abrespirare \u00e8 una funzione straordinariamente regolare: n\u00e9 troppo rapida, n\u00e9 troppo lenta, ma costante\u00bb, Le Corbusier applic\u00f2 le sue riflessioni anche sulla scala urbana, producendo un'apprezzabile quantit\u00e0 di studi e pubblicazioni poi sfociati nella redazione del \"Progetto per una citt\u00e0 di tre milioni di abitanti\", ipotetico agglomerato metropolitano strutturato su una tessitura ortogonale in modo tale da risolvere \u00abquattro brutali postulati: decongestionare il centro delle citt\u00e0, incrementare la densit\u00e0 della popolazione, favorire lo scorrimento dei mezzi di circolazione e accrescere le aree a verde\u00bb. Il Plan Voisin, presentato da Le Corbusier nel 1925 al Padiglione dell'Esprit Nouveau, parte dalle basi del precedente progetto e ipotizza un radicale intervento di demolizione e ricostruzione per risolvere concretamente le annose problematiche urbanistiche di Parigi; interessanti anche i quartieri operai di L\u00e8ge e Pessac, complessi residenziali popolari risolti in abitazioni bifamiliari e a schiera e commissionati nel 1923 dal ricco industriale dello zucchero Henry Frug\u00e8s per fornire alloggi ai dipendenti della propria ditta.\nGli smacchi del Palazzo delle Nazioni e di Mosca, il CIAM.\nGrazie a questa fervida attivit\u00e0 progettuale e letteraria Le Corbusier consolid\u00f2 in maniera vertiginosa la sua fama, suggellata anche dalle continue conferenze che andava tenendo in tutta Europa (Parigi, Bruxelles, Praga, Losanna) e dalla capillare diffusione dei suoi libri, che ormai correvano in tutto il continente in innumerevoli traduzioni. In molti - dai ricchi committenti appartenenti alla classe industriale francese ai critici d'architettura - ormai apprezzavano le innovative proposte lecorbusierane, le quali - nel bene e nel male - destavano unanime interesse.\nDi particolare interesse \u00e8 il breve ma intenso affresco professionale e umano che Le Corbusier invi\u00f2 alla madre nel 1927 anno in cui festeggi\u00f2 il quarantesimo compleanno e, pertanto, foriero di primi bilanci:\nQuesti anni, tuttavia, videro anche Le Corbusier fallire rovinosamente, e in due puntate. Nel 1927 la Societ\u00e0 delle Nazioni, ente interstatale istituito dopo la prima guerra mondiale per promuovere il benessere materiale e morale del consesso umano mediante la risoluzione diplomatica delle controversie internazionali, aveva varato un concorso per la progettazione della propria sede a Ginevra, in Svizzera. In collaborazione con il cugino Pierre Jeanneret, con il quale aveva aperto uno studio parigino al n. 35 di rue de S\u00e8vres, Le Corbusier riusc\u00ec a dare vita a un progetto che, per la sua modernit\u00e0, funzionalit\u00e0 e accessibilit\u00e0, fu particolarmente gradito dai giurati, fra i quali si contavano diversi architetti della vecchia scuola (Horta, Berlage, e persino Hoffmann): l'esito del concorso, tuttavia, si risolse per \u00c9douard in un primo premio \"ex aequo\" con altri progetti di matrice accademica. E ancora: a causa di una lieve svista - non era stato utilizzato inchiostro a china per i disegni, cos\u00ec come previsto dal bando, bens\u00ec inchiostro tipografico - si pavent\u00f2 addirittura l'ipotesi che Le Corbusier avesse presentato copie e invece che originali, e perci\u00f2 alla fine fu persino esiliato dal novero dei vincitori. Questo significativo insuccesso costitu\u00ec per Le Corbusier una ferita particolarmente lenta a rimarginarsi, se nella prefazione della terza edizione di \"Vers une architecture\" scriveva: \u00abNoi a Ginevra abbiamo proposto un edificio moderno. Scandalo! La \"buona societ\u00e0\" si aspetta un \"palazzo\", e per lei un vero \"palazzo\" deve assomigliare alle immagini raccolte qua e l\u00e0 in viaggio di nozze nella terra dei principi, dei cardinali, dei dogi o dei re\u00bb. Ci\u00f2 malgrado, Le Corbusier riusc\u00ec a manipolare abilmente la sensazione suscitata dall'inaspettato esito del concorso, riuscendo in questo modo a imporsi come l'interprete pi\u00f9 sensibile e, per questo, osteggiato, dell'architettura moderna.\nLe Corbusier visse un'altra pesante mortificazione in occasione di un altro concorso, stavolta bandito dall'Unione Sovietica e relativo alla progettazione del Palazzo dei Soviet, centro amministrativo e di congressi da erigersi a Mosca nei pressi del Cremlino. Il progetto proposto dall'architetto, consistente in due monumentali sale dalla capacit\u00e0 complessiva di 21 500 spettatori e sviluppate alle estremit\u00e0 di un maestoso asse - fu giudicato dagli amministratori del concorso un \u00abcapolavoro del funzionalismo\u00bb e, per il medesimo motivo, fu scartato in quanto giudicato pericoloso dalle autorit\u00e0 sovietiche, che vi intravidero il germe dell'\u00abindustrialismo\u00bb, da sopprimere all'istante. Le Corbusier, tenacemente, tent\u00f2 di risolvere diplomaticamente il fraintendimento, ma invano: i responsabili moscoviti, infatti, non mutarono minimamente il loro verdetto finale, e l'architetto pertanto usc\u00ec sconfitto una seconda volta. Malgrado queste pur significative battute d'arresto Le Corbusier continu\u00f2 a lavorare alacremente - a questi anni risalgono i progetti, stavolta realizzati, della Citt\u00e0-Rifugio dell'Esercito della Salvezza, del Padiglione della Svizzera alla Cit\u00e9 Universitarie di Parigi, del Molitor e dell'Immeuble Clart\u00e9 - e, anzi, riusc\u00ec persino ad acquisire la cittadinanza francese (nel settembre del 1930) e a coronare il proprio sogno d'amore con Yvonne Gallis, vivace donna dalle origini monegasche con cui si un\u00ec in matrimonio nel dicembre 1930 (l'architetto ne avrebbe parlato nei termini di una \u00abdonna di grande cuore e grande volont\u00e0, integrit\u00e0 e bont\u00e0\u00bb).\nDall'umiliazione del Palazzo della Societ\u00e0 delle Nazioni, tuttavia, presero forma i Congressi internazionali di architettura moderna (CIAM), incontri internazionali di architetti e urbanisti istituiti per la prima volta da Le Corbusier stesso nel giugno 1928 a La Sarraz, nel cantone svizzero di Vaud. La ferocia con cui gli ambienti accademici infierivano contro il Movimento Moderno, secondo il giudizio di \u00c9douard, obbligava alla solidariet\u00e0 tutti coloro che si riconoscevano in tale definizione, i quali - grazie agli appuntamenti costituiti dal CIAM - avrebbero avuto finalmente l'opportunit\u00e0 di riunirsi e di discutere in una prospettiva unitaria e costruttiva in merito a problemi di molteplice natura, come le abitazioni a basso costo, l'urbanistica, l'estetica, il ruolo dell'architettura moderna nel XX secolo, e cos\u00ec via. Di particolare spessore fu in particolare il dibattito del 1933, svoltosi in navigazione da Marsiglia ad Atene, in occasione del quale prese vita la cosiddetta \u00abCarta d'Atene\u00bb, manifesto d'urbanistica nel quale si riconobbero le varie problematiche alle quali tale disciplina doveva necessariamente trovare risposta. Intanto infitt\u00ec la sua rete sociale, allacciando rapporti con Charles Brunel (sindaco di Algeri) oltre che con Francesc Maci\u00e1 (prefetto di Barcellona), Giuseppe Bottai (governatore di Addis Adeba) e Andr\u00e9 Morizet (sindaco di Boulogne-Billancourt) e elaborando diversi piani urbani per le citt\u00e0 da essi amministrate. Al 1935 risale un ciclo di conferenze negli Stati Uniti, nazione che lo colp\u00ec molto e che suscit\u00f2 nel suo animo impressioni poi trascritte su carta con la redazione di \"Quando le cattedrali erano bianche\", libro pubblicato nel 1936 che si basa sul confronto antitetico tra la cultura europea e quella americana.\nLa parentesi della seconda guerra mondiale.\nL'attivit\u00e0 progettuale di Le Corbusier (in maniera analoga al settore edilizio francese tutto) sub\u00ec una brusca eclissi con lo scoppio della seconda guerra mondiale e il continuo e inesorabile propagarsi dello spettro hitleriano nel continente. Dopo aver ideato un sistema di case montabili e smontabili per i rifugiati, con l'occupazione nazista di Parigi, Le Corbusier ritenne prudente chiudere il proprio studio a rue de S\u00e8vres e trasferirsi a Ozon, un piccolo villaggio incastonato nei Pirenei, dedicando ivi il proprio tempo alla vorace lettura dei testi di Balzac, Poe, Flaubert, Hugo e De Musset.\nIntorpidito da quest'inerzia nel 1940 Le Corbusier accett\u00f2 di impiegarsi per il governo collaborazionista di Vichy su invito del ministro dell'interno Marcel Peyrouton in virt\u00f9 di membro del commissariato per la lotta alla disoccupazione e del comitato istituito per accelerare la ricostruzione edilizia nelle zone coinvolte dalla guerra. Pur essendo animato da forti ideali in questi anni Le Corbusier dovette fare i conti non solo con una struggente nostalgia di Parigi, citt\u00e0 \u00abpotente e bella e forte\u00bb, ma anche con l'ostilit\u00e0 della cultura architettonica locale, ancora fortemente intrisa di accademismo, oltre che della classe politica tutta, del tutto insensibile all'architettura moderna e spaventata da un pensiero cos\u00ec innovatore. Disilluso, alla fine fu costretto ad ammettere l'inconcludenza di quegli anni terribili: \u00abLa mia pazienza vichyese \u00e8 giunta al termine e preparo le valigie. \u00c8 una citt\u00e0 di amministrazione che ha soppiantato una citt\u00e0 termale in cui si curavano i malati di bile\u00bb.\nGiunto nuovamente sotto l'ombra della torre Eiffel Le Corbusier ristabil\u00ec lo studio a rue de S\u00e8vres. Il \u00abperiodo allucinante iniziato da cinque anni\u00bb con la deflagrazione della seconda guerra mondiale stava finalmente terminando, e nel 1944 Parigi fu liberata dagli Alleati:\nGli accordi finali.\nQuesta \u00abforzata monotonia\u00bb, per ripetere le parole di Le Corbusier, ebbe fine nel 1945, quando con gli anni della ricostruzione in Francia si inaugur\u00f2 un periodo di eccezionale produttivit\u00e0 per l'architetto, da tutti i possibili punti di vista: edilizio, urbanistico, teorico. I danni di guerra patiti dal patrimonio architettonico e residenziale francese dischiusero ampie prospettive professionali per Le Corbusier, il quale dal 1945 fu attivo nella costruzione di un complesso edilizio a carattere sperimentale finalizzato a contrastare la lacerante mancanza d'alloggi venutasi a creare dopo la guerra: a questo edificio popolare, a sovvenzione statale, l'architetto diede il nome di \"Unit\u00e9 d'Habitation\": \u00abDautry [ministro della Ricostruzione e dell'Urbanistica, n.d.r.] mi impone di fare con urgenza un grande lavoro, un edificio residenziale a Marsiglia. Per fortuna ormai mi occupo di questo tema da quindici anni!\u00bb. Questo incarico, conclusosi nel 1952 con l'inaugurazione del complesso edilizio, valse all'architetto la Legione d'Onore, conferitagli il 14 ottobre di quell'anno da Claudius-Petit.\nA questi anni risalgono anche la cappella di Notre-Dame du Haut, presso Ronchamp, massimo esempio dell\u2019architettura religiosa del XX secolo per la sua plasticit\u00e0 razionalista ma dinamica, quasi poetica, oltre che la Fabbrica Duval a Saint-Di\u00e9 (1946-1950) e le Case Jaoul a Neuilly-sur-Seine, dove viene suggellato il trapasso brutalista dell'architetto. Ancor pi\u00f9 prestigioso, tuttavia, fu l'incarico che gli venne assegnato dal governo del Punjab, istituito nel 1947 in seguito alla scissione indo-pakistana, di redigere un piano urbanistico per la nuova capitale di Chandigarh, dove poter finalmente sfruttare in tutta la sua armonia la potenza espressiva del cemento armato: altra importante creazione lecorbusierana di questi anni fu il convento di La Tourette, anch'esso dall'austero e spirituale carattere brutalista. Di queste opere, nel dettaglio, si discuter\u00e0 nelle rispettive voci. In questi anni, insomma, l'ingegno lecorbusierano raggiunse vertici creativi senza pari, tanto che il maestro era richiesto a Bogot\u00e0, Tokyo, in India, a partecipazioni, convegni e mostre. Basti leggere la seguente lettera, inoltrata alla \"petite maman\" nel 1955, per comprendere come negli anni cinquanta e sessanta la vita di Le Corbusier fosse satura di impegni:\nOrmai anziano, per contrastare una vita cos\u00ec indaffarata \u00c9douard aveva fatto costruire nel 1951 presso Roquebrune-Cap-Martin, in Costa Azzurra, un minimalista capanno di legno dove poter rifugiarsi dalle insidie della vita e ritirarsi a meditare, leggere, disegnare, scrivere e riposare, il Cabanon. Fu proprio qui che si concluse la sua parabola non solo professionale, ma anche umana, nel 1965, quando in una apparentemente innocua nuotata nel Mediterraneo nello spicchio d'acqua antistante il Cabanon, Charles-\u00c9douard Jeanneret-Gris fu folgorato da una crisi cardiaca e mor\u00ec sul colpo. Sinceramente pianto da tutti i suoi contemporanei, gli furono tributate esequie solenni a cui parteciparono migliaia di francesi che vollero salutare, per l'ultima volta, il loro architetto pi\u00f9 grande. Egli fu infine sepolto nel cimitero marino di Roccabruna, accanto alla moglie Yvonne, scomparsa esattamente otto anni prima.\nStile.\nL'umanesimo lecorbusierano e la polemica antiaccademica.\nPer avvicinarsi all'architettura di Le Corbusier \u00e8 utile prendere come punto di riferimento quell'opera che, lei pi\u00f9 di tutte, riesce a identificare in maniera compiuta la sua persona: trattasi della sua carta d'identit\u00e0. Su questo documento, nel campo relativo alla professione, egli infatti si presenta in maniera significativa e assolutamente emblematica come \"homme de lettres\" [uomo di lettere]: questo elemento, apparentemente laterale, ci rivela in realt\u00e0 molto su un uomo che, oltre a esser stato uno dei sovrani dell'architettura moderna, \u00e8 stato anche uno scrittore prolifico, oltre che - per riportare il giudizio di Luca Molinari - \u00abl'ultimo dei grandi umanisti della storia della cultura occidentale\u00bb. La sfida che Le Corbusier si propone, infatti, \u00e8 quella di porre al centro della propria indagine architettonica l'uomo, definito da esigenze di natura fisica, psicosomatica e culturale (in termini di benessere spaziale, termico, sonico), oltre che dal bisogno-diritto di essere felice.\nMutuando la filosofia antropocentrica propria dei pensatori dell'antica Grecia, del Rinascimento e dell'Illuminismo, Le Corbusier, fermo nell'opinione che \u00absi deve tentare di trovare sempre la \"scala umana\"\u00bb e che \u00abl'architettura \u00e8 l\u2019attivit\u00e0 che produce popoli felici\u00bb, si interroga su come possa esser raggiunta la felicit\u00e0 in un'epoca dove gli architetti, avviluppati negli sterili e conformisti accademismi delle scuole, si crogiolavano nelle forme dell\"art nouveau\" e si abbandonavano a calligrafie esuberanti, producendo veri e propri misfatti estetici e denunciandosi incapace di rapportarsi con la realt\u00e0 circostante. Se l'architettura del XX secolo era \u00abin penoso regresso\u00bb, secondo il giudizio di Le Corbusier, era proprio a causa di questa convulsa e superflua tendenza all'ornamentazione.\nL'estetica degli ingegneri e la casa come \"machine \u00e0 habiter\".\nIn contrapposizione ai deliri decorativi messi in essere dalla mediocre architettura novecentesca Le Corbusier impone gli ingegneri, figura gi\u00e0 paradigmatica dell'Ottocento, i quali - anche se in modo inconsapevole - producevano edifici esteticamente validi: generano, in un certo senso, bellezza in maniera del tutto inconscia, in quanto non consideravano la casa come un pretesto per sperimentazioni ornamentali, bens\u00ec come un prodotto edilizio le cui caratteristiche vanno connesse strettamente, se non esclusivamente, alla soluzione di problemi funzionali e meccanici. Fu per questo motivo che Le Corbusier volle riabilitare l'estetica degli ingegneri in quanto concepita secondo una \u00abmodernit\u00e0 priva d'intenzionalit\u00e0 stilistico-estetica, scaturita direttamente dal corretto svolgimento di problemi ben posti\u00bb (Biraghi). Le Corbusier, in \"Vers une architecture\", tesse una vera e propria apologia degli ingegneri, riportata di seguito:\nA questi criteri funzionalisti, ad esempio, rispondono tutte quelle macchine, come i piroscafi, gli aerei, le automobili, elevate da Le Corbusier a simbolo del proprio \"Zeitgeist\", le quali con il loro rigore funzionalista esercitano delle suggestioni che \u00e8 corretto e, anzi, conveniente trasporre \"tout court\" in architettura. Non a caso, in \"Vers une architecture\" Le Corbusier propone raffronti grafici inizialmente giudicati inaccettabili, se non blasfemi, dove a un'immagine del Partenone corrisponde in basso quella di un'automobile, \u00abperch\u00e9 si comprenda che si tratta in campi differenti di due prodotti di selezione, l'uno realizzato compiutamente, l'altro in una prospettiva di progresso\u00bb, osserva l'architetto, concludendo poi: \u00abAllora restano da confrontare le nostre case e I nostri palazzi con le automobili\u00bb. Altrettanto suggestivi ed emozionanti risultano, secondo \u00c9douard, i piroscafi:\nDa questa analisi serrata Le Corbusier giunge alla naturale conclusione che la casa va assimilata a uno strumento d'abitazione, a una \u00abmacchina per abitare\u00bb messa a punto dalla \"civilisation\" del XX secolo e perfettamente funzionale, al pari delle macchine summenzionate, all'assolvimento efficace della sua funzione principale, ovverosia quella abitativa-residenziale: \u00abUne maison est une machine \u00e0 habiter\u00bb. Su questa formula, certamente provocatoria e destinata a suscitare molte polemiche, si \u00e8 soffermato ancora una volta il Gauthier:\nI Cinque punti di una nuova architettura.\nMa a quali standard, esattamente, deve rispondere quella \u00abmacchina per abitare\u00bb che \u00e8 la casa? Le Corbusier, basandosi sulla sostituzione dei muri portanti con uno scheletro in cemento armato, enunci\u00f2 in tal senso cinque punti assiomatici, \"v\u00e9rit\u00e9s irr\u00e9cusables\" alle quali appellarsi imprescindibilmente per innovare in maniera positiva l'architettura moderna. \nI \"pilotis\", termine francese traducibile in \u00abpilastri\u00bb o \u00abpalafitte\u00bb, sostituiscono i voluminosi setti in muratura che penetravano fin dentro il terreno, per fungere infine da fondazioni, creando invece dei sostegni molto esili, poggiati su dei plinti, su cui appoggiare poi i solai in calcestruzzo armato. L'edificio \u00e8 retto cos\u00ec da alti piloni puntiformi, di cemento armato anch'essi, che elevano la costruzione separandola dal terreno e dall'umidit\u00e0. L'area cos\u00ec resa disponibile viene utilizzata come giardino, garage o \u2013 se in citt\u00e0 \u2013 per migliorare la viabilit\u00e0 facendovi passare le strade.\nIl \"toit terrasse\" [tetto a terrazza] ha la funzione di restituire all'uomo il suo rapporto con il verde, che non si insinua soltanto inferiormente all'edificio ma anche, e soprattutto, sopra. Tra i giunti delle lastre di copertura viene messo il terreno e vengono seminati erba e piante, che hanno una funzione coibente nei confronti dei piani inferiori e rendono lussureggiante e vivibile il tetto, dove si pu\u00f2 realizzare anche una piscina. Il tetto giardino \u00e8 un concetto realizzabile anche grazie all'uso del calcestruzzo armato: questo materiale rende infatti possibile la costruzione di solai particolarmente resistenti in quanto resiste alla trazione generata dalla flessione delle travi (gravate del peso proprio e di quanto vi viene appoggiato), molto meglio dei precedenti sistemi volti a realizzare piani orizzontali.\nIl \"plan libre\" [pianta libera] \u00e8 reso possibile dalla creazione di uno scheletro portante in cemento armato che elimina la funzione delle murature portanti che schiavizzavano la pianta dell'edificio, permettendo all'architetto di costruire l'abitazione in tutta libert\u00e0 e disponendo le pareti e gli spazi a piacimento, senza necessariamente ricalcare il profilo dei setti sottostanti, con un'eccezionale flessibilit\u00e0 planimetrica.\nLa \"fen\u00eatre en longueur\" [finestra a nastro] \u00e8 un'altra grande innovazione permessa dal calcestruzzo armato. La facciata, ormai spogliata delle sue funzioni statiche, pu\u00f2 infatti ora essere tagliata in tutta la sua lunghezza da una finestra che ne occupa la superficie desiderata, permettendo una straordinaria illuminazione degli interni e un contatto pi\u00f9 diretto con l'esterno.\nLa \"fa\u00e7ade libre\" [facciata libera] \u00e8 una derivazione anch'essa dello scheletro portante in calcestruzzo armato. Consiste nella libert\u00e0 di creare facciate non pi\u00f9 costituite di murature aventi funzioni strutturali, ma semplicemente da una serie di elementi orizzontali e verticali i cui vuoti possono essere tamponati a piacimento, sia con pareti isolanti sia con infissi trasparenti.\n\"Tre suggerimenti ai signori architetti\": il volume, la superficie, la pianta.\nI cinque punti (1927), canoni formali che per la loro verit\u00e0 vanno concepiti secondo Le Corbusier come la fondamentale sintassi dell'architettura moderna, in \"Vers une architecture (1925)\" vengono forniti \u00abtre suggerimenti ai signori architetti\u00bb in merito ad altrettante componenti di un edificio: la pianta, la superficie, e il volume.\nPer una figurazione architettonica efficace, infatti, stando al giudizio di Le Corbusier non bisogna sprofondare in futili superfetazioni decorative, \u00abpassatempi graditi al selvaggio\u00bb, bens\u00ec realizzare strutture sagomate su forme geometriche semplici, massicce, virili, dalla perfezione \u00abnon antica n\u00e9 moderna, bens\u00ec semplicemente \"eterna\"\u00bb (Biraghi) come il cubo, il cono, la sfera, il cilindro e la piramide. Per \u00c9douard, infatti, un fatto architettonico viene percepito dall'intelletto umano come giustapposizione ordinata e armoniosa di pi\u00f9 forme semplici: risulta dunque inutile e dannoso complicare la nettezza di queste superfici, che - essendo gi\u00e0 di per s\u00e9 capaci di accendere impressioni estetiche intense - vanno al contrario esaltate nella loro semplicit\u00e0 nitida ed essenziale. Si viene cos\u00ec a generare un'intonata tensione di linee, rettangoli, forme pure che, animate di vita palpabile da una luce che si frantuma violentemente sull'involucro edilizio e si insinua con lirica delicatezza al suo interno, rendono l'architettura consona con le esigenze dei tempi moderni:\nQuesta plastica di forme e masse geometriche essenziali, prosegue Le Corbusier, prende definitivo vigore solo se assecondata da superfici nette, in grado di accentuarne l'individualit\u00e0, e da una pianta intellegibile, logica, corretta, in grado di garantire ordine:\nQuesti enunciati dottrinali distillano la lezione di artisti come C\u00e9zanne (\u00abtrattare la natura secondo cilindri, sfere, coni ...\u00bb) e architetti come Ledoux (\u00abIl cerchio e il quadrato, ecco le lettere alfabetiche che gli autori impiegano nella trama delle opere migliori\u00bb), oltre che la propria formazione pittorica, consumatasi nel segno del Purismo: come gi\u00e0 accennato nella sezione biografica, infatti, l'estetica purista intendeva superare le tautologie cubiste depurandole da tutte quelle degenerazioni ornamentali in favore di un'arte essenziale, semplificata, rigorosa e per questo motivo \"logica\".\n\u00c8 orchestrando in maniera sapiente questi vari assiomi che, secondo il giudizio di Le Corbusier, si riesce a riformare l'architettura e a raggiungere un effetto estetico che trascende il banale razionalismo utilitario (proprio della pur lodatissima attivit\u00e0 ingegneristica, che tutto pospone al soddisfacimento dei bisogni materiali) e che raggiunge vette di nuova poesia e lirismo:\nIl \"Modulor\".\nIl principale contributo di Le Corbusier all'architettura moderna consiste nell'aver concepito la costruzione di abitazioni ed edifici come fatti per l'uomo e costruiti a misura d'uomo: \u00absolo l'utente ha la parola\u00bb, afferma in \"Le Modulor\", l'opera in cui espone la sua grande teorizzazione (sviluppata durante la seconda guerra mondiale), il modulor appunto. Il modulor \u00e8 una scala di grandezze, basata sul rapporto di determinazione della sezione aurea, riguardo alle proporzioni del corpo umano: queste misure devono essere usate da tutti gli architetti per costruire non solo spazi ma anche ripiani, appoggi, accessi che siano perfettamente in accordo con le misure standard del corpo umano. Albert Einstein elogi\u00f2 l'intuizione di Le Corbusier affermando, a proposito dei rapporti matematici da lui teorizzati: \u00ab\u00c8 una scala di proporzioni che rende difficile l'errore, facile il suo contrario\u00bb.\nUrbanistica.\nLe ardite teorie architettoniche di Le Corbusier giungono a una loro razionale compiutezza nei suoi avveniristici progetti urbanistici per le moderne metropoli del XX secolo, le quali - in effetti - si ponevano come realt\u00e0 architettoniche in scala dilatata. La citt\u00e0 architettonica contemporanea, infatti, era lacerata da innumerevoli errori e contraddizioni, in quanto non era riuscita a mutare struttura in risposta delle profonde trasformazioni operate sotto la spinta della rivoluzione industriale. Le Corbusier denuncia spietatamente i paradossi delle citt\u00e0 cos\u00ec come tradizionalmente concepite, scosse da una circolazione veicolare inefficiente, causa di ingombri e di perdite di tempo, da cellule abitative straripanti di superfluo e edificate secondo procedimenti obsoleti e inadeguati alla vita moderna (che, come si \u00e8 gi\u00e0 visto, raggiungeva la propria acme espressiva in opere apparentemente prive di nobilt\u00e0, come le automobili). Gi\u00e0 nel 1922, nel presentare al Salon d'Autumne il suo progetto sulla Citt\u00e0 per Tre Milioni d'Abitanti, Le Corbusier illustrava i punti principali della sua citt\u00e0 modello. Essa si basa essenzialmente su una attenta separazione degli spazi: gli alti grattacieli residenziali sono divisi gli uni dagli altri da ampie strade e lussureggianti giardini. Le Corbusier destina alle grandi arterie viarie il traffico automobilistico privandolo della presenza dei pedoni, garantendo cos\u00ec alte velocit\u00e0 sulle strade. All'utenza pedonale \u00e8 restituita la citt\u00e0 attraverso percorsi e sentieri tra i giardini e i grandi palazzi. Il grande maestro vuole non solo realizzare la casa secondo i canoni del \"Modulor\", ma anche un nuovo ambiente costruito che sia nella sua interezza a misura d'uomo.\nNel 1933 queste sue idee vengono meglio sviluppate nel capolavoro teorico del progetto della \"Ville Radieuse\", \u00abla citt\u00e0 di domani, dove sar\u00e0 ristabilito il rapporto uomo-natura!\u00bb. Qui si fa pi\u00f9 marcata la separazione degli spazi: a nord gli edifici governativi, universit\u00e0, aeroporto e stazione ferroviaria centrale; a sud la zona industriale; al centro, tra i due lati, la zona residenziale. Il centro viene decongestionato dall'odiata giungla d'asfalto e solo il 12% di superficie risulta coperta dagli edifici residenziali, che si sviluppano in altezza destinando al verde tutte le altre zone. La ferrovia circonda ad anello la citt\u00e0, restando in periferia, mentre le arterie viarie hanno uscite direttamente alla base dei grattacieli residenziali dove sono situati i parcheggi; le autostrade sono rialzate rispetto al livello di base dai pilotis; i trasporti urbani si sviluppano in reti metropolitane sotto la superficie\nIl grande sogno di poter realizzare la citt\u00e0 ideale delle utopie rinascimentali e illuministe si concretizza nel 1951. Il primo ministro indiano, Nehru, chiam\u00f2 Le Corbusier e suo cugino Pierre per destinare \u00abal pi\u00f9 grande architetto del mondo\u00bb l'edificazione della capitale del Punjab. Iniziano i lavori per Chandigarh (la \u00abcitt\u00e0 d'argento\u00bb), la cui progettazione \u00e8 concentrata dalla concretizzazione dell'utopia pionieristica dell'architetto: la divisione degli spazi qui giunge a chiudere definitivamente il divario tra uomo e costruzione e la citt\u00e0 segue la pianta di un corpo umano, dato che decide di collocare gli edifici governativi e amministrativi nella testa, le strutture produttive e industriali nelle viscere, alla periferia del tronco gli edifici residenziali \u2013 tutti qui molto bassi \u2013 vere e proprie isole autonome immerse nel verde. Si concretizza anche la sua grande innovazione del sistema viario, con la separazione delle strade dedicate ai pedoni e quelle dedicate al solo traffico automobilistico: ogni isolato \u00e8 circondato da una strada a scorrimento veloce che sbocca nei grandi parcheggi dedicati; un'altra strada risale tutto il \u00abcorpo\u00bb della citt\u00e0 fino al Campidoglio ospitando ai lati gli edifici degli affari; una grande arteria pedonale ha alle sue ali negozi della tradizione indiana, con in pi\u00f9 due strade laterali automobilistiche a scorrimento lento; una grande strada, infine, giunge fino a Delhi. La citt\u00e0 di Chandigarh fonde tutti gli studi architettonici compiuti da Le Corbusier nei suoi viaggi giovanili per l'Europa e le sue innovazioni del cemento e della citt\u00e0 a misura d'uomo. Simbolico il monumento centrale della citt\u00e0, una grande mano tesa verso il cielo, la mano dell'uomo del Modulor, \u00abuna mano aperta per ricevere e donare\u00bb. \nOpere.\nNella sua lunghissima carriera, durata \u2013 dai primissimi passi della villa Fallet \u2013 quasi sessanta anni, Le Corbusier realizz\u00f2 settantacinque edifici in dodici nazioni, una cinquantina di progetti urbanistici, tra cui il piano di fondazione di una nuova citt\u00e0, Chandigarh, e centinaia di progetti non realizzati, tra cui due importanti in Italia.\nScritti.\nDi seguito si riporta una citazione di Vilma Torselli:\nCome sottolineato dalla Torselli Le Corbusier - il quale, come gi\u00e0 ricordato, amava dirsi \"homme de lettres\" - \u00e8 stato uno dei maggiori teorici dell'architettura del XX secolo e ha lasciato un enorme \"corpus\" di scritti. Egli infatti pubblic\u00f2 quasi cinquantaquattro libri e opuscoli dedicati alle sue idee relative all'architettura, l'urbanistica, il design e l'arte. Molti di questi testi, caratterizzati da uno stile profetico, limpido, incisivo e sintetico, ricco di esclamazioni d'effetto e di constatazioni apodittiche, rimangono delle pietre miliari della letteratura disciplinare, diffuse in tutte le maggiori lingue del mondo. Tra tutti si citano \"Vers une architecture\" (1923), \"L'Art D\u00e9coratif d'Aujourd'hui\" (1925), \"Urbanisme\" (1925) e \"Une Maison, un Palais\" (1927).\nScrisse inoltre molti articoli su riviste d'architettura e giornali in francese e in altre lingue, relazioni a convegni. Rimangono, infine, un cospicuo numero di appunti, testi di conferenze e scritti in buona parte pubblicati \"post mortem\", e un'ampia collezione di carnets di schizzi.\nEgli stesso, assieme al cugino Pierre Jeanneret, aveva curato la pubblicazione della sua opera completa (\"\u0152uvre compl\u00e8te\") in otto volumi."}
{"id": "14533", "revid": "123404604", "url": "https://it.wikipedia.org/wiki?curid=14533", "title": "Aleksandr Nikolaevi\u010d Skrjabin", "text": "La sua figura di compositore si colloca a cavallo fra tardo-romanticismo e sperimentazione novecentesca.\nSkrjabin, che venne presto influenzato dai lavori di Fryderyk Chopin, compose opere caratterizzate da un idioma fortemente tonale, poi associate a un \"primo periodo\" della sua produzione. Pi\u00f9 tardi nella sua carriera, indipendentemente da Arnold Sch\u00f6nberg, Skrjabin svilupp\u00f2 un sistema musicale sostanzialmente atonale, o perlomeno molto pi\u00f9 dissonante, che si rifaceva al suo personale misticismo. Skrjabin, influenzato dalla sinestesia, associava i colori con i vari toni armonici della sua scala atonale, mentre il suo circolo delle quinte basato sui colori venne influenzato dalla teosofia. \u00c8 considerato da alcuni essere il pi\u00f9 grande compositore simbolista russo.\nSkrjabin fu una delle figure pi\u00f9 innovatrici e controverse tra i primi compositori moderni. La Grande Enciclopedia Sovietica disse di Skrjabin che \"nessun compositore ha avuto di lui troppo sdegno o gli ha conferito maggior amore\". Leo Tolstoj descrisse la musica di Skrjabin come \"una sincera espressione del genio\". Skrjabin ebbe maggior impatto sulla musica mondiale gradualmente, ed influenz\u00f2 compositori come Sergej Prokof'ev e Nikolaj Roslavets. Stravinskij, invece, non amava Skrjabin e la sua musica, cos\u00ec come il suo maestro Rimskij-Korsakov; ammise di esserne stato influenzato, ma in modo insignificante, solo negli \"Studi op.7\". L'importanza di Skrjabin nella scena musicale prima Russa e poi Sovietica, e internazionale, declin\u00f2 drasticamente dopo la sua morte. Secondo il suo biografo Bowers, \"Nessuno fu pi\u00f9 famoso durante la sua vita, e pochi furono cos\u00ec rapidamente ignorati dopo la morte.\" Nondimeno, le sue idee estetico-musicali furono rivalutate, e le sue 10 sonate per pianoforte pubblicate, che presumibilmente fornirono il pi\u00f9 consistente contributo al genere dai tempi delle Sonate di Beethoven, furono sempre pi\u00f9 sostenute.\nBiografia.\nInfanzia e giovinezza (1872-93).\nSkrjabin nacque a Mosca da una famiglia aristocratica il giorno di Natale del 1871 secondo il Calendario Giuliano. Suo padre Nikolaj Aleksandrovi\u010d Skrjabin (1849-1915), studente presso l'Universit\u00e0 di Mosca, apparteneva ad una modesta famiglia nobile fondata dal bisnonno di Skrjabin, Ivan Alekseevi\u010d Skrjabin, un soldato semplice originario di Tula che fece una brillante carriera militare e al quale fu concessa la nobilt\u00e0 ereditaria nel 1819.\nLa nonna paterna di Skrjabin, Elizaveta Ivanovna Pod\u010dertkova, figlia di un capitano luogotenente Ivan Vasil'evi\u010d Pod\u010dertkov, proveniva da una ricca casata nobiliare del Governatorato di Novgorod. Sua madre Ljubov' Petrovna Skrjabina (nata \u0160\u010detinina) (1850-1873) fu una pianista concertista e precedentemente studentessa di Teodor Leszetycki. Apparteneva ad un'antica dinastia che risale a Rurik; il suo fondatore, Sem\u00ebn F\u00ebdorovi\u010d Jaroslavskij conosciuto come \u0160\u010detina (dalla parola russa \"\u0161\u010detina\" che significa \"barba corta\"), fu il pronipote di Vasilij, principe di Jaroslavl'. Lei mor\u00ec di tubercolosi quando Aleksander aveva solo un anno.\nInizi\u00f2 lo studio del pianoforte in tenera et\u00e0, prendendo lezioni da Nikolaj Zverev, insegnante severo, che nello stesso periodo fu anche il maestro di Sergej Rachmaninov. La casa di Zverev ospitava musicisti contemporanei di rilievo come \u010cajkovskij, che spesso costituivano il pubblico delle esecuzioni delle proprie composizioni da parte dei giovani studenti. In seguito studi\u00f2 composizione al Conservatorio di Mosca con Anton Arenskij, Sergej Taneev e Vasilij Il'i\u010d Safonov.\nNonostante le mani piuttosto piccole, con un'estensione di un'ottava, divenne un pianista affermato. Sentendosi in questo senso da meno di Rachmaninov, che aveva mani eccezionalmente grandi, ed entrato in competizione con un altro studente aspirante virtuoso del Conservatorio, si danneggi\u00f2 gravemente le articolazioni della mano destra in seguito ad un folle studio sulle 32 sonate di Beethoven (tutte contemporaneamente), la straordinariamente difficile \"Islamej\" di Balakirev e \"R\u00e9miniscences de Don Juan\" di Liszt.\nIl suo medico decret\u00f2 l'irreparabilit\u00e0 del danno e, in quell'occasione, Skrjabin scrisse uno dei suoi capolavori: la \"Sonata in fa minore\", come un \"grido contro Dio, contro il fato\", e successivamente un gioiello come il \"Preludio e Notturno op. 9 per mano sinistra sola\". Insofferente al comporre, come richiesto, numerosi pezzi in forme che non lo interessavano, fu respinto all'esame di composizione e non si diplom\u00f2. Ironia della sorte, uno dei pezzi che complet\u00f2, una fuga in mi minore, divenne in seguito, per decenni, un brano di studio obbligatorio al Conservatorio.\nIl matrimonio e l'approdo al misticismo.\nDopo il diploma, Skrjabin spos\u00f2 una pianista, Vera Ivanovna Isakovi\u010d, ed ebbe numerosi figli, ma in seguito lasci\u00f2 la moglie e la sua carriera di insegnante per una giovane studentessa, Tat'jana F\u00ebdorovna \u0160l\u00ebcer, con la quale ebbe un figlio, Julian. Questi fu un bambino prodigio, che compose alcuni brani di fattura raffinata prima di morire annegato in un incidente in barca, all'et\u00e0 di undici anni.\nSkrjabin, che era stato in precedenza influenzato dalle teorie superomistiche di Nietzsche, si interess\u00f2 in seguito anche di teosofia ed entrambe queste teorie influenzarono la sua musica. Il compositore e teosofo Dane Rudhyar scrisse che Skrjabin era \u00abquel grande pioniere della nuova musica di una rinata civilizzazione Occidentale, il padre di ogni futuro musicista\u00bb, nonch\u00e9 \u00abl'antidoto ai reazionari Latini, al loro apostolo Stravinskij\u00bb e al gruppo dei devoti della musica di Schoenberg.\nSkrjabin fu per molti anni membro della Societ\u00e0 teosofica e verso la fine della sua vita si avvicin\u00f2 sempre di pi\u00f9 al misticismo. Egli sosteneva, infatti, che un giorno il calore avrebbe distrutto la Terra: una teoria sulla quale si basa \"Vers la flamme\" (appunto \"verso la fiamma\"), op. 72, composizione nella quale un calore sempre pi\u00f9 spaventoso distrugge ogni sorta di riferimento armonico e tonale.\nUna teoria sostenuta da questo stesso autore poneva in stretta relazione i colori alle note musicali: lui stesso suonava addirittura su una tastiera per luci con i tasti opportunamente colorati di tinte diverse, intrecciando melodie al di fuori del senso comune, lasciandosi trascinare da questo o quel colore e non dalla nota in s\u00e9. In base a questa sua teoria avrebbe voluto che l'esecuzione del poema sinfonico \"Prometeo\" fosse accompagnata da fasci di luce colorata, prodotta dal \"clavier \u00e0 lumi\u00e8res\".\nLa morte.\nMor\u00ec a Mosca di setticemia, non si sa se a seguito di un taglio procuratosi facendosi la barba o a causa di un foruncolo infettato. Poco tempo prima di morire aveva progettato un'opera multimediale che avrebbe dovuto essere eseguita sull'Himalaya, sul tema dell'armageddon, \"una grandiosa sintesi religiosa di tutte le arti intesa a proclamare la nascita di un nuovo mondo\" e fondere tutte le seduzioni dei sensi (suoni, danze, luci e profumi) e avrebbe dovuto essere \"celebrata\" in un tempio emisferico.\nLa composizione, \"Mysterium\", non fu mai portata a termine. Il teologo Pavel Nikolaevi\u010d Evdokimov sosteneva che il compositore, annunciando in quell'opera un cataclisma universale come portatore di un'elevazione spirituale dell'intera umanit\u00e0, si consacrasse alla ricerca di suoni capaci di uccidere e di resuscitare, accomunandolo cos\u00ec ad alcuni peculiari aspetti dell'opera di Pavel Aleksandrovi\u010d Florenskij.\nL'eredit\u00e0.\nTra i pianisti che hanno prodotto eccellenti esecuzioni di Skrjabin, vi sono Vladimir Sofronickij, Vladimir Horowitz, Svjatoslav Richter, Vladimir A\u0161kenazi, Grigorij Sokolov, Michail Voskresenskij, Roberto Szidon. Horowitz, ancora ragazzo, esegu\u00ec le opere di Skrjabin a casa del compositore e questi ne fu entusiasta, ma asser\u00ec che egli necessitava ancora di ulteriore pratica.\nHorowitz afferm\u00f2, in tarda et\u00e0, che Skrjabin era palesemente un folle, pieno di tic e incapace di stare fermo a sedere. Nonostante ci\u00f2, e ad esempio il fatto che Skrjabin fosse un ipocondriaco, il compositore cattur\u00f2 l'attenzione del mondo musicale russo.\nSkrjabin viene anche ricordato da Gabriele d'Annunzio nel suo \"Notturno\", nel quale gli viene dedicata anche una poesia: \"Scri\u00e0bine danza\". Lo stesso Skrjabin scrisse anche poesie, legate generalmente alla sua opera compositiva, ma esse non furono mai riconosciute come interessanti di per s\u00e9.\nLo stile.\nLa maggior parte delle opere di Skrjabin \u00e8 stata scritta per pianoforte. Le prime composizioni risentono dell'influenza di Chopin e sono scritte in forme che Chopin stesso utilizzava, come lo studio, il preludio e la mazurka. La musica di Skrjabin si evolve gradualmente lungo tutta la sua esistenza, anche se, relativamente ad altri compositori, \u00e8 stata rapida e breve. Al di l\u00e0 della prima fase compositiva, le sue opere sono fortemente originali ed impiegano armonie e tessiture molto inusuali.\nL'evoluzione dello stile di Skrjabin pu\u00f2 essere seguita attraverso le sue dieci sonate: le prime sono scritte in uno stile tipicamente tardo-romantico e mostrano le influenze di Chopin, come gi\u00e0 detto, e di Liszt; mentre le pi\u00f9 tarde testimoniano la ricerca di un nuovo linguaggio, tanto che le ultime cinque non portano alcuna indicazione di tonalit\u00e0. Molti passaggi di queste possono essere definiti atonali, anche se, nel periodo tra 1903 e 1908, \"l'unit\u00e0 tonale viene sostituita quasi impercettibilmente dall'unit\u00e0 armonica\" (Samson, 1977)."}
{"id": "14534", "revid": "642594", "url": "https://it.wikipedia.org/wiki?curid=14534", "title": "Alexander Scrjabin", "text": ""}
{"id": "14535", "revid": "642594", "url": "https://it.wikipedia.org/wiki?curid=14535", "title": "Alexander Skrjabin", "text": ""}
{"id": "14537", "revid": "1632387", "url": "https://it.wikipedia.org/wiki?curid=14537", "title": "Masada", "text": "Masada (o Massada, o in ebraico \"Metzada\") era un'antica fortezza, situata su una rocca a 400\u00a0m di altitudine rispetto al Mar Morto, nella Giudea sud-orientale, in territorio israeliano a circa 100\u00a0km a sud-est di Gerusalemme. Mura alte cinque metri \u2013 lungo un perimetro di un chilometro e mezzo, con una quarantina di torri alte pi\u00f9 di venti metri \u2013 la racchiudevano, rendendola pressoch\u00e9 inespugnabile. A rendere ancor pi\u00f9 difficile un assedio contribuiva la particolare conformazione geomorfologica della zona: l'unico punto d'accesso infatti era l'impervio sentiero del serpente, cos\u00ec chiamato per i numerosi tornanti che lo rendevano un gravissimo ostacolo per la fanteria. La fortezza divenne nota per l'assedio dell'esercito romano durante la prima guerra giudaica e per la sua tragica conclusione.\nSentiero del serpente.\nIl sentiero del Serpente (o in ebraico Shvil HaNachash) \u00e8 il sentiero che, a tutt'oggi, permette l'accesso alla fortezza di Masada.\nAnticamente (secondo il racconto di Giuseppe Flavio) era talmente impervio, tortuoso, sinuoso e ripido da impedire a un soldato romano di \u00abpoggiare contemporaneamente entrambi i piedi\u00bb:\nPalazzo di Erode il Grande.\nTra il 37 e il 31 a.C. Erode il Grande fece fortificare la fortezza allo scopo di rifugiarvisi qualora la sua vita fosse stata in pericolo. La cittadina era arroccata su tre diversi livelli verso lo strapiombo sul lato nord della rupe. Essa era dotata di terme con caldaia centrale, di magazzini sotterranei e di ampie cisterne per la raccolta dell'acqua piovana. Nell'estate del 66 d. C. era stata conquistata da un migliaio di Sicarii che vi si insediarono con donne e bambini; quattro anni dopo\u00a0\u2013 nell'anno 70 \u2013 caduta Gerusalemme, vi trovarono rifugio gli ultimi strenui ribelli non ancora disposti a darsi per vinti.\nAssedio da parte dei Romani.\nFlavio Giuseppe narra come, nella primavera del 73 d. C. (o, al pi\u00f9 tardi, del 74), guidati da Flavio Silva, i Romani edificarono un'imponente rampa di accesso la quale, colmando quasi del tutto i 133 metri di dislivello tra il campo romano e la fortezza, consent\u00ec di condurre un ariete sotto alle mura e di sgretolarle. Tuttavia, prima che i soldati romani entrassero nella fortezza, gli assediati si diedero reciprocamente la morte. Le vittime furono in tutto novecentosessanta, fatta eccezione per due donne e per cinque bambini, che in seguito testimoniarono quanto avvenuto agli uomini di Silva.\nVa comunque rimarcato come le evidenze archeologiche e l'opinione di numerosi studiosi tendano a mettere in dubbio il racconto di Giuseppe, in particolare per quel che riguarda la veridicit\u00e0 del suicidio collettivo.\n\"Mai pi\u00f9 Masada cadr\u00e0\".\nDopo la sua presa, Masada rimase in mano ai Romani fino a tutta l'epoca bizantina. In questo periodo venne a lungo abitata da monaci cristiani che vi costruirono anche una basilica. Dopo l'invasione araba il luogo venne abbandonato e piano piano si perse addirittura il ricordo della sua posizione; venne infine riscoperta oltre un secolo e mezzo fa per diventare simbolo della causa sionista. A tutt'oggi reclute dell'esercito israeliano vengono condotte sul luogo per pronunciare il giuramento di fedelt\u00e0 al grido di: \"Mai pi\u00f9 Masada cadr\u00e0\" (in ebraico: \"Metzad\u00e0 shen\u00ect lo tipp\u00f2l\").\nMasada \u00e8 stata in parte ricostruita ed \u00e8 diventata uno fra i pi\u00f9 importanti siti archeologici di Israele grazie anche agli scavi compiuti a partire dagli anni sessanta sotto la guida dell'archeologo Yigael Yadin. Sono stati riportati alla luce i resti dell'antica fortezza: evidenti risultano i segni dei campi militari romani, con mosaici di notevole qualit\u00e0, bagni e anche i massi di pietra lanciati dalle catapulte. Come segno dell'occupazione ebraica resta solo una piccola sinagoga mentre pi\u00f9 recente, risalente al V secolo, \u00e8 una basilica fatta costruire da monaci penitenziali.\nPaesaggio.\nL'altopiano su cui sorge Masada, immerso nella depressione del Mar Morto, offre uno scenario naturale molto raro.\nMolti dei turisti che frequentano il sito iniziano la scalata al sentiero del Serpente prima dello spuntare delle prime luci dell'aurora (nel buio della notte rischiarato unicamente dalla luna e dalle stelle), per riuscire a vedere l'alba da dentro i resti dell'antica fortezza. Il sole sembra sorgere quindi da una parete rocciosa (che in realt\u00e0 \u00e8 il resto della terra) per riversare la sua luce su tutto l'avvallamento circostante.\nNel 1998 \u00e8 stata costruita una funivia che collega la fortezza con una stazione a valle, superando un dislivello di 290 metri; la stazione superiore della funivia \u00e8 situata a una quota di 33 metri s.l.m.\nLa Masada archeologica.\nLa rupe di Masada \u00e8 uno dei siti identificati da Edward Robinson nel 1834. In seguito la visitarono e descrissero vari altri esploratori, ma la localit\u00e0 cominci\u00f2 a essere ben compresa solo dopo le eccezionali scoperte fatte nel periodo 1963-1965 dagli archeologi israeliani, diretti da Yigael Yadin. Secondo il volume \"Sacrificing Truth: Archaeology and the Myth of Masada\" (Amherst, New York, Prometheus Books, 2002) di Nachman Ben-Yehuda, per\u00f2, \"gli scavi del sito di Masada, diretti dall\u2019ex Capo di stato maggiore dell\u2019esercito Yigael Yadin, furono condotti in maniera fraudolenta, allo scopo di accreditare la versione \u00abufficiale\u00bb della storia\".\nRiferimenti a Masada.\nMusica.\nAlla citt\u00e0 \u00e8 dedicato un brano del disco \"Aquadia\" del napoletano Lino Cannavacciuolo e John Zorn, \"jazzman\" e compositore ebreo-americano, ha chiamato due delle sue formazioni stabili \"Acoustic Masada\" e \"Electric Masada\". Nel 1992 il musicista reggae Alpha Blondy ha intitolato un suo album \"Masada\".\nLa band heavy metal inglese Iron Maiden ha girato il video Man on the edge tratto dall album The x factor proprio sul monte Masada.\nAltre citazioni.\nAnche un fucile da guerra \u00e8 dedicato a Masada. Si tratta appunto del Magpul Masada."}
{"id": "14539", "revid": "1442080", "url": "https://it.wikipedia.org/wiki?curid=14539", "title": "Domiziano", "text": "Come il padre Vespasiano e il fratello Tito, fu un buon amministratore. Rafforz\u00f2 la burocrazia imperiale affidando importanti incarichi a esponenti dell'ordine equestre e riducendo l'importanza dei liberti. Rinvigor\u00ec l'economia coniando monete di migliore qualit\u00e0 rispetto a Nerone e Vespasiano e concesse ai soldati il primo aumento di stipendio dai tempi di Augusto. Con un importante provvedimento Domiziano si dimostr\u00f2 attento alla situazione produttiva dell'Impero e in particolare dell'Italia. Eman\u00f2 un decreto che vietava l'aumento della coltivazione della vite in Italia e imponeva la distruzione di met\u00e0 delle coltivazioni nelle province. La decisione pare fu presa per convertire terreni alla coltivazione di cereali, in modo tale da evitare rischi di carestia. In concreto si tratt\u00f2 di un provvedimento protezionista che favor\u00ec i produttori italici di vino, quando l'economia italica iniziava a declinare di fronte alla concorrenza delle province. Non mir\u00f2 all'espansione dell'Impero, ma a difendere i confini costituendo gli \"Agri Decumates\", territori colonizzati alle frontiere del Reno e della Rezia, rafforzandone le difese. Si appoggi\u00f2 sulla popolazione urbana, sui piccoli coltivatori e sull'esercito, comprendendo i difetti della diarchia, cio\u00e8 di un governo diviso tra l'autorit\u00e0 dell'imperatore e quella di un Senato aristocratico geloso delle proprie prerogative, ma incapace di governare.\nSi fece chiamare o venne chiamato dagli adulatori \"dominus et deus\" (\"signore\" e \"dio\"), ma rimase nel solco della tradizionale cultura romana e non riusc\u00ec o non volle sciogliere il nodo della divisione dei poteri, pur ingaggiando un'aperta lotta con l'aristocrazia. Dopo la fallita insurrezione di Lucio Antonio Saturnino accentu\u00f2 la repressione, instaurando un regime di terrore cui pose fine un complotto del Senato, con il suo assassinio.\nBiografia.\nOrigini familiari e adolescenza.\nDomiziano nacque il 24 ottobre 51 a Roma, in un luogo della VI regione (\"Alta Semita\") chiamato \"Malum Punicum\", il \"melograno\", dove far\u00e0 poi costruire il Tempio della Gens Flavia. I genitori, Vespasiano (9-79), allora console e la madre Flavia Domitilla (ca 15-69), avevano gi\u00e0 altri due figli: Flavia Domitilla minore (38-69) e Tito (39-81). Ricevette l'educazione riservata ai giovani della classe senatoriale: studi\u00f2 retorica, letteratura (pubblicando anche qualche scritto), legge e amministrazione. Nella sua biografia Svetonio lo descrive come un adolescente istruito ed educato, dalla conversazione elegante.\nVespasiano, impegnato dal 67 nella repressione della rivolta giudea, nel 69 fu proclamato imperatore contro il regnante Vitellio dalle sue legioni, alle quali si unirono quelle stanziate nelle regioni danubiane che, al comando di Marco Antonio Primo, entrarono in Italia e, sconfitto l'esercito di Vitellio a Bedriaco, presso Cremona, avanzarono verso Roma attestandosi a Otricoli in attesa di rinforzi dalla Siria. Vitellio abdic\u00f2 il 18 dicembre ma i suoi veterani di Germania non accettarono la resa e presero d'assalto il Campidoglio dove il prefetto Tito Flavio Sabino, fratello di Vespasiano, si era rifugiato con le sue coorti e con Domiziano: questi scamp\u00f2 alla strage, travestendosi da sacerdote di Iside, e si nascose nella casa al Velabro di Cornelio Primo, un cliente di suo padre. Secondo un'altra versione, invece, Domiziano si sarebbe rifugiato presso la madre di un suo amico.\nLa pretura.\nIl 20 dicembre Antonio Primo entrava a Roma, impadronendosene e uccidendo Vitellio; il giorno dopo il Senato proclamava Vespasiano imperatore e console con il figlio Tito, mentre Domiziano era eletto pretore con potere consolare. Quando giunse a Roma, Gaio Licinio Muciano, il legato della Siria che aveva appoggiato il pronunciamento di Vespasiano, present\u00f2 alle truppe Domiziano come cesare e reggente fino all'arrivo di Vespasiano, e il giovane principe pronunci\u00f2 loro un discorso. Gli storici dell'epoca sostengono che il diciottenne Domiziano fu preso da questo momento dall'ambizione del potere, ma nei fatti il governo fu comunque esercitato da Muciano. Domiziano fece una buona impressione ai senatori per la modestia e la grazia del comportamento e la moderazione delle iniziative: propose la riabilitazione di Galba e rifiut\u00f2 di rivelare i nomi dei delatori del precedente regime, invocando la necessit\u00e0 di sopire gli odi e le vendette.\nSi limit\u00f2 a revocare i consoli ordinati da Vitellio ma, per evitare disordini, mantenne al pretorio i suoi legionari, congedandoli con onore solo in un secondo tempo. Si dice che Domiziano sia stato insofferente del predomino esercitato da Muciano e per questo motivo divenisse amico dei suoi avversari politici, Antonio Primo, il vincitore di Vitellio, e il prefetto del pretorio Arrio Varo. Muciano fece quest'ultimo prefetto dell'annona, concedendo la prefettura del pretorio a un amico di Vespasiano, Marco Arrecino Clemente. Intanto, una coalizione di trib\u00f9 germaniche \u2013 i Batavi, i Canninefati e i Frisi \u2013 si erano uniti alla rivolta di Giulio Civile, mentre Treveri, Lingoni, Vangioni, Tribochi, Ubii e altre popolazioni sottraevano in Gallia vasti territori al dominio romano. Fu l'armata di Petilio Ceriale a schiacciare quest'ultima rivolta, senza bisogno dell'intervento di Domiziano che, sperando di dimostrare le sue capacit\u00e0 di cesare, dall'Italia aveva superato le Alpi insieme con Muciano.\nPoich\u00e9 la rivolta di Civile non destava particolari timori, Muciano, molto dubbioso delle capacit\u00e0 militari del giovane principe, si ferm\u00f2 a Lione con Domiziano e insieme tornarono, di l\u00ec a poco, a Roma. Nel 70 Domiziano fece in modo di provocare il divorzio di Domizia Longina allo scopo di sposarla. Il marito Lucio Elio Lamia non riusc\u00ec a contrastare i desideri del principe, e cos\u00ec Domizia divenne nuora dell'imperatore. A dispetto dell'avventatezza iniziale, questa alleanza fu vantaggiosa per entrambe le parti. Domizia Longina era l'unica figlia del generale Gneo Domizio Corbulone, una della vittime del terrore neroniano, ricordato come valoroso comandante e politico onorato. Essi ebbero un figlio nel 71 e una figlia nel 74, ma entrambi morirono giovanissimi.\nCon l'arrivo in ottobre di Vespasiano, Domiziano dovette rinunciare a ogni impegno di governo e si dedic\u00f2 agli \"otia\" letterari, diversamente dal fratello Tito che, pi\u00f9 anziano e con una ormai lunga esperienza nel campo politico e militare \u2013 aveva appena portato a termine la repressione della rivolta giudaica \u2013 fu associato dal padre all'impero. Tuttavia Vespasiano era intenzionato a lasciare l'impero alla sua discendenza e poich\u00e9 Tito non aveva figli maschi, dovette prendere in considerazione la possibilit\u00e0 che Domiziano succedesse un giorno a Tito. Domiziano fece parte dei collegi sacerdotali, dal 72 pot\u00e9 essere effigiato nelle monete, dal 74 battere anche moneta, portare la corona d'alloro e ottenere l'incisione del suo nome nei monumenti pubblici accanto a quelli del padre e del fratello.\nI consolati.\nDurante il regno di Vespasiano, Domiziano fu console per sei volte, anche se \u00abne esercit\u00f2 uno solo ordinario perch\u00e9 Tito gli cedette il posto e chiese per lui questo onore\u00bb: la prima volta, dal 1\u00ba marzo al 30 giugno 71, quando raggiunse l'et\u00e0 canonica di venti anni, insieme con Gneo Pedio Casco e poi con Valerio Festo; ottenne l'unico consolato ordinario il 1\u00ba gennaio 73 mentre gli altri consolati suffetti caddero nel 75, nel 76, nel 77 e nel 79, anno della morte del padre. Con tutto ci\u00f2, rimase escluso dall'attivit\u00e0 politica e militare. Vespasiano non accett\u00f2, malgrado le insistenze di Domiziano, l'invito di Vologase I, re dei Parti, di inviargli come alleato un esercito comandato da uno dei suoi figli.\nDomiziano ripieg\u00f2 allora sulla poesia, forse scrivendo sulla recente battaglia avvenuta in Campidoglio e sulla presa di Gerusalemme, guadagnandosi le lodi cortigiane di Quintiliano: \u00abgli dei hanno ritenuto che fosse troppo poco per lui essere il pi\u00f9 grande dei poeti. Cosa vi \u00e8 di pi\u00f9 sublime, di pi\u00f9 dotto, di pi\u00f9 armoniosamente bello delle sue poesie composte nell'ozio in cui si \u00e8 confinato nella sua giovinezza, dopo averci fatto dono dell'Impero? Chi potrebbe cantare meglio la guerra di colui che la fece cos\u00ec gloriosamente? A chi dovrebbero mostrarsi pi\u00f9 benigni gli dei che presiedono agli studi? I secoli futuri parleranno meglio di me; ora la sua gloria poetica \u00e8 eclissata dalla fama dei suoi altri talenti\u00bb.\nAlla morte di Vespasiano, il 23 giugno 79, Tito rimase unico imperatore e, come il padre, escluse Domiziano dagli affari di Stato, non associandolo all'Impero n\u00e9 concedendogli l\"imperium proconsulare\" n\u00e9 la \"tribunicia potestas\", ma lo dichiar\u00f2 suo successore, gli fece ottenere il consolato ordinario nell'80 e gli propose anche di sposare la sua unica figlia Giulia. Domiziano rifiut\u00f2 tuttavia di separarsi da Domizia ma Giulia, dopo aver sposato il cugino Tito Flavio Sabino, divenne sua amante. Tito mor\u00ec di febbri malariche ad \"Aquae Cutiliae\" il 13 settembre 81, quando con lui si trovava Domiziano: partito subito per Roma, si fece acclamare imperatore dai pretoriani, ai quali distribu\u00ec, come tradizione, la stessa somma che essi avevano ricevuto da Tito. Il giorno dopo il Senato gli concesse il titolo di \"Augusto\" e di \"padre della patria\", e poi vennero il pontificato, la \"potestas tribunicia\" e il consolato.\nIl principato (81-96).\nPersonalit\u00e0 di Domiziano.\nCome nel caso di Tiberio, Domiziano \u00e8 stato in parte riabilitato dall'odierna storiografia, sfumandone almeno i connotati pi\u00f9 negativi. Infatti, la dinastia flavia, provenendo dal ceto medio-basso, era sempre stata vista con diffidenza dall'aristocrazia, che per dodici anni era stata controllata dall'accorta diplomazia di Vespasiano e del figlio maggiore Tito. Domiziano decise invece di tornare alla politica popolare dei Giulio-Claudi, rafforzando i propri privilegi per contrastare l'opposizione dei patrizi, ammantandosi di un'aureola divina e pretendendo di essere chiamato \u00absignore e dio nostro\u00bb.\nDurante la guerra contro gli invasori daci, alcune legioni al comando di Saturnino, governatore della Germania, si ribellarono, costringendolo a firmare una pace affrettata e sfavorevole ai romani. Sentendosi tradito, Domiziano fu portato a vedere congiure ovunque, anche oltre la loro reale esistenza, e a difendere ulteriormente il culto della sua personalit\u00e0. Questa situazione esacerb\u00f2 il carattere gi\u00e0 diffidente dell'Imperatore, che divenne paranoico e si isol\u00f2 dal suo ambiente. Gli storici dell'epoca lo ricordano fin da giovane come un uomo sfuggente, difficile da comprendere, di cui restano poche informazioni personali nonostante i quindici anni del suo regno. Plinio il Giovane scrive che \u00abera sempre alla ricerca di isolamento, senza mai uscire dalla sua solitudine se non per crearne un'altra\u00bb, mentre Svetonio ricorda che \u00abcenava da solo e fino all'ora di coricarsi altro non faceva se non passeggiare in disparte\u00bb. Programmava dettagliatamente le proprie giornate e le attivit\u00e0 che doveva svolgere. Nelle ore mattutine o mentre era al lavoro nel suo studio, usava spesso giocare da solo ai dadi. Era infastidito dai rumori forti, e talvolta presentava strani modi di gesticolare e atti ripetitivi, come, secondo Svetonio, dondolare la testa. Un altro curioso aneddoto sui passatempi preferiti di Domiziano \u00e8 fornito da Aurelio Vittore e da altri: \u00abPer qualche ora teneva lontani tutti e si metteva a inseguire battaglioni di mosche\u00bb. Su questo fatto ritorna anche Svetonio come esempio della crudelt\u00e0 del \"princeps\", scrivendo: \u00abAll'inizio del suo principato, era solito, ogni giorno, isolarsi per alcune ore soltanto per acchiappare mosche, infilzandole con uno stiletto acuminatissimo, tanto che una volta Vibo Crispo, interrogato da un tale se ci fosse qualcuno con l'imperatore, gli rispose: - No, neppure una mosca\u00bb: l'aneddoto delle mosche \u00e8 ricordato anche da Cassio Dione: \u00abSta per conto suo, non ha con s\u00e9 nemmeno una mosca\u00bb. Quanto alla sua figura, gli storici dell'epoca ricordano l'alta statura, la bellezza, le guance spesso arrossate - particolare scambiato per collera e timidezza - i grandi occhi sormontati da sopracciglia rialzate, lo sguardo inquietante e il tono basso della voce. Come Giulio Cesare era a disagio con la sua parziale calvizie, passando molto tempo a sistemarsi i capelli. Piuttosto frugale e sobrio, \u00abdopo la colazione del mattino dove mangiava di buon appetito, per il resto della giornata spesso non prendeva altro se non una mela [...] se dava frequentemente sontuosi festini, li faceva servire alla svelta, senza prolungarli oltre il tramonto\u00bb. Sia Svetonio che Cassio Dione riportano che l'imperatore avesse difficolt\u00e0 nelle relazioni emotive e talvolta avversione al contatto fisico, nonch\u00e9 fastidio verso la vita sociale: \u00e8 riportato che non avesse rapporti di amicizia o confidenza con nessuna persona, ad eccezione di poche donne.\nRiflessivo e dotato di spirito, sembra aver amato la cultura e le tradizioni greche: citava volentieri Omero, fu nominato Arconte di Atene e concesse privilegi a Corinto, istitu\u00ec a Roma giochi ellenici a cui assisteva vestito alla greca ed era devoto soprattutto di Atena (equivalente alla Minerva romana). Rinunci\u00f2 a ogni attivit\u00e0 letteraria portata avanti in giovent\u00f9 per dedicarsi interamente al governo, studiando gli atti amministrativi di Tiberio, ed era attento e perfezionista nel suo ruolo di gestore delle cose pubbliche. Gli storici del tempo lo dipingono cos\u00ec orgoglioso da aver sempre pensato di aver meritato di governare pi\u00f9 del padre e del fratello, verso il quale avrebbe mostrato risentimento anche dopo la morte, criticandone gli atti e abolendo le feste in onore dell'anniversario della nascita. Misantropo e collerico, era diffidente anche delle lodi ricevute: \u00abs'irritava allo stesso modo con chi si mostrava cortigiano e con chi cortigiano non era: secondo lui, gli uni volevano lusingarlo, gli altri disprezzarlo\u00bb. \u00c8 stata proposta una diagnosi retrospettiva secondo cui Domiziano presentasse certi tratti psicologici della sindrome di Asperger, una leggera forma di autismo.\nPreferiva muoversi a piedi che a cavallo. Amava molto i giochi dei gladiatori e praticare il tiro con l'arco. Poco portato agli esercizi fisici, Domiziano fu accusato di mollezza, di non amare la vita militare e di essere un dissoluto. La moglie Domizia lo trad\u00ec con Paride, un famoso pantomimo che egli fece uccidere per strada ma, dopo averla ripudiata, si riconcili\u00f2 con lei. Ebbe per\u00f2 numerose amanti, tra le quali la nipote Giulia, figlia del fratello Tito e moglie di Tito Flavio Sabino. Non nascose una cos\u00ec scandalosa relazione e si limit\u00f2 a non volere figli da lei, imponendole pi\u00f9 volte di abortire, cos\u00ec che Giulia mor\u00ec di aborto. Ebbe anche relazioni omosessuali, come del resto il fratello Tito: il suo amore per Flavio Earino, suo schiavo affrancato, fu celebrato da Stazio e Marziale. Questi suoi comportamenti erano in contraddizione con la sua conclamata volont\u00e0 di restaurare gli antichi costumi e con la sua condotta di censore severo.\nRapporti con il Senato.\nDomiziano fu console ininterrottamente dall'anno 82 all'88 d.C.e poi nel 90, nel 92 e nel 95: in tutta la sua vita ottenne 17 consolati; nell'85 si fece attribuire la censura perpetua, carica particolarmente importante perch\u00e9 consentiva di condizionare l'attribuzione delle magistrature e la composizione stessa del Senato. Un'iscrizione del 93 lo ricorda \u00abImperator Caesar, Divi Vespasiani filius, Domitianus Augustus Germanicus, pontifex maximus, tribunicia potestate XII, imperator XXII, consul XVI, censor perpetuus, pater patriae\u00bb. Da parte sua, la moglie Domizia Longina ottenne il titolo di \"Augusta\".\nEssendo entrato, gi\u00e0 con la dinastia giulio-claudia, l'uso della divinizzazione \"post mortem\" degli imperatori e dei loro diretti famigliari, il culto dei Flavi fu curato da un collegio di quindici sacerdoti, i \"Sodales Flaviales Titiales\", celebrato in un tempio appositamente fatto costruire da Domiziano e dedicato alla dinastia flavia. Non avendo figli da Giulia Flavia n\u00e9 da Domizia Longina, Domiziano decise che fossero Vespasiano e Domiziano, i figli del cugino Flavio Clemente e della nipote Domitilla, a succedergli, facendoli appositamente educare da Quintiliano.\nLa maggior parte dei senatori gli era ostile per principio: la decadenza, iniziata nel I secolo a.C., del tradizionale sistema clientelare radicato intorno agli aristocratici, a causa del sorgere e dello sviluppo di un nuovo tipo di clientela, militare e provinciale, che si organizzava intorno al principe, patrono e capo militare, favoriva l'ostilit\u00e0 nei confronti dell'istituto imperiale, che sottraeva l'assegnamento al patriziato delle magistrature, fonti di enormi arricchimenti, che ora andavano a favore degli \"homines novi\" prevenienti dalle file dell'esercito e dall'apparato burocratico legato al principe, e relegava sempre di pi\u00f9 il Senato aristocratico, progressivamente svuotato di potere, a una funzione di ratifica di decisioni prese nel palazzo imperiale.\nTuttavia l'atteggiamento dei senatori non poteva essere apertamente ostile: al contrario, bench\u00e9 accadesse che complottassero segretamente, essi mostravano spesso un'apparente ammirazione che si manifestava in concreti omaggi, come l'ordinazione di giochi, la celebrazione di sacrifici, la commissione di statue, la costruzione di archi trionfali. Il comportamento dell'aristocrazia senatoria era imitato da una corte di letterati, che dalle loro lusinghe speravano di ricavare protezione e privilegi: si distinsero per cortigianeria verso Domiziano intellettuali del valore di Marziale, di Quintiliano, di Silio Italico e di Stazio. Si comprende come lo scetticismo, la diffidenza e il disprezzo dell'imperatore nei confronti dei cortigiani e dell'ambiente senatorio, che una storiografia immediatamente posteriore attribuir\u00e0 a patologie della sua personalit\u00e0, potessero avere altre e pi\u00f9 reali motivazioni.\nDomiziano rifiut\u00f2 di rinunciare al diritto di condannare a morte i senatori responsabili di gravi reati, annull\u00f2 la legge di Roscio Cepio che prevedeva il pagamento di un'indennit\u00e0 a favore dei senatori di nuova nomina, e ripristin\u00f2 l'onere, imposto da Claudio ai questori entrati in carica, di offrire al popolo giochi gladiatorii. Intenzionato a non ricorrere al consulto del Senato, si rivolse a un gruppo di personalit\u00e0 di provata esperienza, pratica gi\u00e0 sperimentata da Vespasiano e Tito, per riceverne consigli e indicazioni di amministrazione e di governo: tra questi, il giurista Pegaso, gi\u00e0 console, governatore e \"praefectus urbi\" sotto Vespasiano come sotto Domiziano, Quinto Vibio Crispo, console nell'83, Marco Arrecino Clemente, cognato di Tito, gi\u00e0 console e prefetto del pretorio, Valerio Festo, console nel 71, Marco Acilio Glabro, Rubrio Gallo, Lucio Valerio Catullo Messalino, il prefetto del pretorio Gaio Rutilio Gallico e il prefetto all'Urbe Tito Aurelio Fulvo, nonno di Antonino Pio.\nSi circond\u00f2 di segretari \u2013 i \"procuratores\" \u2013 tanto aristocratici quanto cavalieri o di pi\u00f9 oscura origine, che cos\u00ec accumulavano ingenti fortune, come il liberto Claudio, \"procurator a rationibus\" (o \"procurator fisci\"), cio\u00e8 alle finanze, gestite, dopo la sua caduta in disgrazia verso l'85, da un certo Fortunato Attico; il \"procurator ab epistulis\" Ottavio Titinio Capitone lodato da Plinio il Giovane, era il vero e proprio segretario particolare del principe, che esaminava la corrispondenza intrattenuta con i maggiori funzionari e disponeva le risposte; vi era anche il segretario \"a cognitionibus\", preposto a istruire i processi giudicati dall'imperatore; Entello fu il suo segretario \"a libellis\", che si occupava delle petizioni rivolte all'imperatore, mentre un segretario \"a studiis\" si occupava degli archivi.\nTuttavia il suo regno rimase ancora una diarchia perch\u00e9, se Domiziano ostent\u00f2 indifferenza o disprezzo riguardo alle prerogative del Senato, non os\u00f2 nemmeno diminuirne i poteri, conoscendo la forza e il prestigio di cui quell'istituzione ancora godeva; della carica di censore si avvalse solo per escludervi per indegnit\u00e0 un unico senatore, un certo Cecilio Rufo, e fece consoli personaggi aristocratici come Lucio Antonio Saturnino nell'82, Lucio Volusio Saturnino nell'87, Quinto Volusio Saturnino nel 92 e Tito Sestio Magio Laterano nel 94.\nLa religione.\nCome tutti gli imperatori, rivestendo la carica di pontefice massimo, Domiziano dovette occuparsi del culto, della costruzione e del restauro dei templi. Nella tradizione di Augusto e del padre Vespasiano, egli si mostr\u00f2 seguace dell'antica religione romana, da lui privilegiata rispetto ai culti orientali che, incentrati sulla dea Iside, conoscevano una crescente diffusione a Roma. Fece restaurare il Tempio di Giove Capitolino che, gi\u00e0 danneggiato nel 70 al tempo della guerra contro Vitellio, bruci\u00f2 ancora nell'80: senza mutare la pianta di questo tempio esastilo, Domiziano lo fece decorare con particolare magnificenza, con porte e tetto di bronzo dorato: \u00abneppure il patrimonio del maggiore contribuente romano sarebbe bastato a pagare il costo della sola doratura, che ascese a pi\u00f9 di 12.000 talenti\u00bb. Le colonne furono intagliate in marmo pentelico ma, nel giudizio di Plutarco, risultarono troppo sottili.\nIl frontone, sormontato da una quadriga, vedeva al centro Giove tra Giunone e Minerva; a destra Mercurio, Esculapio, Vesta, il Sole su una biga, altre tre figure e il Tevere; a sinistra, un eguale numero di figure in corrispondenza. All'interno furono erette quattro colonne ottenute con la fusione del metallo degli speroni delle navi di Cleopatra catturate ad Azio. Il tempio fu inaugurato nell'82 ed esistette fin verso il VI secolo. Anche la cosiddetta capanna di Romolo, conservata nel tempio, fu restaurata. A fianco del tempio di Giove Capitolino fece erigere un santuario dedicato a Giove Custode che trasform\u00f2 poi in tempio, nel cui altare erano rappresentate in bassorilievo le sue gesta, mentre la sua immagine era impressa nella statua stessa del dio.\nDomiziano edific\u00f2 in Campo Marzio \u2013 dove ora sorge la basilica di Santa Maria sopra Minerva - il tempio di Iside e Serapide, affiancandovi un tempio dedicato a Minerva, la dea alla quale egli fu particolarmente devoto, la cui statua, la cosiddetta Minerva Giustiniani, si \u00e8 conservata. Un altro santuario dedicato alla dea fu costruito accanto al restaurato tempio di Castore, sotto il Palatino e, soprattutto, fu edificato un grande tempio dedicato a Minerva nel cosiddetto Foro transitorio o Foro di Nerva, del quale sono visibili ancora resti dell'elegante portico e un rilievo con l'immagine della dea. Ad Albano, con l'inizio della primavera, venivano celebrate le feste, istituite dall'imperatore in onore di Minerva, presiedute dai sacerdoti della dea, durante le quali si svolgevano rappresentazioni teatrali, concorsi poetici e musicali, e giochi del circo. Stazio vi fu premiato celebrando le guerre di Germania e di Dacia.\nMarziale riferisce di due templi dedicati a Giunone da Domiziano e di un tempio a Ercole eretto all'ottavo miglio della via Appia, la cui statua avrebbe riprodotto le fattezze dell'imperatore. Sotto il Campidoglio, accanto al tempio della Concordia, fu inaugurato nell'87 un tempio dedicato a Vespasiano, del quale rimangono tre colonne corinzie scanalate che reggono i resti di una trabeazione e le tracce di un ampio piedistallo che doveva sostenere le statue di Vespasiano e di Tito. Pu\u00f2 anche darsi che l'atrio che affiancava a nord la Curia abbia preso in quegli anni il nome di \"Chalcidicum Minervae\".\nAnche nella statua equestre in bronzo eretta nel Foro in suo onore dal Senato nell'89 vi era un omaggio a Minerva: Domiziano teneva nella mano sinistra l'immagine della dea che a sua volta sosteneva una testa di Medusa. La sua devozione a Minerva si espresse anche con la creazione della Legio I Minervia e la rappresentazione della dea in molte monete coniate sotto il suo regno. Presso porta Flaminia eresse un tempio alla \"Fortuna Reduce\" e un arco di trionfo per celebrare la spedizione contro i Sarmati, nel quale erano riprodotte due coppie di elefanti condotte dallo stesso Domiziano in veste di auriga.\nInfine, sul luogo della sua nascita fece costruire un tempio-mausoleo dedicato ai Flavi, nel quale furono poste le ceneri di Vespasiano, di Tito e dello stesso Domiziano. Il mausoleo \u00e8 scomparso ma doveva sorgere tra i giardini di Sallustio e le terme di Diocleziano, probabilmente all'altezza dell'attuale quadrivio delle Quattro Fontane. Nella sua funzione di pontefice massimo Domiziano fu responsabile, verso l'83, della condanna a morte di tre vestali, per violazione del voto di castit\u00e0, mentre i loro seduttori furono esiliati: la grande sacerdotessa Cornelia, gi\u00e0 assolta, fu nuovamente giudicata e condannata nell'89 a essere sepolta viva, malgrado le sue proteste d'innocenza.\nLa censura.\nCome censore, egli aveva il dovere di vigilare sulla moralit\u00e0 dei cittadini. Espulse dal Senato l'ex-questore Cecilio Rufino a causa della sua eccessiva passione per la danza, viet\u00f2 agli attori di pantomime, considerate gli spettacoli teatrali pi\u00f9 immorali fra tutti, di mostrarsi in pubblico, permettendo le recite solo in locali privati. Si conosce qualche nome di questi attori, alcuni dei quali furono del resto apprezzati dallo stesso Domiziano, come Latino, la sua amante Thymele, Pannicolo, Paride, amante della stessa imperatrice Domizia, per il quale Stazio compose l'opera \"Agave\". Domiziano fece distruggere i numerosi libelli che circolavano contro i personaggi pi\u00f9 in vista della citt\u00e0, proib\u00ec alle prostitute l'uso della lettiga e il diritto di ereditare, viet\u00f2 la castrazione degli schiavi, applic\u00f2 con rigore la \"lex Scantinia\" contro l'omosessualit\u00e0 e la \"lex Iulia\" contro l'adulterio e il concubinato.\nStabil\u00ec che, secondo antiche usanze, si dovesse assistere agli spettacoli pubblici indossando la toga bianca, non fossero pi\u00f9 dati giochi, come era ormai abitudine concedere dai magistrati in favore della plebe o dai patroni ai loro clienti, ma che, come in tempi pi\u00f9 antichi, fossero distribuiti unicamente dei viveri. A volte si occup\u00f2 personalmente di cause giudiziarie, modific\u00f2 sentenze che ritenne ingiuste e persegu\u00ec i magistrati corrotti: si conosce un caso di concussione di un edile, giudicato dal Senato su suo ordine. Non accett\u00f2 beni in eredit\u00e0 da chi avesse lasciato dei figli, fiss\u00f2 in cinque anni la prescrizione in materia di evasione fiscale e stabil\u00ec un'amnistia per gli scrivani dei questori che, contro la \"lex Clodia\", avessero praticato un'attivit\u00e0 commerciale.\nLa sua amministrazione fu lodata persino da Svetonio: Domiziano \u00absi occup\u00f2 assiduamente e accuratamente della procedura giudiziaria [...] punendo i giudici venali [...] i magistrati della capitale e delle province furono tenuti cos\u00ec a freno che mai, come ai suoi tempi, vi furono tanti funzionari onorati e giusti\u00bb.\nPolitica economica e urbanistica. Le feste popolari.\nL'intensa attivit\u00e0 edilizia di Domiziano non si spiega soltanto con una presunta mania di grandezza dell'imperatore, ma anche per la necessit\u00e0 di completare costruzioni gi\u00e0 avviate dai suoi predecessori e di porre rimedio al grande incendio che, dopo quello celebre avvenuto sotto Nerone, devast\u00f2 ancora Roma nell'anno 80. Quando non abitava a Roma, Domiziano amava risiedere sia nella monumentale villa che si fece costruire sui Colli Albani, dalla quale poteva ammirare il panorama della campagna romana e dei laghi di Albano e di Nemi, sia in ville site a Tuscolo, a Gaeta e sul mare, ad Anzio, sulla penisola del Circeo e a Baia. Il grande palazzo sul colle Palatino fu progettato dall'architetto Rabirio e venne terminato intorno al 92.\nLa sua imponenza diede occasione ai cortigiani di esprimere grandi lodi cos\u00ec come ai detrattori di criticare l'imperatore. Oltre ai numerosi templi, fu eretta nella II regione \u2013 il Celio - la \"Mica Aurea\", un padiglione privato che non \u00e8 chiaro dove esattamente sorgesse, l'arco di Tito sulla via Sacra, e furono terminate le costruzioni del Colosseo, della \"Meta sudante\" e delle terme che poi presero il nome di Traiano. Fece costruire la via che porta il suo nome, la via Domiziana, che si raccordava alla via Appia a Sinuessa, dove un arco trionfale indicava l'inizio della strada che giungeva fino a Cuma - unendo cos\u00ec Roma con il golfo di Napoli - e fece anche restaurare l'antica via Latina.\nDi molti lavori pubblici eseguiti nelle province non si hanno notizie probabilmente a causa della \"damnatio memoriae\" decretata dal Senato dopo la sua morte, che port\u00f2 alla distruzione delle iscrizioni che lo riguardavano. Si sa tuttavia di costruzioni di strade nella Betica, in Galazia, Cappadocia, nel Ponto, in Licaonia, in Paflagonia, di opere non precisate ad Antiochia e della fondazione della citt\u00e0 di Domizianopoli in Isauria. Diede incarico all'architetto Apollodoro di costruire a Roma un teatro musicale le cui tracce sono ancora visibili accanto al palazzo Massimo alle Colonne, edificato nel Cinquecento da Baldassarre Peruzzi, che Polemio Silvio arriv\u00f2 a considerare una delle sette meraviglie del mondo, e il cosiddetto Stadio di Domiziano, la cui forma \u00e8 conservata dalla celebre piazza Navona.\nIstitu\u00ec nell'86 una serie di giochi, come il \"Quinquennale certamen Capitolinum\" che prevedeva gare musicali, ginniche ed equestri, in cui il premio era una corona di quercia. Esso era presenziato dallo stesso imperatore, rivestito della toga bordata di porpora e incoronato con le immagini di Giove, Giunone e Minerva. Ripropose le \"Quinquatria Minervae\", ossia una festa di cinque giorni (19 - 23 marzo) nella sua villa sui colli Albani in cui si tenevano cacce, spettacoli teatrali, gare di oratori e poeti, in cui il premio era una corona aurea d'ulivo. Si conoscono i nomi di alcuni vincitori: Caro, personaggio altrimenti ignoto, che vinse la corona d'oro di Minerva non si sa in quale anno, Collino, che vinse la corona di quercia nell'86, e Scaevo Memore, fratello del poeta Turno, vincitore nel 90. Il celebre Stazio non riusc\u00ec a vincere il concorso di poesia nel 94 e per la delusione abbandon\u00f2 Roma; quell'anno debutt\u00f2 e si fece ammirare un ragazzo di dodici anni, Quinto Sulpicio Massimo, morto prematuramente, mentre Palfurio Sura ottenne il premio di eloquenza con un elogio di Giove Capitolino.\nCome il padre e il fratello\u00a0\u2013 e come, anni prima, Nerone - Domiziano comprendeva che le feste e i giochi erano un mezzo per ingraziarsi il popolo e sembra, del resto, che egli stesso ne fosse appassionato, tanto da far costruire uno stadio ad Albano e uno sul Palatino. Nel Colosseo, che fu terminato sotto il suo regno, si tennero numerosi i combattimenti di gladiatori, cacce, un combattimento navale e le pi\u00f9 diverse invenzioni. Fece distribuire regalie in occasione della festa del \"Septimontium\", e nel corso delle celebrazione dei trionfi militari. Durante il suo regno, continuarono le distribuzioni gratuite di grano alla popolazione romana, unitamente a un donativo particolare di 300 sesterzi a ciascuno dei 200.000 aventi diritto.\nTra le iniziative di carattere sociale ed economico, va ricordato che Domiziano intervenne per risolvere la questione delle terre d'Italia rimaste di propriet\u00e0 del demanio ma occupate dai contadini dopo la loro divisione tra i veterani di Augusto alla fine delle guerre civili, riconoscendone l'usucapione o il pieno diritto di propriet\u00e0, se questi ne erano da tempo usufruttuari, attraverso un apposito editto. La gestione della spesa pubblica sembra essere stata equilibrata: all'inizio del regno rivalut\u00f2 la moneta del 12% salvo doverla svalutare nell'85 riportandone il valore al livello stabilito da Nerone nel 65. Si \u00e8 stimato che le entrate fiscali raggiungessero i 1.200 milioni di sesterzi, un terzo delle quali destinate al mantenimento dell'esercito.\nPolitica estera.\nDurante le guerre di Dacia, negli anni 86-89, la Mesia fu divisa nelle due province della Mesia Superiore e Inferiore: Lucio Funisulano Vettoniano \u00e8 il primo a essere citato come legato delle province di Dalmazia, Pannonia e Mesia Superiore, mentre occorre attendere l'anno 100 per conoscere il nome di un governatore della Mesia Inferiore, Quinto Pomponio Rufo. Alla fine del regno di Domiziano furono invece unite le province di Galazia e Cappadocia, governate da Tito Pomponio Basso.\nDomiziano rese ufficiale l'istituzione delle due province della Germania superiore e inferiore, territori gi\u00e0 cos\u00ec chiamati e amministrati anche civilmente da due comandanti militari, i \"legati pro praetore\" dell'esercito della Germania inferiore e superiore. Nel 90 \u00e8 attestato Lucio Giavoleno Prisco come \"legatus consularis\" della provincia della Germania superiore: forse l'istituzione ufficiale di queste due province fu la conseguenza della guerra cattica dell'83, nella quale i Romani acquisirono territori oltre il Reno che furono incorporati nella Germania superiore. Dopo la vittoria sui Catti, Domiziano ottenne il trionfo a Roma nell'autunno dell'83 ricevendo il titolo di \"Germanicus\", con il diritto di comparire in Senato con la \"stola triumphalis\" e di mostrarsi in pubblico accompagnato da ventiquattro littori.\nSi celebrarono giochi, furono coniate monete e Domiziano fu celebrato dai poeti. Gli storici a lui ostili misero in ridicolo quella campagna militare e il trionfo che gli fu concesso. Ma Domiziano vi aveva ottenuto di allontanare i Catti dalle frontiere e le nuove annessioni favorirono i collegamenti delle legioni tra il corso medio del Reno e il Danubio. Quando Domiziano divenne imperatore nell'81, il generale Agricola, dal 77 governatore della Britannia, aveva gi\u00e0 iniziato l'invasione della Caledonia, l'attuale Scozia, e progettato la conquista dell'Hibernia, l'Irlanda. Nell'83 colse l'importante vittoria di Monte Graupio ma non la sfrutt\u00f2, contando di riprendere le operazioni dopo la fine dell'inverno.\nIn quel frangente si trov\u00f2 per\u00f2 richiamato a Roma da Domiziano, senza aver potuto completare la conquista dell'intera isola. Tacito sostiene che l'imperatore fosse mosso da sentimenti d'invidia e di timore, causati dalla coscienza del valore di Agricola, suo possibile rivale, e della propria pochezza. Quali che fossero i suoi sentimenti nei confronti di Agricola, Domiziano gli aveva per\u00f2 concesso di rimanere legato imperiale in Britannia per sette anni anzich\u00e9 per i tre canonici, considerava un errore l'occupazione di quei territori privi di ricchezze e difficilmente difendibili in caso di rivolte, e aveva bisogno di garantire con nuove campagne in Germania e in Dacia la sicurezza dei confini orientali dell'Impero.\nAlla fine dell'85 i Daci varcarono il Danubio e invasero la Mesia: vinto e ucciso il legato Gaio Oppio Sabino, saccheggiarono la regione. Domiziano accorse e, dopo aver respinto i Daci oltre il fiume, prepar\u00f2 una spedizione in Dacia, affidandola a Cornelio Fusco. Fatto questo, torn\u00f2 a Roma. Nell'86 Fusco, dipinto da Tacito come uomo amante del pericolo, alla testa d'ingenti truppe attravers\u00f2 il Danubio invadendo la Dacia. Il comandante dei Daci, Decebalo, lasci\u00f2 avanzare l'esercito nemico fino alla stretta valle alla confluenza del fiume Timi\u0219 con l'affluente Bistra, tra Tapae e Sarmizegetusa, e lo attacc\u00f2 dopo averlo circondato. Cornelio Fusco cadde ucciso e l'esercito romano fu quasi interamente massacrato.\nDopo una sospensione delle ostilit\u00e0 per due anni, durante la quale Domiziano divise la Mesia in due parti, ciascuna presidiata da due legioni, la guerra riprese nell'89. L'esercito fu affidato a Tettio Giuliano, che nel 69 aveva gi\u00e0 combattuto vittoriosamente in Mesia contro i Roxolani. Raggiunta Tapae, vi sconfisse i Daci, senza per\u00f2 ottenere una vittoria decisiva, mentre Domiziano conduceva una campagna in Germania contro i Quadi e i Marcomanni, che lo sconfissero, costringendolo alla ritirata. Tenuto conto delle difficolt\u00e0 incontrate da Giuliano a continuare l'avanzata verso la capitale Sarmizegetusa, Domiziano dovette accettare le offerte di pace di Decebalo. Bench\u00e9 la campagna militare si fosse conclusa con un nulla di fatto, Domiziano ottenne a Roma il trionfo, il titolo di \"Dacicus\" e l'erezione di una statua equestre nel Foro.\nAnche la guerra condotta nel 92 contro i Sarmati e i Suebi, portata per soccorrere i Lugi, si concluse senza risultati e al suo ritorno a Roma, nel gennaio 93, Domiziano non ottenne il trionfo, depose una corona d'alloro nel tempio di Giove Capitolino, offr\u00ec sacrifici solenni e fece celebrare grandi feste. Si racconta, infine, che il popolo tributario di Roma dei Nasamoni, che si trovava a sud della costa africana tra la Cirenaica e \"Leptis Magna\", si ribell\u00f2 attorno all'85-86, portando distruzione e sconfiggendo lo stesso \"legatus legionis\" della III \"Augusta\" Gneo Suellio Flacco. Avendo per\u00f2 trovato tra il bottino stesso della legione anche molto vino, si ubriacarono compromettendo il successo iniziale, poich\u00e9 Flacco li assal\u00ec e li annient\u00f2 tutti, tanto che Domiziano pot\u00e9 dire davanti al Senato: \u00abHo impedito ai Nasamoni di esistere\u00bb.\nL'opposizione aristocratica e la rivolta di Antonio Saturnino.\nL'opposizione interna contro Domiziano si manifest\u00f2 a Roma soprattutto nelle forme dei conciliaboli privati e degli epigrammi anonimi. Pubblicamente, si potevano recitare orazioni che, secondo un tema retorico collaudato e tollerato, esaltavano genericamente la libert\u00e0 e maledicevano la tirannide, e nei teatri andavano in scena personaggi i cui discorsi potevano contenere allusioni ben comprese da pi\u00f9 di un ascoltatore. Una prima cospirazione contro l'imperatore sarebbe stata concepita nell'anno 83, e Domiziano avrebbe reagito mandando in esilio parecchi senatori e facendo giustiziare altri patrizi. Un'altra fu scoperta nell'87, e Domiziano fece condannare parte dei congiurati dallo stesso Senato e altri accus\u00f2 in loro assenza.\nTito Flavio Sabino, marito di Giulia, sarebbe stato messo a morte in questo periodo, col pretesto - riferisce Svetonio - di essere stato chiamato dall'araldo \"imperatore\" anzich\u00e9 \"console\", durante i comizi consolari. Verso la fine dell'anno successivo scoppi\u00f2 al confine della Germania una pericolosa rivolta. Lucio Antonio Saturnino, legato della Germania superiore, si assicur\u00f2 l'appoggio delle due legioni di stanza a Mogontiacum, la XIV Gemina e la XXI Rapax, e di trib\u00f9 germaniche stanziate oltre il Reno, e si fece proclamare imperatore. Lucio Antonio era probabilmente in intelligenza con senatori romani. Discendente, sembra, del triumviro Marco Antonio, i suoi costumi erano poco onorevoli, ed era disprezzato dallo stesso Domiziano.\nDomiziano reag\u00ec immediatamente partendo da Roma con la guardia pretoriana e ordinando a Traiano di trasferire le sue due legioni, la VII Gemina e la I Adiutrix, dalla Spagna sul fronte del Reno. Ma non ci fu bisogno del loro intervento, perch\u00e9 nel gennaio dell'89 Norbano Appio Massimo, allora governatore dell'Aquitania o della Germania inferiore, si port\u00f2 rapidamente sui rivoltosi, rimasti privi dell'appoggio dei Germani che non avevano potuto superare il Reno per il mancato congelamento delle acque. La battaglia, combattuta a \"Castellum\", vide la completa vittoria di Norbano e la morte di Antonio Saturnino. Il Senato si affrett\u00f2 a offrire sacrifici di ringraziamento, mentre Domiziano, giunto sul posto, ordin\u00f2 di torturare e giustiziare un gran numero di ribelli sopravvissuti. La testa mozzata di Antonio fu inviata a Roma ed esposta nel Foro.\nIl regime del terrore.\nCon la vittoria sui rivoltosi, che aveva dimostrato la sostanziale fedelt\u00e0 dell'esercito all'imperatore, e una repressione nei confronti di elementi patrizi nella capitale, sulla quale mancano particolari, l'aristocrazia, sapendo di non essere in grado di rovesciare Domiziano n\u00e9 con un sollevamento militare, n\u00e9 tanto meno con un movimento popolare, mantenne la speranza di eliminare Domiziano attraverso una cospirazione di palazzo. A sua volta l'imperatore, consapevole che i suoi nemici agivano nell'ombra, raddoppi\u00f2 la sua diffidenza e il suo odio nei confronti del Senato. Domiziano continu\u00f2 la politica dei donativi al popolo e degli alti salari all'esercito, finanziandola anche con le spoliazioni dei suoi avversari. Otteneva cos\u00ec il duplice risultato di mantenere la fedelt\u00e0 degli uni e di conseguire l'indebolimento degli altri.\nStabil\u00ec una rete di spie e di delatori che raccoglievano confidenze compromettenti: \u00abnessuno era al sicuro. La libert\u00e0 di parlare e di ascoltare era tolta\u00bb, e il ricco signore poteva essere tradito dal proprio servo, dal cliente e perfino dall'amico, che ricevevano in cambio libert\u00e0 o denaro. Vi furono anche professionisti della delazione e abili sostenitori delle accuse, come Aulo Didio Gallo Fabricio, pi\u00f9 volte console, e soprattutto come Marco Aquilio Regolo, attivo gi\u00e0 sotto Nerone, un oratore la cui eloquenza, lontana da ogni canone stabilito, \u00abprendeva l'avversario alla gola e lo strangolava\u00bb. Si fece una fortuna, compr\u00f2 terreni in Toscana e nel Lazio, e la sua villa lungo la Tiburtina era popolata di statue. Valerio Catullo Messalino, nipote del poeta, cugino della terza moglie di Nerone Statilia Messalina e console nel 73, era un ascoltato consigliere di Domiziano nel palazzo di Albano e gli suggeriva quali persone colpire.\nAccusati di lesa maest\u00e0 per i loro atti o soltanto per le loro parole, gli indiziati erano giudicati dal Senato che, per vilt\u00e0 e paura, li condannava regolarmente alla morte o all'esilio, confiscandone i beni: \u00abquell'assemblea era tremante e muta. Senza pericolo non si poteva dire quel che si pensava, senza infamia non si poteva dire quel che non si pensava\u00bb. Alle sedute Domiziano assisteva regolarmente: \u00abLa peggiore delle nostre sventure era vederlo ed essere guardati da lui [...] il suo volto sinistro, coperto di quel rossore col quale si difendeva dalla vergogna, spiegava l'evidente pallore di tanti uomini\u00bb. Non era quello l'unico mezzo per impossessarsi dei beni dei cittadini facoltosi. A volte questi facevano coerede l'imperatore, per timore che, diversamente, il loro testamento fosse dichiarato nullo. Per questo motivo Agricola nomin\u00f2 suoi eredi la moglie, la figlia e Domiziano. Si poteva infatti fabbricare un falso testamento o era anche sufficiente che un testimone prezzolato dichiarasse che il defunto aveva intenzione di nominare erede il principe per annullare il testamento autentico.\nLa persecuzione dei filosofi.\nGi\u00e0 sotto Vespasiano i maestri della filosofia stoica e scettica attivi in Roma erano stati perseguitati per la loro opposizione al regime. Ostilio e Demetrio erano stati mandati in esilio ed Elvidio Prisco, che si era rifiutato di riconoscere Vespasiano quale imperatore, fu messo a morte. Il potere imperiale considerava intollerabile la loro indipendenza di giudizio e se essi generalmente non erano politicamente attivi, erano per\u00f2 moralmente autorevoli e le loro critiche erano tanto pi\u00f9 pericolose in quanto venivano diffuse pubblicamente tra i loro allievi. Ignorati o incompresi o disprezzati dal popolo, questi maestri erano per\u00f2 seguiti dagli aristocratici che ascoltavano le loro lezioni, sollecitavano i loro consigli e gli affidavano i loro figli perch\u00e9 li istruissero e li educassero. In tal modo, agli occhi di Domiziano, i filosofi divennero istigatori e complici dei suoi peggiori nemici.\nIl processo, tenuto nel 93 contro un favorito di Domiziano, Bebio Massa, accusato di malversazione durante il suo proconsolato in Betica, favor\u00ec la reazione imperiale. L'accusa fu tenuta da Plinio il Giovane e da Erennio Senecione che ottennero dal Senato la sentenza di colpevolezza di Bebio Massa e il sequestro dei suoi beni. Il puntiglio particolare messo nell'accusa da Senecione, senatore e filosofo stoico decisamente ostile a Domiziano, e l'elogio che nello stesso tempo egli fece dello scomparso Elvidio Prisco, gli procur\u00f2 l'avversione di Domiziano. La sua biografia di Elvidio Prisco fu considerata un delitto di lesa maest\u00e0: accusato in Senato da Mezio Caro, alla fine del 93 fu condannato a morte e il libro fu pubblicamente bruciato.\nIl processo contro Senecione coinvolse Fannia, la vedova di Elvidio Prisco, nipote di Arria e Aulo Cecina Peto, e figlia di Trasea Peto, che fu esiliata con la madre Arria per aver collaborato alla stesura del libro. Anche il figlio suo e di Elvidio, l'omonimo e gi\u00e0 console Elvidio Prisco, autore di una pantomima satirica contro Domiziano, fu condannato a morte in quell'anno. Anche un elogio di Trasea Peto, scritto da Giunio Aruleno Rustico, fu bruciato e il suo autore giustiziato. Tribuno nel 66 e pretore nel 69, stoico, Aruleno Rustico aveva gi\u00e0 rischiato la vita sotto Nerone a causa della sua amicizia con Trasea. Il suo libro doveva contenere giudizi particolarmente severi contro l'imperatore, se gli cost\u00f2 l'accusa di lesa maest\u00e0. La moglie Gratilla e il fratello Giunio Maurico furono esiliati. Subito dopo questi processi, un decreto del Senato stabil\u00ec l'espulsione dei filosofi e degli astrologi. Il pitagorico Apollonio di Tiana se ne and\u00f2 a Pozzuoli, Epitteto si ritir\u00f2 a Nicopoli, Dione Crisostomo in Asia Minore.\nLa persecuzione religiosa.\nDistrutto il tempio di Gerusalemme e dispersa la popolazione, gli ebrei non furono altrimenti perseguitati sotto Vespasiano e Tito. Lo stesso re Agrippa II e le sorelle Berenice e Drusilla vivevano a Roma, intimi dei Flavi, e una colonia di ebrei viveva nella capitale libera di praticare la propria religione, salvo essere tenuti a dichiararsi alle autorit\u00e0 per pagare il \"fiscus iudaicus\", una tassa annua di due dracme. Vi furono conversioni al giudaismo, per quanto i nuovi adepti non praticassero scrupolosamente gli obblighi della legge mosaica e rifuggissero dalla circoncisione: piuttosto, essi potevano essere attratti dalla religione del dio unico e dalla sua morale. Quanto ai cristiani, oltre a essere ancora generalmente giudaizzanti, essi erano considerati dall'opinione pubblica soltanto una setta ebraica alla quale poteva essere egualmente indirizzata l'accusa di \u00abateismo\u00bb - cio\u00e8 di non credere nella religione romana e di rifiutarsi di sacrificare - e di seguire \u00abcostumi ebraici\u00bb. Questa circostanza rende difficile, se non impossibile, distinguere le conversioni al giudaismo dalle conversioni al cristianesimo.\nNel 95 furono condannati a morte per ateismo il console Flavio Clemente, cugino di Domiziano e Acilio Glabrione, gi\u00e0 console con Traiano, mentre furono esiliati \u00abmolti altri cittadini che avevano adottato costumi ebraici\u00bb. Tra questi ultimi, la moglie di Clemente, Flavia Domitilla, nipote dell'imperatore, fu relegata nell'isola di Ponza o di Ventotene. Lo storico della Chiesa Eusebio riferisce invece dell'esilio di una Flavia Domitilla, \u00abfiglia della sorella di Flavio Clemente\u00bb, a suo giudizio una cristiana, affermando che Domiziano sarebbe stato il secondo imperatore, dopo Nerone, a scatenare una persecuzione contro i cristiani, mentre secondo Tertulliano Domiziano \u00abtent\u00f2 di comportarsi\u00bb come Nerone, ma \u00absi tir\u00f2 subito indietro, richiamando anche coloro che aveva condannato all'esilio\u00bb.\nNon \u00e8 chiaro se queste condanne fossero realmente motivate dalla necessit\u00e0 di combattere religioni che potevano rappresentare un pericolo per lo Stato romano, se invece fossero solo il capriccio di un tiranno, o se fossero un pretesto per colpire nemici personali di Domiziano. In particolare, pu\u00f2 anche darsi che, colpendo Flavio Clemente e la sua famiglia, Domiziano volesse sbarazzarsi di pericolosi concorrenti al proprio potere. C'\u00e8 chi ritiene probabile che anche i sette figli di Clemente fossero fatti morire, anche se non \u00e8 certa la sorte di due di loro che erano stati adottati dall'imperatore stesso, i giovani Vespasiano e Domiziano.\nLa morte.\nLa sorte di Domiziano fu segnata quando gli uomini a lui pi\u00f9 vicini lo tradirono. Un complotto di senatori, che garantirono a Nerva la successione all'impero, coinvolse la moglie Domizia e il procuratore Stefano, i cortigiani Partenio e Sigerio, il segretario Entello e i prefetti del pretorio Norbano e Petronio. Il 18 settembre 96 Partenio annunci\u00f2 all'imperatore che Stefano era latore di un importante messaggio. Fingendosi ferito a un braccio, questi nascondeva nelle bende un pugnale. Il falso messaggio rivelava a Domiziano l'esistenza di una congiura ai suoi danni. Mentre l'imperatore leggeva, Stefano lo colp\u00ec all'inguine: malgrado la ferita, Domiziano reag\u00ec con grande energia, gettandosi su Stefano, ma intervennero altri congiurati, che lo finirono con altre sette pugnalate.\nRichiamati dal tumulto, intervennero dei pretoriani ignari della congiura, che uccisero Stefano. Il cadavere di Domiziano fu consegnato alla nutrice Fillide, che gli rese gli estremi onori in una sua propriet\u00e0 sulla via Latina e mescol\u00f2 poi le sue ceneri con quelle dell'amata Giulia, facendole custodire nel tempio della famiglia dei Flavi al \"Malum Punicum\", affinch\u00e9 non potessero essere disperse. Il senato proclam\u00f2 Nerva imperatore e decret\u00f2 la \"damnatio memoriae\" di Domiziano, ordinando la distruzione delle sue statue e la cancellazione del suo nome da ogni iscrizione. Furono richiamati gli esiliati, riabilitate le vittime, puniti i delatori e proibiti i processi di lesa maest\u00e0. La popolazione non reag\u00ec, ma ci furono tumulti tra i pretoriani, e alcune sollevazioni tra le legioni del Danubio e in Siria, presto rientrate."}
{"id": "14540", "revid": "1718925", "url": "https://it.wikipedia.org/wiki?curid=14540", "title": "Silicon Valley", "text": "Silicon Valley (inglese per \u00abValle del silicio\u00bb) \u00e8 un soprannome per la parte meridionale della San Francisco Bay Area, nella California settentrionale, negli Stati Uniti d'America che funge da centro globale per l'alta tecnologia, l'innovazione, il capitale di rischio e i \"social media.\"\nStoria.\nIl capoluogo e citt\u00e0 principale \u00e8 San Jose, che \u00e8 circondata da numerose cittadine, cos\u00ec da formare un'area metropolitana di circa 4 milioni di abitanti. La prima azienda di elettronica civile insediata nella Silicon Valley fu la Hewlett-Packard, fondata nel 1939 da due laureati dell'Universit\u00e0 di Stanford; tuttavia, il boom si ebbe negli anni cinquanta, grazie ad un incubatore tecnologico creato dall'Universit\u00e0 di Stanford, lo Stanford Research Park.\nNella Silicon Valley sono stati sviluppati il circuito integrato a base di silicio, il microprocessore ed il microcomputer, tra cui molte altre tecnologie chiave. A partire dal 2013, la regione impiegava circa 250.000 lavoratori della tecnologia dell'informazione.\nOrigine del nome.\nIl nome corrente \u00e8 stato coniato nel 1972 dal giornalista Don C. Hoefler, per indicare la parte meridionale dell'area metropolitana della Baia di San Francisco, sostanzialmente coincidente con la \"Santa Clara Valley\" nella Contea di Santa Clara, in California.\nLa parola \"Silicon\" (\"silicio\") in origine si riferiva al gran numero di innovatori di chip di silicio nella regione e alla forte concentrazione iniziale di fabbricanti di semiconduttori e di microchip (entrambi basati sul silicio), che funsero da polo attrattore per l'insediamento successivo di aziende di computer, produttori di software e fornitori di servizi di rete. \"Valley\" (\"valle\"), invece, si riferisce ad una zona della valle di Santa Clara nella contea di Santa Clara, che comprende la citt\u00e0 di San Jose e le citt\u00e0 circostanti, dove la regione \u00e8 stata tradizionalmente centrata. La regione si \u00e8 espansa per includere la parte meridionale della valle fino a Gilroy, e la porzione meridionale delle East Bay nella contea di Alameda.\nDescrizione.\nMentre altre societ\u00e0 high-tech sono state fondate tra San Jose e nelle altre zone della valle di Santa Clara, e a nord verso le altre due grandi citt\u00e0 dalla Bay Area, San Francisco ed Oakland, la Silicon Valley ha due definizioni: una geografica, riferendosi alla contea di Santa Clara, ed una metonimica, riferendosi a tutte le imprese high-tech nella Bay Area o anche negli Stati Uniti. Il soprannome \u00e8 ora generalmente utilizzato come sineddoche per il settore economico americano di alta tecnologia. Il nome divenne anche un sinonimo globale per la ricerca e le imprese high-tech e centri tecnologici.\nL'area \u00e8 sede di molte grandi aziende specializzate in alta tecnologia provenienti da svariate zone del mondo, tra cui la sede di 39 aziende nel \"Fortune 1000\", e migliaia di aziende startup. Silicon Valley rappresenta anche un terzo di tutto l'investimento di \"venture capital\" negli Stati Uniti; ci\u00f2 che ha fatto s\u00ec che avessero la \"leadership\" e nel campo dell'innovazione high-tech e nello sviluppo scientifico e tecnologico in generale.\nAziende principali.\nTra le principali imprese vi sono:\nCitt\u00e0.\nLe citt\u00e0 comprese nella Silicon Valley (in ordine alfabetico):"}
{"id": "14541", "revid": "1529788", "url": "https://it.wikipedia.org/wiki?curid=14541", "title": "Cupertino", "text": "Cupertino \u00e8 una citt\u00e0 degli Stati Uniti nella contea di Santa Clara, in California, direttamente a ovest di San Jose, sul bordo occidentale della Santa Clara Valley, con porzioni che si estendono ai piedi delle Montagne di Santa Cruz. La popolazione era di 58.302 abitanti al censimento del 2010. \"Forbes\" l'ha classificata come una delle piccole citt\u00e0 pi\u00f9 istruite, con scuole pubbliche locali che si classificano molto nel paese. \u00c8 conosciuta come la sede centrale di Apple Inc.\nOrigine del nome.\nIl suo nome \u00e8 legato a San Giuseppe da Copertino. Nel 1776, il francescano Fra Pedro Font, che accompagnava la spedizione di Juan Bautista de Anza, anche come cartografo, chiam\u00f2 il corso d'acqua che attraversa ancora l'attuale citt\u00e0 \u201cArroyo de San Jos\u00e9 de Cupertino\u201d. \nCon l'arrivo di coloni anglo-americani il corso d'acqua fu chiamato \"Stevens Creek\". Lungo il corso sorse un villaggio e poi una cittadina. Fu intorno al 1880, soprattutto per merito di John T. Doyle, storico e avvocato di San Francisco, che fu riscoperta l'antica denominazione voluta da Pedro Font e fu riportato in auge il nome di Cupertino, fino ad imporsi come toponimo. \nSuccessivamente fu stabilito un rapporto di gemellaggio con la citt\u00e0 salentina di Copertino, in provincia di Lecce.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 58.302 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 31,3% di bianchi, lo 0,6% di afroamericani, lo 0,2% di nativi americani, il 63,3% di asiatici, lo 0,1% di oceaniani, l'1,1% di altre etnie, e il 3,3% di due o pi\u00f9 etnie. Ispanici o latinos di qualunque gruppo etnico erano il 3,6% della popolazione.\nAmministrazione.\nGemellaggi.\nCupertino \u00e8 gemellata con:"}
{"id": "14542", "revid": "11", "url": "https://it.wikipedia.org/wiki?curid=14542", "title": "Tito Flavio Domiziano", "text": ""}
{"id": "14547", "revid": "1543377", "url": "https://it.wikipedia.org/wiki?curid=14547", "title": "Williams F1", "text": "La Williams F1 \u00e8 una scuderia britannica di Formula 1 con sede a Grove, fondata nel 1977 da Sir Frank Williams e da Sir Patrick Head. Dal 2020 viene iscritta al campionato mondiale di Formula 1 con il nome di Williams Racing.\nQuarta scuderia nella storia per numero di successi, vanta un totale di sedici titoli mondiali, nove costruttori e sette piloti. Il 21 agosto 2020 viene venduta ufficialmente al fondo di investimento statunitense Dorilton Capital.\nStoria.\nPeriodo Ford (1977-1983).\nLe precedenti esperienze di Frank Williams.\nFrank Williams inizi\u00f2 la sua carriera come pilota automobilistico negli anni 1960, ma accortosi di non avere il necessario talento, fond\u00f2 una sua prima scuderia, la Frank Williams Racing Cars, che nel 1976 fu per\u00f2 acquisita dalla Walter Wolf Racing.\nI primi anni.\n1977: la nascita della Williams.\nFrank Williams abbandon\u00f2 cos\u00ec il precedente team e fond\u00f2, insieme a Patrick Head, una nuova scuderia, la Williams GP Engineering, che schier\u00f2 la Williams-March 761 per il 1977. L'unico pilota fu Patrick N\u00e8ve che prese il via ad otto gare a partire dal Gran Premio di Spagna. Il team non ottenne punti in classifica con il 7\u00ba posto a Monza come miglior risultato.\n1978.\nNel 1978 grazie anche alla sponsorizzazione di alcuni facoltosi sponsor dell'Arabia Saudita, Patrick Head disegn\u00f2 la sua prima Williams: la FW06. Pilota era l'australiano Alan Jones, che aveva vinto il Gran Premio d'Austria l'anno prima con la Shadow. L'esordio avvenne al Gran Premio d'Argentina, dove Jones qualific\u00f2 la Williams in 14\u00aa posizione, ritirandosi per problemi di pescaggio del combustibile al 36\u00ba giro. Gi\u00e0 al terzo round, il Gran Premio del Sudafrica, ottenne i suoi primi punti con un ottimo 4\u00ba posto. Al Gran Premio degli Stati Uniti-Est a Watkins Glen Jones arriv\u00f2 secondo e diede al nuovo team il suo primo podio e il secondo giro record in gara dell'anno. La Williams chiuse il mondiale costruttori al 10\u00ba posto grazie agli 11 punti di Jones che fin\u00ec 12\u00ba in quella piloti.\n1979.\nHead disegn\u00f2 la nuova vettura la Williams FW07 per il 1979: si trattava della sua prima vettura a sfruttare l'effetto suolo, soluzione aerodinamica costruttiva introdotta da Colin Chapman della Lotus campione del Mondo in carica. Williams iscrisse una seconda vettura, in modo da avere i benefici previsti dalla Formula One Constructors Association (FOCA) e a Jones fu affiancato lo svizzero Clay Regazzoni. Le prime gare vennero comunque disputate con la vettura del 1978, la FW06, mentre la FW07 esord\u00ec all'avvio della stagione europea, al Gran Premio di Spagna. Alla settima gara stagionale, arriv\u00f2 il primo piazzamento a punti per la nuova vettura: Regazzoni termin\u00f2 secondo al Gran Premio di Monaco a meno di un secondo da Jody Scheckter. Nel Gran Premio di Francia, rimasto famoso per la prima vittoria di una vettura a motore turbo e per il duello tra Ren\u00e9 Arnoux e Gilles Villeneuve, entrambe le vetture per la prima volta finirono a punti. Finalmente al Gran Premio di Gran Bretagna, Regazzoni vinse con 25 secondi di vantaggio sul secondo e si port\u00f2 al sesto posto in classifica a -16 da Jody Scheckter. Al Gran Premio di Germania le Williams ottennero la prima doppietta con Jones primo e Regazzoni secondo, consentendo allo svizzero di ridurre ulteriormente il divario in classifica e di mettere Scheckter sempre pi\u00f9 nel mirino. In Austria Jones ottenne un terzo successo e un quarto arriv\u00f2, sempre con il pilota australiano a Zandvoort, in Olanda che lo fece salire terzo a -10. Un quinto successo arriv\u00f2 a fine stagione in Canada sempre con Jones dove ottenne anche pole position e giro pi\u00f9 veloce. La Williams conquist\u00f2 il secondo posto nel mondiale costruttori e Jones termin\u00f2 terzo nel mondiale con 75 punti dietro alle due Ferrari di Scheckter e Villeneuve. Da segnalare che sino al 1983 i piloti Williams per volont\u00e0 degli sponsor sauditi e dunque di ispirazione religiosa islamica, non festeggiavano sul podio con il classico \"magnum\" di Champagne.\nIl primo dominio.\n1980.\nAncora con la FW07, nel 1980 Jones riusc\u00ec a conquistare il titolo piloti, dopo un lungo testa a testa con Nelson Piquet. Alan Jones fu affiancato dall'argentino Carlos Reutemann. Jones si aggiudic\u00f2 subito la pole al Gran Premio d'Argentina e domin\u00f2 la gara fino alla fine ottenendo anche il giro pi\u00f9 veloce, e si aggiudic\u00f2 altre 4 gare (Francia, Gran Bretagna, Canada e USA-Est). Nelle prime gare gli avversari pi\u00f9 pericolosi furono Ren\u00e9 Arnoux e Nelson Piquet che vinsero le successive tre corse e si portarono in testa al mondiale a +5 da Jones. A Monte Carlo Reutemann centr\u00f2 il secondo successo dell'anno per il team, e nelle due gare dopo fu Jones a vincere scavalcando in testa alla classifica Piquet. Il brasiliano rimase l'unico avversario di Jones e dopo la vittoria al Gran Premio d'Italia al volante della sua Brabham si rimise primo con un solo punto di vantaggio mentre la Williams si laure\u00f2 campione del Mondo per la prima volta nella sua storia. A Montr\u00e9al Jones pieg\u00f2 la resistenza di Piquet e vinse il titolo mondiale dopo aver chiuso la gara con una doppietta, il brasiliano fin\u00ec l'anno comunque secondo a -13. Jones si aggiudic\u00f2 anche il Gran Premio di Spagna, la cui validit\u00e0 per il mondiale venne annullata a causa della guerra di potere che vedeva contrapposte la FISA (federazione internazionale dell'automobilismo, a cui facevano capo le squadre \"legaliste\" quali Ferrari, Renault, Alfa Romeo) e la FOCA (associazione dei costruttori, a cui appartenevano appunto la Williams, la Brabham e molti teams medio-piccoli, quasi tutti inglesi), mettendo in mostra la netta superiorit\u00e0 della sua Williams che chiuse il campionato costruttori con 120 punti, quasi il doppio rispetto a quelli della Ligier seconda classificata.\n1981.\nNel 1981 la Williams present\u00f2 una versione evoluta della FW07, ma senza particolari novit\u00e0. Carlos Reutemann perse incredibilmente il titolo, superato all'ultima gara da Nelson Piquet, molti ritennero che fu il cruento duello con Jones ad avvantaggiare il brasiliano della Brabham nella vittoria finale. Gi\u00e0 nelle prime due gare dell'anno la Williams tir\u00f2 fuori i muscoli chiudendo con due doppiette, e facendo subito capire di voler bissare i successi dell'anno precedente. In Argentina e San Marino vinse Piquet che si mise in scia a Reutemann a -3 punti. Reutemann si aggiudic\u00f2 le gare in Brasile e Belgio, ma soprattutto inanell\u00f2 una serie di risultati utili consecutivi che lo mantenne in testa per tutto l'anno. Jones si aggiudic\u00f2 la prima gara (USA-West) e l'ultima a Las Vegas ma non riusc\u00ec mai a scavalcare il suo compagno in classifica. Proprio questa gara cost\u00f2 a Reutemann il titolo: l'argentino si present\u00f2 al via della gara in testa al mondiale con 49 punti a +1 e +6 su Piquet e Laffite, ma dopo essere scattato dalla pole venne subito superato da Alan Jones che vinse la corsa, a Piquet bast\u00f2 arrivare quinto per vincere il titolo. L'argentino accus\u00f2 il team di non averlo aiutato lasciando a Jones libert\u00e0 di fare la sua gara e di aver sbagliato il cambio gomme. A dire il vero Reutemann aveva vinto anche il Gran Premio del Sudafrica non valido per il mondiale. La Williams pot\u00e9 comunque consolarsi con la vittoria del campionato costruttori.\n1982.\nLa FW07 pales\u00f2 nelle ultime gare i limiti di un progetto di 3 anni prima e Head progett\u00f2 una nuova vettura per il 1982, la FW08, e nel mentre si preparava la nuova vettura, in casa Williams si cominciava a lavorare pure su un progetto di vettura a 4 ruote motrici sul posteriore, adattando una FW07C e testandola con Alan Jones e Jonathan Palmer, progetto che doveva avere sbocco per l'inizio del 1983.\nLa nuova vettura esord\u00ec nel Gran Premio di San Marino, permettendo a Keke Rosberg (che sostitu\u00ec Jones) di vincere il mondiale anche per la sfortuna che colp\u00ec il pilota della Ferrari e leader del mondiale, Didier Pironi vittima di un grave incidente che ne stronc\u00f2 la carriera. Seconda guida fu Derek Daly: il pilota irlandese sostitu\u00ec Reutemann dopo che l'argentino, deluso dai fatti dell'anno prima aveva palesato propositi di ritiro, ma aveva accettato di disputare due corse per compiacere gli sponsor. Sulla vettura di Reutemann era salito nel terzo gran premio anche Mario Andretti. Dopo le prime tre gare era Alain Prost a guidare la classifica con la sua Renault turbo davanti a Niki Lauda rientrato quell'anno con la McLaren. Nelle gare successive il francese fu superato in classifica dal duo Watson-Pironi con Rosberg quarto a stretto contatto, il francese della Ferrari per\u00f2 fu costretto ad abbandonare il campionato dopo il gravissimo incidente nella prove del Gran Premio di Germania quando aveva 16 punti di pi\u00f9 di Rosberg quinto. Il finlandese vinse un solo gran premio a Digione (Gran Premio della Svizzera) e grazie a 19 punti conquistati in tre gare balz\u00f2 al comando del mondiale a +3 sul ritirato Pironi che chiuse comunque secondo, riuscendo a vincere il mondiale con soli 44 punti, record tuttora imbattuto. La Williams, nonostante la vittoria del titolo piloti, arriv\u00f2 appena quarta nel mondiale costruttori, con 58 punti. Verso la fine della stagione, Frank Williams si rese conto che per competere ai massimi livelli aveva bisogno del sostegno di un grande costruttore, come Renault o BMW, che avrebbero potuto fornire la sua squadra con un motore turbo.\nPeriodo Honda (1983-1987).\nFase di assestamento.\n1983.\nSe nel 1982, l'affidabilit\u00e0 permise di competere con i motori turbo ben pi\u00f9 potenti, nel 1983 divenne impossibile competere. La Williams concluse i test di sviluppo di una vettura a quattro ruote motrici posteriori e dopo aver lavorato per tutto il 1982 con una Williams FW07C modificata (FW07D) si apprest\u00f2 a iniziare il mondiale con una evoluzione della vettura del 1982, la FW08B dotata di quattro ruote motrici posteriori. L'improvviso cambio di regolamenti che vietavano le vetture ad effetto suolo e nel contempo le vetture con pi\u00f9 di quattro ruote, costrinse la Williams a schierare un semplice adattamento alla vettura dell'anno precedente, la FW08C (adattamento della precedente al nuovo regolamento che abolisce le vetture a effetto suolo), che port\u00f2 solo una vittoria a Monte Carlo con Rosberg, grazie ad un'indovinata scelta di gomme e la Race of Champions. Frank Williams guard\u00f2 con interesse verso la Honda, che stava sviluppando un proprio motore turbo per rientrare in Formula 1 (fatto esordire sulle Spirit). Un accordo tra Honda e Williams fu finalmente trovato all'inizio del 1983 per la stagione successiva per utilizzare i propulsori V6 turbo. L'esordio fu anticipato all'ultima gara del 1983 e, malgrado una preparazione affrettata della nuova vettura FW09, Rosberg giunse quinto in Sudafrica. Nella seconda parte di stagione le prestazioni peggiorarono e Keke Rosberg perse progressivamente terreno chiudendo quinto senza ottenere punti per sei corse consecutive, Jacques Laffite sub\u00ec anche l'onta di due non qualificazioni. Nel Gran Premio d'Europa viene schierata una terza macchina affidata al collaudatore Jonathan Palmer. La scuderia conferm\u00f2 il 4\u00ba posto nei costruttori con soli 36 punti.\n1984.\nIl 1984 non fu felice, soprattutto a causa del telaio della FW09, ancora in gran parte realizzato in alluminio, mentre la concorrenza ormai si \u00e8 votata al telaio in fibra di carbonio. Rosberg arriv\u00f2 secondo nella gara inaugurale in Brasile dietro alla McLaren di Prost, ma nel corso della stagione non diede mai l'impressione di poter combattere per le posizioni di testa. Il finnico colse un solo successo in una rocambolesca gara nel Gran Premio di Dallas, unica edizione di quel Gran Premio. Il team scivol\u00f2 addirittura al 6\u00ba posto in classifica costruttori con 25,5 punti.\n1985.\nNel 1985 al posto di Laffite arriv\u00f2 Nigel Mansell. Dopo un inizio di stagione incerto, la nuova FW10, costruita con un telaio in fibra di carbonio come quello della McLaren che aveva vinto il titolo l'anno prima, port\u00f2 quattro successi, due con Rosberg e due con Mansell. L'inizio della stagione fu molto difficoltoso, al Gran Premio del Portogallo Mansell raccolse i primi due punti della squadra, per vedere una Williams sul podio dovette attendere altre quattro gare al Gran Premio degli Stati Uniti con Rosberg vincitore. Verso la fine dell'anno, con Rosberg e Mansell ormai fuori dalla corsa per il titolo, le due Williams raccolsero sei podi, con le vittorie di Mansell in Europa e Sudafrica (dove ottenne anche la pole position) e quella di Rosberg in Australia, l'inglese termin\u00f2 il campionato al sesto posto, mentre Rosberg fu terzo, con la squadra che sal\u00ec al terzo posto in classifica costruttori. Ad impressionare fu la facilit\u00e0 con cui le vetture spinte dal nuovo turbo Honda dominarono gli ultimi 3 GP disputati su circuiti molto diversi tra loro.\nNuovo dominio e altri tre titoli.\n1986.\nAl posto di Rosberg arriv\u00f2 Nelson Piquet per la stagione 1986 con il compito di vincere il mondiale. A marzo Frank Williams dovette affrontare la sfida pi\u00f9 dura della sua vita. Mentre tornava dall'aeroporto di Nizza fu vittima di un grave incidente automobilistico, che lo costrinse per sempre su una sedia a rotelle e lo tenne lontano dai circuiti per tutto l'anno, con evidenti ripercussioni sulla gestione della squadra. Nelson Piquet vinse la prima gara in Brasile, ma le prestazioni opache dei successivi tre round permisero ad Alain Prost di andare in testa al mondiale a +3 da Ayrton Senna e +7 da Piquet, in Belgio e Canada vinse Mansell che si mise secondo a -2 da Prost, l'inglese mise insieme altri venti punti nelle successive tre corse (con le vittorie in Francia e Gran Bretagna) balzando in testa alla classifica e stravolgendo le gerarchie del team secondo cui Mansell avrebbe dovuto essere il \"gregario\" di Piquet. Fu proprio il brasiliano ad approfittare maggiormente di un periodo di magra del suo compagno vincendo i GP di Germania, Ungheria e Italia, ma le vittorie di Prost in Austria e di Mansell in Portogallo, resero decisivo l'ultimo gran premio. Il titolo di Nigel Mansell sfugg\u00ec in Australia quando sembrava ormai certo, a causa di problemi alle gomme, con Prost che beff\u00f2 i due piloti Williams pur avendo una macchina inferiore. La sconfitta fu incredibile, se si considera che le FW11 vinsero largamente il mondiale costruttori con ben 9 vittorie nei Gran Premi.\n1987.\nNella stagione 1987 Frank Williams torn\u00f2 a dirigere attivamente la scuderia, che domin\u00f2 tutta la stagione; il mondiale si decise nelle ultime gare con una lotta interna tra i due piloti Williams. Dopo le prime cinque gare al comando della classifica c'erano Senna e Prost con due vittorie a testa, Mansell che vinse le due gare successive in Francia e Gran Bretagna si port\u00f2 dal quinto al secondo posto a -1 dal brasiliano della Lotus. I due piloti Williams con le successive vittorie in Germania, Ungheria, Austria e Italia chiusero una striscia di sei vittorie consecutive al quale si sommarono ben nove pole position su nove gare. Piquet, leader della classifica con 63 punti era a +14 su un sempre pi\u00f9 sorprendente Senna e a +20 da Mansell che lasci\u00f2 troppi punti per strada a causa di errori e guasti della vettura, l'inglese che si dimostr\u00f2 in pi\u00f9 di un'occasione pi\u00f9 forte del suo compagno vinse a Jerez e in Messico portandosi a -12. A Suzuka in Giappone Mansell fu vittima di un terribile incidente nelle prove libere che gli imped\u00ec di correre le ultime due corse, e permise a Piquet di vincere il suo terzo titolo. In Australia Mansell fu sostituito da Riccardo Patrese. La Williams chiuse con 9 vittorie e 137 punti che gli valsero la vittoria del campionato costruttori per il secondo anno di fila.\nParentesi con i motori Judd (1988).\nLa Honda per\u00f2 aveva deciso di abbandonare la Williams: tra i motivi, gli errori che costarono il titolo 1986 e il dubbio che fosse possibile per Frank Williams seguire in modo efficace la scuderia, viste le sue condizioni fisiche.\nUn anno negativo.\n1988.\nPiquet se ne and\u00f2 alla Lotus e venne sostituito da Riccardo Patrese. Si prospett\u00f2 dunque un anno di transizione il 1988. La coppia Mansell-Patrese fu affiatata e fu una garanzia di esperienza, affidabilit\u00e0 e grinta, ma furono i motori a non essere competitivi. A titolo di risarcimento per la rottura del contratto, la Honda \"pag\u00f2\" i motori aspirati Judd V8 (derivati da un vecchio progetto Honda del 1982, quando la casa nipponica stava valutando se entrare in Formula 1 con motori turbo o aspirati), motori che mancavano di potenza rispetto ai motori turbo (all'ultimo anno in Formula 1) e anche meno affidabili rispetto ai vecchi motori Cosworth della Tyrrell. Nel frattempo la Williams si accord\u00f2 per il 1989 con la Renault, che rientr\u00f2 cos\u00ec nel \"circus\". La vettura \u00e8 la FW12 che malgrado i limiti del motore parve valida, tanto che l'anno dopo, adattata ai motori Renault, fu in grado di vincere delle gare. Mansell riusc\u00ec a giungere secondo in Gran Bretagna e Spagna; durante la stagione l'inglese ebbe dei problemi fisici e lasci\u00f2 per due gare la sua vettura a Martin Brundle e Jean-Louis Schlesser. La scuderia precipit\u00f2 al settimo posto nei costruttori con appena 20 punti.\nPeriodo Renault e il dominio degli anni '90 (1989-1997).\nLa scuderia si \u00e8 assicurata una fornitura d'alto livello dalla Renault per il 1989. La collaborazione in nove stagioni porter\u00e0 a vincere quattro titoli piloti e cinque titoli costruttori tra il 1992 e il 1997. La combinazione tra la potenza del motore Renault e le innovazioni telaistiche portate da Adrian Newey (Head resta come direttore tecnico sportivo) condurranno in pochi anni a vittorie schiaccianti e sovente con largo anticipo. Alcuni ritengono che le Williams FW14B e FW15C \"furono le pi\u00f9 avanzate auto che avessero mai corso in Formula 1\".\nL'immediato riscatto.\n1989.\nL'era Renault inizia nel 1989, con i piloti Riccardo Patrese e Thierry Boutsen (Mansell \u00e8 passato alla Ferrari). La vettura \u00e8 quella dell'anno precedente, opportunamente adattata e denominata FW12C. Il Gran Premio del Brasile \u00e8 disastroso con entrambe le vetture ritirate per problemi al motore. Il successivo Gran Premio di San Marino porta i primi punti con un quarto posto. Altre due gare e al Gran Premio del Messico, il team ottiene il primo podio con Patrese che termina secondo a 15 secondi da Ayrton Senna. Dopo il secondo posto nella successiva gara americana, nel Gran Premio del Canada, sotto la pioggia, Boutsen regala alla Williams e alla Renault la prima vittoria con Patrese termina secondo. Grazie ad un altro successo di Boutsen nella gara conclusiva in Australia, la Williams chiude seconda dietro alla McLaren nel mondiale costruttori e Patrese finisce 3\u00ba nel mondiale piloti.\n1990.\nNel 1990 Patrese e Boutsen rimangono come piloti. Malgrado il successo di Patrese nel Gran Premio di San Marino e di Boutsen al Gran Premio d'Ungheria, la stagione segnala un regresso con 20 punti in meno e solo il quarto posto nel mondiale costruttori. La vettura \u00e8 la FW13, gi\u00e0 saltuariamente in pista nel 1989.\n1991.\nBoutsen lascia la scuderia per passare alle Ligier all'inizio del 1991. Gli subentra il rientrante Nigel Mansell affiancato da Patrese come seconda guida e da Damon Hill come collaudatore. L'inizio di stagione \u00e8 travagliato, anche per problemi al cambio dell'innovativa FW14 che costringono entrambi i piloti al ritiro nel Gran Premio degli Stati Uniti. Nel secondo Gran Premio del Brasile, Patrese giunge secondo dietro il dominatore di inizio stagione, Ayrton Senna. Male va il Gran Premio di San Marino con un doppio ritiro, Mansell per incidente e Patrese per problemi elettrici. A Monaco Mansell finalmente finisce una gara a punti (secondo). I miglioramenti si fanno concreti e due gran premi dopo, Patrese centra il successo con Mansell secondo. Mansell vince in Francia e Gran Bretagna e Germania ed avvia una rimonta nella corsa al titolo. Quattro successi consecutivi per la Williams interrotti dal successo di Senna in Ungheria. Mansell si aggiudica anche i gran premi in Italia e in Spagna e sembra lanciato verso il titolo, ma in mezzo alle due gare vinte, nel Gran Premio del Portogallo, poi vinto da Patrese, Mansell in testa, perde une ruota mal fissata ripartendo dai box dopo un cambio delle gomme. Questo, insieme ad un ritiro in Giappone, coster\u00e0 il campionato. La Williams finisce seconda nel mondiale costruttori, mentre Mansell secondo dietro Senna in quella piloti.\nNove titoli in sei stagioni.\n1992.\nConfermati i piloti per il 1992, Mansell domina la stagione sin dal Gran Premio del Sudafrica, vinto agevolmente, davanti a Patrese. Mansell si aggiudica tutti e cinque i primi Gran Premi (Sudafrica, Messico, Brasile, Spagna e San Marino) con Patrese 4 volte secondo. Cinque vittorie consecutive ad inizio campionato sono un record. A Monaco la vittoria sfugge per una foratura di una gomma posteriore della vettura di Mansell a pochi giri dalla fine. Superato da Ayrton Senna, terminer\u00e0 comunque secondo, a meno di 3 decimi dal brasiliano. La corsa di Mansell prosegue nelle gare successive con successi in Francia, Gran Bretagna, Germania, Portogallo. Ad esso si aggiunge il successo di Patrese in Giappone. La Williams diventa campione con 164 punti, 65 in pi\u00f9 della McLaren, Mansell \u00e8 campione del mondo con 108 punti contro i 56 del secondo che \u00e8 proprio Patrese. Mansell, vincendo 9 gare in una stagione, stabilisce un altro record.\n1993.\nGi\u00e0 dall'autunno 1992 Alain Prost, reduce da un anno sabbatico, si aggiudica un posto in Williams per il 1993, anche grazie alle pressioni della Renault; Nigel Mansell lascia il team per le gare americane della IndyCar. Anche Patrese lascia il team e alla guida della seconda Williams viene chiamato il collaudatore Damon Hill.\nLa vettura per il 1993 comincia a girare gi\u00e0 nell'estate 1992 con Hill (e dall'autunno anche con Prost); dotata di sofisticati congegni elettronici, come le sospensioni attive e il controllo elettronico della trazione, la FW15C sar\u00e0 la dominatrice dell'anno. Prost vince al debutto in Sudafrica, ma sotto la pioggia non si trova a suo agio e viene surclassato da Senna nei due gran premi bagnati in Brasile e in Gran Bretagna a Donington Park. Il francese vincer\u00e0 di nuovo a San Marino, e poi altre quattro corse consecutive tra Canada e Germania, che lo proiettano saldamente in testa alla classifica; dopodich\u00e9 \u00e8 la volta di Hill, che si aggiudica i tre gran premi successivi, l'ultimo dei quali in Italia, che rimarr\u00e0 l'ultima vittoria della stagione. La Williams totalizza cos\u00ec 10 vittorie, 168 punti e 15 pole position su 16, confermandosi campione nei costruttori; Prost vince il titolo e decide di ritirarsi dalla Formula 1, anche perch\u00e9 Williams ha gi\u00e0 ingaggiato Ayrton Senna per il 1994. Hill chiude terzo dietro proprio al brasiliano.\n1994.\nIl 1994 sar\u00e0 l'anno pi\u00f9 tribolato per la Williams. L'accoppiata Senna-Williams \u00e8 la favorita per il titolo.\nLa nuova vettura, la Williams FW16 denota durante i test d'inizio stagione dei problemi di guida. Le sospensioni attive sono state vietate insieme al controllo di trazione e all'ABS; il ritorno a vetture pi\u00f9 tradizionali mette in crisi la Williams. Problemi che pare non avere la Benetton-Ford di Michael Schumacher che si aggiudica le prime due gare, mentre Senna va in testacoda in Brasile e viene centrato alla prima curva da Mika H\u00e4kkinen ad Aida.\nNel Gran Premio di San Marino, gi\u00e0 macchiato da un incidente a Rubens Barrichello nelle prove e dalla morte di Roland Ratzenberger durante le qualifiche, avviene la tragedia. Partito dalla \"pole\", Senna si schianta al settimo giro del Gran Premio e muore a causa delle ferite riportate al capo (un braccio della sospensione entra dalla visiera). Le ripercussioni sono pesanti, la giustizia italiana apre un'inchiesta che porter\u00e0 ad un processo contro la Williams, responsabile, secondo l'accusa, della rottura del piantone dello sterzo, che avrebbe provocato l'uscita di pista. Nel 2007, alla chiusura di un lunghissimo iter giudiziario, Patrick Head verr\u00e0 riconosciuto colpevole, con reato estinto in prescrizione. Al successivo Gran Premio di Monaco, si presenta il solo Hill che si ritira. Dopo 4 vittorie di Schumacher, in Spagna, dove viene promosso titolare il collaudatore David Coulthard, Hill conquista la prima vittoria dell'anno. Hill sembra in grado di rimontare nella classifica finale, anche grazie ad alcune squalifiche che colpiscono la Benetton e Michael Schumacher rei di alcuni comportamenti scorretti e d'irregolarit\u00e0 tecniche (due gran premi di sospensione). Hill vince il Gran Premio di Gran Bretagna, poi quelli di Belgio, Italia, Portogallo e Giappone. Ma nel Gran Premio d'Australia, dove si decide il titolo, avviene un episodio assai discusso: al 35\u00ba giro Schumacher, in testa alla gara, esce di pista e sbatte, danneggiando la vettura, ma il pilota tedesco con una manovra discutibile rientra \"involontariamente\" addosso a Hill, che sta sopraggiungendo in quel momento in seconda posizione. Il tedesco ha la peggio e si ritira subito, mentre l'inglese tenta di continuare ed effettua un disperato tentativo di riparare la sua vettura ai box, ma poich\u00e9 essa \u00e8 irrimediabilmente danneggiata \u00e8 costretto ad arrendersi. Con il ritiro di entrambi, Hill termina dunque secondo nel mondiale a 1 solo punto da Schumacher campione del mondo (l'incidente verr\u00e0 giudicato come un normale contatto di gara e non ci saranno sanzioni), mentre Mansell, rientrato alla Williams per alcune gare, centra la sua ultima vittoria. La Williams si consola con il titolo costruttori.\n1995.\nNel 1995 Nigel Mansell torna in Formula 1 per alcune gare con una deludente McLaren, mentre la Williams conferma Hill e Coulthard. La Renault ha deciso di fornire i propri motori anche alla Benetton che si aggiudicher\u00e0 il titolo con Schumacher. Hill vince 4 gran premi e Coulthard uno ma i piloti si rendono anche protagonisti di diversi (e a volte clamorosi) errori. La Williams mantiene inattaccata la sua posizione di vettura nettamente migliore delle concorrenti, Benetton inclusa, ma ci\u00f2 non basta per evitare che Michael Schumacher conquisti il suo secondo titolo iridato. La Benetton riesce a vincere persino il suo primo (e unico) titolo costruttori.\n1996.\nNel 1996 la Williams ingaggia il campione Indycar e figlio d'arte Jacques Villeneuve, e conferma Damon Hill. Quest'anno \u00e8 un dominio netto: la Williams vince cinque gran premi consecutivi (quattro con Hill e uno con Villeneuve) ad inizio stagione. Alla fine le Williams si aggiudicheranno 12 gran premi su 16, con 8 vittorie per Hill campione del mondo, e 4 per Villeneuve secondo, dopo una lotta intestina che dura sino all'ultima gara. Per la terza volta consecutiva la Williams, dopo aver vinto il titolo piloti, non rinnova il contratto al pilota vincitore: Hill infatti si trasferisce alla Arrows. Nel corso dell'anno, la Williams lascia Didcot e trasloca nella nuova sede di Grove.\n1997.\nPer l'ultimo anno del connubio ufficiale Williams-Renault a sostituire Hill arriva il tedesco Heinz-Harald Frentzen, considerato pi\u00f9 veloce e competitivo. In realt\u00e0 si dimostrer\u00e0 meno veloce di un pilota come Hill, a torto poco considerato dai pi\u00f9, che ritenevano superiori i meriti della macchina a quelli del pilota. La FW19 sar\u00e0 l'ultima Williams alla quale abbia messo mano Adrian Newey; il progettista di tutte le macchine dal 1991 ha infatti accettato un'offerta della McLaren, e gi\u00e0 dal novembre 1996 interrompe lo sviluppo della vettura. L'inizio della stagione 1997 vede la Williams dominare con 4 vittorie nelle prime sei gare (3 di Villeneuve e una di Frentzen), prima che la Ferrari si dimostri in grado dopo anni di lottare per il titolo. Mentre Frentzen delude, Villeneuve (7 vittorie) arriva a giocarsi all'ultima gara il mondiale con Schumacher, in svantaggio di 1 solo punto nei confronti del pilota tedesco. Al 47\u00ba giro del Gran Premio d'Europa disputato sul circuito di Jerez de la Frontera, Villeneuve in rimonta \u00e8 alle spalle di Schumacher in prima posizione e lo sorpassa, ma il tedesco, come mostrer\u00e0 la telecamera di bordo, chiude volontariamente e scorrettamente la curva, provocando un contatto tra le due vetture. Villeneuve riesce a restare in pista e continua, seppur costretto a rallentare per via della sua monoposto danneggiata, mentre Schumacher ha la peggio e si ritira. Il canadese, grazie al 3\u00ba posto finale, \u00e8 dunque campione del mondo, mentre Schumacher sar\u00e0 squalificato ed escluso dalla classifica piloti (anche se gli verranno riconosciuti i risultati e i punti conquistati durante l'anno), a causa di questo incidente definito \"evitabile\" dalla FIA, e che ricorda molto da vicino quello di 3 anni prima con Hill, anche se questa volta con esito differente.\nCon l'affermazione nel mondiale 1997 la Williams conquista il titolo piloti per la settima volta nella sua ventennale storia e mette in bacheca anche il nono titolo costruttori, diventando la prima scuderia nella storia della Formula 1 a vantare pi\u00f9 di 8 affermazioni nella classifica per squadre (Ferrari e McLaren infatti, nonostante siano in Formula 1 da molte pi\u00f9 stagioni della Williams, vantano nel 1997 un totale rispettivamente di 8 e 7 titoli costruttori ciascuna). Ma di fronte a un presente cos\u00ec trionfale, si staglia un futuro segnato dal ritiro della Renault.\nPrimo biennio di transizione (1998-1999).\nParentesi con i motori Mecachrome e Supertec.\n1998.\nNel 1998, la Renault abbandona temporaneamente la categoria e i motori vengono forniti attraverso una societ\u00e0 consociata della casa francese, la Mecachrome, ma senza sviluppo e a pagamento. La vettura \u00e8 in sostanza quella del 1997, con alcuni adattamenti alle regole. I piloti sono confermati.\nIl team si aggiudicher\u00e0 solo alcuni piazzamenti a podio e nessuna vittoria. La Williams finisce terza nel mondiale costruttori, e Villeneuve solo quinto in quello piloti. Nonostante l'impossibilit\u00e0 di mantenere il passo di McLaren e Ferrari, la Williams riusc\u00ec ad essere \"la prima degli altri\" ed il risultato anche se deludente rispetto ai fasti passati, si riveler\u00e0 discreto in confronto alla stagione successiva, precedente l'arrivo dei motori BMW.\n1999.\nNel 1999 anche la fornitura della Mecachrome finisce e i motori vengono forniti dalla Supertec (guidata prima da Bernie Ecclestone poi da Flavio Briatore): questi motori (in pratica i Renault del 1997) non riuscirono a garantire la necessaria affidabilit\u00e0 e performance alle vetture, che naufragarono tra le secche della medio-bassa classifica. Questo declino arriv\u00f2 proprio mentre le McLaren e le Ferrari stavano uscendo da un lungo, soprattutto per le rosse, periodo di crisi.\nI piloti erano stati cambiati entrambi, sostituiti da Ralf Schumacher, fratello di Michael in arrivo dalla Jordan e Alex Zanardi, che verr\u00e0 licenziato a fine stagione nonostante il contratto biennale a causa dei risultati non all'altezza dei due titoli Champ Car (allora C.A.R.T.) appena conquistati con il team Target Chip Ganassi Racing.\nIl team ottenne 3 podi e fin\u00ec quinto nel mondiale costruttori.\nPeriodo BMW e ultima serie di successi (2000-2005).\nLa rinascita.\n2000.\nDal 2000 le Williams sono spinte dai motori BMW, che conferiscono alla scuderia la denominazione di \"BMW Williams F1 Team\", e con i quali la squadra \u00e8 stata in grado di uscire fuori dalla crisi di risultati. Sin dalla prima stagione sono stati ottenuti i primi risultati positivi, con Ralf Schumacher e il debuttante Jenson Button. Il bilancio finale parla di 3 podi e il terzo posto nei costruttori.\nIl ritorno alla competitivit\u00e0 con Ralf Schumacher e Montoya.\n2001.\nNel 2001 Button \u00e8 stato sostituito da Juan Pablo Montoya con il quale la Williams \u00e8 tornata ad essere competitiva, ottenendo 4 vittorie totali (3 con Schumacher e 1 con il colombiano, le prime dopo 4 anni di digiuno), e confermando il terzo posto nei costruttori.\n2002.\nNel 2002 il team ottenne solo 1 vittoria, nel Gran Premio della Malesia con Ralf Schumacher, ma ci\u00f2 bast\u00f2 per migliorare la posizione finale nei costruttori, giungendo al secondo posto, questo grazie ai numerosi podi conquistati nel corso della stagione.\n2003.\nNel 2003 la Williams ha sfiorato il mondiale costruttori e piloti, con Juan Pablo Montoya in grado di lottare fino alle ultime gare con la Ferrari di Michael Schumacher e la McLaren di Kimi R\u00e4ikk\u00f6nen, giungendo terzo a 11 punti dal tedesco e a 9 dal finlandese, e con la squadra confermatasi seconda a 14 punti dalla scuderia di Maranello. Il bilancio complessivo parla di 4 vittorie (2 a testa per entrambi i piloti).\nIl calo di prestazioni e l'inizio del declino.\n2004.\nNel 2004 la Williams non riesce ad eguagliare quanto ottenuto l'anno precedente a causa di un calo di competitivit\u00e0 sia del team sia degli pneumatici Michelin e scivola in quarta posizione nel mondiale costruttori, superata da BAR e Renault. L'unico successo stagionale \u00e8 stato conquistato da Juan Pablo Montoya nella gara finale, il Gran Premio del Brasile, ed \u00e8 anche l'ultimo con la motorizzazione tedesca.\n2005.\nNel 2005 la Williams fa peggio della stagione precedente. Cambia entrambi i piloti (Ralf Schumacher passa alla Toyota e Juan Pablo Montoya alla McLaren), schierando Mark Webber e Nick Heidfeld, ma non ottiene grandi risultati, soprattutto nella seconda parte della stagione; con soli 4 podi e nessuna vittoria, nel mondiale costruttori conclude al quinto posto, superata anche dalla Toyota.\nCon BMW la Williams ha ottenuto un totale di 10 vittorie e 17 pole position in 6 stagioni.\nSecondo periodo di transizione (2006-2013).\nLa parentesi con Cosworth.\nLa BMW decide di lasciare la Williams; la casa bavarese vuole infatti il controllo totale del team, mentre Frank Williams non vuole vendere la sua scuderia.\n2006.\nNel 2006, alla luce del definitivo divorzio tra il motorista tedesco (che ha acquistato il team Sauber) e il team inglese, le Williams passano nuovamente attraverso un periodo di transizione con i motori clienti Cosworth. Di questi motori non \u00e8 stato garantito lo sviluppo, e infatti, fatta eccezione per il giro veloce nella gara d'esordio di Nico Rosberg, la stagione \u00e8 compromessa da un propulsore non all'altezza della vettura, sia per potenza, sia per affidabilit\u00e0, che relega la squadra all'ottavo posto in classifica costruttori con soli 11 punti.\nCollaborazione con Toyota.\n2007.\nA partire dal 2007, con Nico Rosberg e Alexander Wurz, e successivamente con Kazuki Nakajima (figlio di Satoru, imposto dalla Toyota dall'ultima gara della stagione in sostituzione dell'austriaco), la squadra \u00e8 stata equipaggiata nuovamente da un motore ufficiale: quello Toyota. Il 2007 si \u00e8 concluso in maniera piuttosto positiva rispetto al 2006, con il quinto posto nel mondiale costruttori (divenuto quarto a causa della squalifica della McLaren nella Spy-Story) e con un podio di Alexander Wurz nel Gran Premio del Canada, il primo dal 2005.\n2008.\nIl 2008 inizia bene per la Williams, con il 3\u00ba posto di Rosberg e il 6\u00ba posto di Nakajima in Australia. Tuttavia, con l'eccezione di qualche raro exploit sui circuiti cittadini, nel resto della stagione i risultati sono piuttosto deludenti ed il team ottiene come migliore risultato solo qualche arrivo nella parte bassa della zona punti; fa eccezione il Gran Premio di Singapore, nel quale Rosberg conquista il secondo posto, nonostante uno stop &amp; go di penalit\u00e0. Nonostante questo buon risultato, la scuderia inglese conclude il campionato costruttori solo in ottava posizione, con 26 punti. Il 2008 \u00e8 stato per la Williams un anno difficile anche sul piano economico: nonostante il team abbia incassato un bonus FOM piuttosto elevato in virt\u00f9 del quarto posto finale in classifica del 2007, l'attuale stagione si \u00e8 conclusa con un passivo economico consistente, quantificato da alcuni giornali inglesi in circa 60 milioni di dollari. Per far fronte alle necessit\u00e0 immediate e pagare i fornitori, la Williams \u00e8 stata aiutata da Bernie Ecclestone in persona, che ha liberato alcuni fondi che la Williams avrebbe dovuto incassare nel 2012, in conformit\u00e0 alla tabella prevista dal Patto della Concordia. Ma il futuro resta difficile, anche perch\u00e9 i previsti sponsor giapponesi che sarebbero dovuti arrivare grazie a Nakajima non si sono mai visti.\nProprio a proposito di sponsor, la Casa petrolifera brasiliana Petrobras, ha posto fine al contratto che la legava alla scuderia dal 2002; le motivazioni sono legate alla forte recessione che sta sconvolgendo un po' tutti i settori commerciali.\n2009.\nNel 2009 la Williams ha risolto tutti i suoi problemi economici, grazie al taglio dei costi voluto dalla FIA ed \u00e8 riuscita a siglare un nuovo accordo pubblicitario con la Philips, mentre per rimpiazzare il suo vecchio fornitore di carburante ha firmato un contratto annuale con la Denso; inoltre ha compiuto dei significativi miglioramenti prestazionali grazie al nuovo diffusore e al motore Toyota RVX V8 che hanno permesso al team di avere maggiore competitivit\u00e0 rispetto alla precedente stagione e di andare pi\u00f9 volte a punti. La scuderia conclude il mondiale costruttori al 7\u00ba posto con 34,5 punti.\nA fine stagione Nico Rosberg ed il suo compagno di squadra Kazuki Nakajima abbandonano definitivamente il team.\nNella stagione viene siglato un accordo con il \"Qatar Science &amp; Technology Park (QSTP)\", per la creazione nel paese mediorientale del nuovo \"Williams Technology Center (WTC)\". \u00c8 la prima volta che una struttura di questo tipo di una scuderia di Formula 1 ha sede fuori dall'Europa.\nNuova parentesi con Cosworth.\nNel 2010 la Toyota abbandona il mondo della Formula 1, lasciando il team letteralmente a piedi a quattro mesi dall'inizio della nuova stagione. Alcune voci parlavano di un possibile ritorno ai propulsori Renault, ma ad inizio anno venne confermato l'accordo biennale con la Cosworth.\n2010.\nI piloti per la stagione 2010 sono l'ultra esperto Rubens Barrichello ed il debuttante Nico H\u00fclkenberg, vincitore della categoria GP2. L'inizio della stagione non \u00e8 dei migliori, fin dai primi test la macchina soffre di un forte sottosterzo. Il motore Cosworth soffre inoltre di perdite di potenza. Nella prima met\u00e0 di stagione la Williams fatica a qualificarsi nelle prime 10 posizioni in qualifica e i punti raccolti sono pochi. Ma il team continua a sviluppare la macchina ad ogni gara e nel frattempo Cosworth risolve i problemi di giovent\u00f9 del motore. Dal Gran Premio del Canada la Williams da segni di risveglio, andando quasi stabilmente a punti, con Barrichello che giunge quinto a Silverstone e sfiora il Podio, a Valencia e qualificandosi assiduamente nella top ten fino a conquistare la Pole Position con Nico H\u00fclkenberg in una movimentata sessione di qualifica in Brasile. Questo grazie ad una serie di modifiche in particolare all'f-duct e al blown diffuser.\nIl team di Grove conclude il campionato piazzandosi al 6\u00ba posto nel mondiale costruttori con 69 punti, mentre Barrichello e H\u00fclkenberg concludono al 10\u00ba e 14\u00ba posto in quello piloti rispettivamente con 47 e 22 punti.\n2011.\nPer il 2011 la Williams conferma la partnership con Cosworth. I piloti per questa stagione sono il confermato Rubens Barrichello e il debuttante venezuelano Pastor Maldonado che prende il posto del tedesco Nico H\u00fclkenberg. Il venezuelano, vincitore della categoria GP2, \u00e8 stato preferito al tedesco in quanto fortemente spinto dall'azienda petrolifera di stato PDVSA. Il 14 gennaio la Williams conferma un accordo di sponsorizzazione di lungo termine con la PDVSA in occasione di una esibizione della FW32 a Caracas, con alla guida Pastor Maldonado. Nel frattempo, per fronteggiare la crisi di sponsor, e per garantire un futuro a lungo termine, il team annuncia la sua quotazione nella Borsa di Francoforte a inizio marzo; la maggioranza del pacchetto resta comunque a Frank Williams.\nIl Mondiale comincia in modo negativo per la scuderia inglese, che raccoglie quattro ritiri nelle prime due gare e zero punti nelle tre successive; questo porta il direttore tecnico Sam Michael, in carica dal 2004, ed il responsabile del reparto aerodinamico Jon Tomlinson a rassegnare le dimissioni all'indomani del Gran Premio della Malesia.\nAlla fine la Williams ha ottenuto solo 5 punti stagionali (4 con Barrichello e 1 con Maldonado), arrivando davanti alle sole Lotus, HRT e Virgin.\nRitorno ai motori Renault e alla vittoria.\nIl 4 luglio 2011 fu annunciato il passaggio da Cosworth a Renault per la fornitura dei motori nelle stagioni 2012 e 2013: si venne cos\u00ec a ricreare il connubio tra la scuderia inglese ed il motorista francese che aveva dominato la scena negli anni novanta.\n2012.\nNell'inverno seguente la scuderia annunci\u00f2 l'ingaggio del brasiliano Bruno Senna, che prese il posto del connazionale Rubens Barrichello al fianco di Pastor Maldonado. La stagione 2012 si apr\u00ec con delle grandi novit\u00e0 sia all'interno della dirigenza che del reparto tecnico della squadra. Nel corso della stagione 2011 furono ingaggiati Mike Coughlan, Jason Somerville e Mark Gillian, rispettivamente con i ruoli di direttore del progetto, responsabile del reparto aerodinamico e responsabile delle operazioni in pista, in sostituzione di Sam Michael e Jon Tomlinson. A stagione appena iniziata Frank Williams annunci\u00f2 il proprio ritiro dal consiglio di amministrazione, cedendo il suo posto alla figlia Claire; poche settimane pi\u00f9 tardi Adam Parr, direttore della scuderia, rassegn\u00f2 le dimissioni.\nLa nuova vettura, la FW34, si dimostr\u00f2 un netto miglioramento rispetto alla precedente. Nella prima met\u00e0 di stagione Maldonado e Senna furono in grado di competere stabilmente per la conquista di punti iridati: il venezuelano colse, inoltre, la prima vittoria della scuderia dal 2004, vincendo il Gran Premio di Spagna. Questo rimane, ad oggi, l'ultimo successo del team in Formula 1 e anche l'ultimo successo della famiglia Williams alla guida della scuderia. Nonostante alcune buone prestazioni in qualifica ottenute dallo stesso Maldonado, dopo il ritorno alla vittoria la Williams mantenne una bassa media di punti a gara, conquistando appena 12 punti nei successivi nove Gran Premi, a causa di diversi incidenti e ritiri che hanno impedito di conquistare numerosissimi punti e di andare alcune volte a podio.\nIl miglior risultato della seconda met\u00e0 della stagione fu un quinto posto di Maldonado nel Gran Premio di Abu Dhabi. La scuderia, pur conquistando 76 punti (ben 71 in pi\u00f9 rispetto alla stagione precedente), si classific\u00f2 in ottava posizione nella classifica costruttori, migliorando di un solo posto il piazzamento del 2011.\n2013.\nNel 2013 i piloti furono il confermato Pastor Maldonado e il debuttante Valtteri Bottas, gi\u00e0 collaudatore della scuderia. La stagione inizi\u00f2 in maniera disastrosa, con entrambi i piloti relegati stabilmente nelle retrovie. Nel Gran Premio del Canada Bottas si qualific\u00f2 in terza posizione su pista bagnata, ma in gara, sull'asciutto, non riusc\u00ec a terminare neanche tra i primi dieci. Il primo punto stagionale arriv\u00f2 solo al Gran Premio d'Ungheria, nel quale Maldonado arriv\u00f2 decimo al traguardo.\nI pessimi risultati portarono alle dimissioni di Mike Coughlan e all'ingaggio di Pat Symonds.\nDopo il Gran Premio d'Ungheria l'unico altro piazzamento a punti della stagione fu colto da Bottas, che arriv\u00f2 ottavo nel Gran Premio degli Stati Uniti. La Williams chiuse il campionato al nono posto in classifica, con appena 5 punti.\nPeriodo Mercedes (2014-oggi).\nCome annunciato il 30 maggio 2013, a partire dalla stagione 2014 la Williams utilizz\u00f2 i nuovi motori V6 turbo di produzione Mercedes. La casa tedesca forn\u00ec, oltre ai propulsori, anche il sistema KERS, mentre le trasmissioni continuarono a essere costruite in proprio dalla Williams.\nInoltre, in seguito all'accordo di sponsorizzazione siglato, a pochi giorni dalla partenza della nuova stagione, con Martini, la scuderia assunse il nome di \"Williams Martini Racing\", conferendo alla monoposto una livrea bianca con linee azzurre, blu e rosse, colori storici del marchio Martini Racing.\nIl recupero di competitivit\u00e0.\n2014.\nPer il 2014 Maldonado fu sostituito dall'ex pilota della Ferrari Felipe Massa. I risultati furono molto migliori dell'anno precedente, con entrambi i piloti in grado di marcare costantemente piazzamenti a punti. A partire dal Gran Premio d'Austria ci fu un ulteriore miglioramento: Massa e Bottas monopolizzarono la prima fila nelle qualifiche, risultato che la squadra non otteneva dal 2003, chiudendo poi rispettivamente al quarto e al terzo posto in gara.\nNel resto del campionato la Williams continu\u00f2 a ottenere buoni risultati, conquistando in totale nove podi e il terzo posto nella classifica generale con 320 punti.\n2015.\nDopo i profondi cambiamenti degli anni precedenti, nel 2015 la Williams conferm\u00f2 l'assetto della stagione precedente, mantenendo la motorizzazione Mercedes, Pat Symonds come responsabile tecnico e Felipe Massa e Valtteri Bottas come piloti. La Williams si conferm\u00f2 terza forza del campionato, pur cogliendo meno punti (257) e meno podi (quattro terzi posti) rispetto al 2014.\nNuovo calo di prestazioni.\n2016.\nConfermata la stessa struttura anche per il 2016, la scuderia inizi\u00f2 l'anno in modo meno brillante rispetto ai precedenti. La FW38 si assest\u00f2 come quarta forza; nelle prime cinque gare sia Massa che Bottas (che nelle qualifiche del Gran Premio di Russia colse un prestigioso secondo posto in griglia) giunsero sempre a punti, ma nelle sette successive, pur con un podio del finlandese nel Gran Premio del Canada, i due misero a segno appena 31 punti. Nel resto della stagione la Williams fu sopravanzata anche dalla Force India, scivolando al quinto posto nel campionato costruttori, con 138 punti. Alla vigilia del Gran Premio d'Italia Massa annunci\u00f2 il suo ritiro dalla Formula 1; in seguito la Williams comunic\u00f2 che il pilota brasiliano sarebbe stato sostituito, per la stagione successiva, dall'esordiente canadese Lance Stroll. Il ritiro del fresco campione del mondo Nico Rosberg a pochi giorni dal termine della stagione spinse per\u00f2 la Mercedes a ingaggiare Valtteri Bottas al posto del pilota tedesco. La Williams richiam\u00f2 quindi Massa, in modo da affiancare il debuttante Stroll con un pilota esperto.\n2017.\nNelle prime gare della stagione 2017 la Williams non riesce ad ottenere risultati di rilievo, ottenendo come miglior piazzamento il 6\u00ba posto con Massa in Australia e in Bahrein. Nel caotico Gran Premio d'Azerbaigian, Stroll regala l'unico podio dell'anno alla scuderia, concludendo la gara al 3\u00ba posto. Questo risultato \u00e8 per\u00f2 un caso isolato e nel resto della stagione la scuderia si trova sempre in lotta per ottenere punti iridati ma lontana dalle posizioni di vertice. Il 10\u00ba posto di Massa nel conclusivo Gran Premio di Abu Dhabi, oltre a mettere fine (questa volta definitivamente) alla lunga carriera in F1 del pilota brasiliano, chiude un'annata piuttosto deludente per la Williams che comunque, pur cogliendo meno punti rispetto alla stagione precedente (83), si conferma quinta forza del campionato.\nLa crisi profonda.\n2018.\nPer il 2018 Stroll viene confermato come titolare, affiancato dall'esordiente russo Sergej Sirotkin, mentre l'ex pilota Renault, Robert Kubica, sar\u00e0 terzo pilota e collaudatore. La presentazione della nuova FW41 viene fissata per il 15 febbraio. Nel febbraio 2018 la Martini annuncia la fine del contratto con la Williams al termine della stagione e il ritiro dal Circus.\nLa prima parte di stagione \u00e8 negativa e vede i due giovani piloti relegati stabilmente nelle retrovie. Infatti i primi punti in campionato per la Williams arriveranno soltanto nel Gran Premio d'Azerbaigian, grazie all'ottavo posto conquistato da Lance Stroll. Nel frattempo, le scarse prestazioni della vettura portano all'allontanamento del capo progettista Ed Wood, che dal 2006 collaborava con la scuderia, e del responsabile dell'aerodinamica Dirk de Beer. Per rivedere la scuderia in zona punti si dovr\u00e0 attendere fino al Gran Premio d'Italia, nel quale entrambi i piloti ottengono un piazzamento nei primi dieci: infatti Stroll taglia il traguardo in nona posizione e Sirotkin, grazie al decimo posto finale, conquista il suo primo punto in Formula 1. Dopo il buon risultato ottenuto sullo storico circuito brianzolo la squadra, nelle ultime sette gare, non sar\u00e0 pi\u00f9 in grado di ottenere risultati utili. Il bilancio finale \u00e8 di appena 7 punti e condanna la Williams al decimo e ultimo posto nei costruttori.\nAl termine della stagione anche il direttore degli ingegneri, Robert Smedley, lascer\u00e0 la scuderia.\n2019.\nPer la stagione 2019, la Williams annuncia l'ingaggio del giovane pilota inglese George Russell, supportato dalla Mercedes, e la promozione del terzo pilota Robert Kubica, al ritorno da titolare in Formula 1 dopo 8 stagioni di assenza, in sostituzione rispettivamente di Lance Stroll, passato alla Racing Point, e di Sergej Sirotkin, nuovo terzo pilota della Renault e della McLaren. L'11 febbraio, giorno della presentazione ufficiale della nuova FW42, la scuderia annuncia la partnership con il title sponsor \"ROKiT\", che conferisce alla squadra la denominazione di \"ROKiT Williams Racing\", e una nuova livrea bianca e azzurra con inserti neri. Le gravi difficolt\u00e0 del 2018 proseguono anche nella nuova stagione: la scuderia prima inizia i test pre-stagionali con due giorni e mezzo di ritardo, e poi viene ammonita dalla FIA per l'irregolarit\u00e0 degli specchietti retrovisori e della sospensione anteriore, con conseguente rischio squalifica nel primo Gran Premio stagionale qualora le modifiche non avessero di nuovo soddisfatto la federazione. Questi fatti portano il direttore tecnico Paddy Lowe a lasciare il suo incarico ad appena dieci giorni dall'inizio del campionato. Inoltre, l'inizio di stagione vede la Williams occupare stabilmente le ultime posizioni dello schieramento, con distacchi significativi. Nel frattempo, alla vigilia del Gran Premio del Bahrein, la Williams annuncia il ritorno del cofondatore Patrick Head come consulente della scuderia. Per vedere una Williams in zona punti, si dovr\u00e0 attendere fino al Gran Premio di Germania, nel quale Kubica, al termine di una gara rocambolesca, taglia il traguardo in dodicesima posizione ma, dopo le penalit\u00e0 inflitte alle due Alfa Romeo Racing, settima ed ottava al traguardo, sale in decima posizione, conquistando il primo punto in campionato per s\u00e9 e per la squadra. Purtroppo nel resto della stagione le cose non miglioreranno, e un'affidabilit\u00e0 pi\u00f9 che buona (appena 4 ritiri) non baster\u00e0 a risollevare lo storico team britannico. Il bilancio finale \u00e8 di appena 1 punto, e condanna la Williams per il secondo anno consecutivo al decimo e ultimo posto nel mondiale costruttori.\n2020: la cessione alla Dorilton Capital.\nNel 2020 la Williams, dopo appena una stagione, saluta Robert Kubica, nuovo terzo pilota dell'Alfa Romeo Racing, e lo sostituisce con il canadese Nicholas Latifi, promosso titolare dal suo ruolo di collaudatore, al fianco del confermato George Russell. Il 17 febbraio viene presentata la nuova FW43, la cui livrea presenta delle radicali modifiche. Compare il colore rosso, dovuto alla partnership con il title sponsor ROKiT, che sostituisce l'azzurro delle fiancate e il nero dell'alettone interno. L'airscope diventa bianco mentre l'halo turchese. Per quanto riguarda gli sponsor, termina la partnership con Rexona e con PKN Orlen (quest'ultimo portato dal polacco Kubica), mentre compare sulla livrea lo sponsor Lavazza. La stagione inizia con un lieve miglioramento rispetto alla precedente, con la vettura che conclude 323 giri nella prima sessione dei test invernali a Barcellona, rispetto agli 88 dell'anno precedente; inoltre, il britannico Russell ha concluso il giro pi\u00f9 veloce in 1'18\"168, ben 2\"8 meglio del tempo registrato in qualifica al Gran Premio di Spagna 2019, sempre sul circuito di Barcellona. Il 29 maggio la Williams, attraverso un comunicato ufficiale, annuncia il termine immediato della partnership con lo sponsor ROKiT; la perdita economica, sommata a quella dello scorso anno (13 milioni di sterline) comporta la vendita di una grande fetta azionaria della societ\u00e0. Ci\u00f2 determina un nuovo cambio della livrea, presentata ufficialmente il 26 giugno: sparisce il rosso del precedente sponsor ROKiT e ritorna in grande prevalenza il bianco, con accenti azzurri e blu; inoltre sulle fiancate compare lo sponsor Sofina. Il 21 agosto viene annunciata la totale vendita del team al fondo di investimento statunitense Dorilton Capital. Il 3 settembre seguente la famiglia Williams annuncia la sua uscita dal team dopo il Gran Premio d'Italia, che sar\u00e0 gestito interamente dalla nuova propriet\u00e0, chiudendo di fatto un'era durata 43 anni. L'8 settembre viene nominato il nuovo team principal (ad interim) Simon Roberts. Il 2 dicembre viene annunciato che Russell \u00e8 il sostituto di Lewis Hamilton, risultato positivo al SARS-CoV-2 il giorno precedente, alla Mercedes per il Gran Premio di Sakhir; al suo posto in Williams viene promosso il terzo pilota Jack Aitken, all'esordio in Formula 1. Vista la guarigione di Hamilton nella settimana successiva, Russell riprende il suo posto in Williams in vista del conclusivo Gran Premio di Abu Dhabi. Per la prima volta nella sua lunga storia, la Williams chiude il campionato con 0 punti, che la classificano per il terzo anno consecutivo al decimo e ultimo posto nel mondiale costruttori, e che confermano lo stato di profonda crisi della scuderia.\nL'arrivo di Dorilton Capital.\n2021.\nNella stagione 2021 la scuderia conferma la sua coppia di piloti formata da George Russell e Nicholas Latifi. Il 9 giugno Jost Capito viene nominato nuovo team principal al posto di Simon Roberts. Nel Gran Premio d'Austria Russell porta una Williams in Q3 per la prima volta dal Gran Premio d'Italia 2018. In gara per\u00f2 l'inglese, dopo essere stato a lungo in lotta per la zona punti, deve accontentarsi dell'undicesima posizione. Per rivedere la Williams in zona punti si dovr\u00e0 attendere fino al Gran Premio d'Ungheria, nel quale Latifi, al termine di una gara rocambolesca, ottiene i suoi primi punti in Formula 1, in virt\u00f9 dell'ottavo posto finale, e precede il compagno di squadra Russell, giunto nono sotto la bandiera a scacchi, ma entrambi guadagnano una posizione per via della squalifica di Vettel giunto secondo. Si tratta del primo doppio piazzamento tra i primi dieci dal Gran Premio d'Italia 2018, e del primo arrivo a punti dal Gran Premio di Germania 2019. Nelle qualifiche del Gran Premio del Belgio, su pista bagnata, Russell ottiene il secondo miglior tempo, regalando alla Williams un piazzamento in prima fila che mancava dal Gran Premio d'Italia 2017. I risultati ufficiali del Gran Premio, che riflettono la griglia di partenza a causa delle avverse condizioni meteo, confermano il secondo posto per l'inglese, piazzamento che vale alla Williams il primo podio dal Gran Premio d'Azerbaigian 2017. Sempre George Russell conquista altri piazzamenti a punti nel Gran Premio d'Italia e nel successivo Gran Premio di Russia, rispettivamente con un nono e un decimo posto. Il 28 novembre giunge la notizia della scomparsa del fondatore della scuderia Frank Williams, morto all'et\u00e0 di 79 anni. Dopo tre stagioni molto negative, la Williams mostra dei lievi progressi e chiude il campionato con un totale di 23 punti, che la fanno risalire all'ottavo posto nel mondiale costruttori.\n2022.\nLa stagione 2022 vede un cambio nella line-up dei piloti: George Russell abbandona la scuderia per trasferirsi alla Mercedes, venendo sostituito dal pilota thailandese Alexander Albon, al ritorno da titolare in Formula 1 dopo una stagione da collaudatore in Red Bull e AlphaTauri.\nFormula 2.\nLe vetture della rinata Formula 2 che si \u00e8 disputata dal 2009 al 2012 sono state progettate dalla Williams e preparate dalla MotorSport Vision (MSV). Le vetture sono state spinte da un propulsore 1.8L turbo fornito dall'Audi, e sviluppato dalla Mountune Racing. La MSV, di propriet\u00e0 dell'ex pilota di Formula 1 Jonathan Palmer, ha curato la Formula Palmer Audi che si \u00e8 disputata nel Regno Unito, oltre al campionato britannico Superbike.\nMonoposto.\nF1.\nLa numerazione dei modelli Williams F1 inizia con la Williams FW06 del 1978, preceduta dalla Williams 761, che era una vettura acquistata dalla March. In precedenza Frank Williams con la sua precedente scuderia, la Frank Williams Racing Cars, poi diventata Walter Wolf Racing, aveva costruito altre vetture denominate sia \"Williams\" (FW, FW4, FW5), sia con altre denominazioni (ISO, Politoys), oltre ad utilizzare vetture Brabham e March."}
{"id": "14549", "revid": "729019", "url": "https://it.wikipedia.org/wiki?curid=14549", "title": "3Com", "text": "La 3Com \u00e8 stata una societ\u00e0 produttrice di articoli per reti locali, fondata nel 1979 da Robert Metcalfe, l'inventore del protocollo Ethernet. Il nome 3Com significa Computer, Comunicazione e Compatibilit\u00e0.\nIl quartier generale si trova a Marlborough in Massachusetts. 3Com \u00e8 commercialmente presente in tutto il mondo ed ha uffici propri in 41 paesi. Alla fine del 2004 occupava circa 1.800 dipendenti.\nLa produzione di 3Com spazia dalle schede di rete agli switch, dai firewall ai router, dagli access point wireless ai modem. Negli scorsi anni, inoltre, 3Com \u00e8 entrata anche nel mondo della telefonia VoIP.\nIl 12 aprile 2010 HP ha annunciato di aver completato l'acquisizione di 3Com per $2,7 miliardi di dollari.\nLo sviluppo.\nLa crescita della 3Com, come per quasi tutte le aziende simili, si \u00e8 svolta in gran parte con l'acquisizione di ditte di dimensioni pi\u00f9 piccole che avevano una posizione interessante nei mercati che di volta in volta diventavano di interesse per la societ\u00e0. In quest'ottica 3Com ha acquisito:\nNel 1997 3Com ha assorbito, per fusione, U.S. Robotics e con essa Palm, Inc.. Nel marzo del 2000, Palm Inc viene ammessa alla quotazione al Nasdaq.\nNel 2003 3Com ha ceduto la sua controllata CommWorks Corporation alla UTStarcom, Inc.. La \"CommWorks Corporation\" si trova a Rolling Meadows, Illinois, e sviluppa infrastrutture di telecomunicazione cablata e wireless.\nNell'aprile 2010 3Com \u00e8 stata acquisita da HP per $2,7 miliardi di dollari."}
{"id": "14550", "revid": "968255", "url": "https://it.wikipedia.org/wiki?curid=14550", "title": "Roald Amundsen", "text": "Le prime imprese.\nNato a Borge, un piccolo villaggio 85 chilometri a sud di Oslo da una famiglia di armatori e comandanti. A 21 anni scelse di abbandonare gli studi in medicina e di assecondare la passione per le esplorazioni. Prese parte ad alcune spedizioni nell'Artico e si applic\u00f2 nel perfezionare le proprie capacit\u00e0 con lo sci di fondo nel clima norvegese e l'apprendimento delle tecniche di navigazione in acque polari per l'acquisizione dei titoli per potersi imbarcare da ufficiale e poi da comandante su navi destinate in quelle aree della Terra per scopi esplorativi e scientifici.\nPartecip\u00f2 alla prima spedizione invernale nell'Antartide condotta dal belga Adrien de Gerlache, che si svolse tra il 1897 ed il 1899 a bordo della \"RV Belgica\", come primo ufficiale, della quale assunse il comando, insieme a Frederick Cook, medico di bordo, allorch\u00e9, a causa dello scorbuto, de Gerlache e il suo comandante in seconda non furono pi\u00f9 in grado di svolgere il loro ruolo. Durante questa spedizione la nave rimase intrappolata per quasi un anno nel mare di Bellingshausen, al largo della Penisola Antartica, il che rese l'equipaggio il primo a trascorrere un intero inverno nelle acque antartiche.\nAmundsen diede poi prova del suo valore guidando la spedizione che nel 1905-1906 a bordo della nave Gj\u00f8a comp\u00ec la prima traversata del passaggio a nord-ovest, dalla baia di Baffin allo stretto di Bering. La missione ottenne anche un altro importante risultato scientifico riuscendo a determinare la posizione del polo magnetico boreale.\nLa conquista del polo sud.\nAmundsen, dopo aver confermato l'esistenza del passaggio a nord-ovest, organizz\u00f2 una spedizione con lo scopo di arrivare per primo al Polo nord. Quando per\u00f2 prima Frederick Cook e poi Robert Peary reclamarono la vittoria nella competizione artica, Amundsen decise di rivolgere le sue attenzioni al Polo sud, ancora inviolato, preferendo per\u00f2 non dichiarare pubblicamente le sue intenzioni e tenendo all'oscuro persino il resto dell'equipaggio che sarebbe dovuto partire con lui per la missione.\nNell'agosto del 1910 salp\u00f2 a bordo della Fram dalla Norvegia per raggiungere Madeira nell'Oceano Atlantico, dove comunic\u00f2 all'equipaggio il cambiamento dei piani. L'annuncio sorprese i membri della spedizione, ma nessuno decise di tirarsi indietro. Amundsen annunci\u00f2 pubblicamente il cambio di programma, e la notizia fece molto scalpore sia in Norvegia che nel Regno Unito, che si apprestava a seguire la ampiamente pubblicizzata spedizione di Robert Falcon Scott, dove la notizia fu male accolta e aspramente criticata.\nLa Fram raggiunse la Baia delle Balene, al limite della zona ghiacciata del Mare di Ross, la Barriera di Ross, ed entro la fine di gennaio 1911 l'equipaggio termin\u00f2 la costruzione della Framheim, la base della spedizione, e si procacci\u00f2 una quantit\u00e0 sufficiente di cibo, circa 200 foche. Nelle settimane seguenti inizi\u00f2 il lavoro di esplorazione e collocamento dei depositi di cibo lungo il tragitto verso il Polo. L'operazione consisteva nel caricare le slitte con viveri e strumentazioni, viaggiare per diversi chilometri lungo la Barriera di Ross, lasciando il materiale, in modo da poter partire pi\u00f9 leggeri e avere basi di appoggio per ogni evenienza.\nDopo una falsa partenza, la spedizione part\u00ec il 19 ottobre. Dopo circa un mese di viaggio a tappe forzate, il gruppo raggiunse il margine della Barriera e inizi\u00f2 ad affrontare l'attraversamento dei monti Transantartici, la catena montuosa che divide l'Antartide occidentale da quella orientale con elevazione massima oltre i 4.500 metri. Raggiunsero una cresta del ghiacciaio a 3.200 metri e si preparano per l'ultima fase del tragitto verso il Polo Sud.\nAmundsen, insieme a Olav Bjaaland, Helmer Hanssen, Sverre Hassel e Oscar Wisting, arriv\u00f2 al polo sud il 14 dicembre 1911, 35 giorni prima della spedizione guidata da Scott. Dal momento che nessuna delle due spedizioni aveva portato con s\u00e9 il troppo ingombrante telegrafo senza fili, l'unica apparecchiatura che avrebbe consentito loro di comunicare direttamente dal Polo, il successo della spedizione di Amundsen fu reso noto solo il 7 marzo 1912.\nAmundsen raccont\u00f2 il suo viaggio nel libro \"The South Pole: An Account of the Norwegian Antarctic Expedition in the Fram, 1910-1912\".\nL'esplorazione del polo nord.\nAmundsen tent\u00f2 di raggiungere anche il Polo nord: prov\u00f2 dapprima con gli idrovolanti, ma fall\u00ec. Disilluso dagli aeroplani, Amundsen si convinse che il volo intercontinentale passante sopra al Polo Nord fosse possibile con un dirigibile. Cos\u00ec dopo a delle trattative con il governo italiano, Amundsen e il finanziatore dell'impresa Lincoln Ellsworth ottennero un\u2018aeronave. \nIl Norge si lev\u00f2 in volo dalle Spitsbergen l'11 maggio 1926: a bordo vi erano: Amundsen, Ellsworth e Umberto Nobile, il progettista e pilota del dirigibile e cinque meccanici italiani e otto marinai norvegesi. All'ora 1 e 25' del giorno successivo, il gruppo lasci\u00f2 cadere sul Polo Nord le bandiere dei loro stati di appartenenza (norvegese, americana e italiana), e il 14 maggio, atterrarono nel piccolo villaggio di Teller, in Alaska, vicino a Nome, dopo aver percorso 5.426 km in circa 72 ore. Furono i primi a compiere un volo dall'Europa all'America Settentrionale.\nNel frattempo erano sorte divergenze tra Amundsen e Nobile il quale fu accusato di aver caricato a bordo del Norge non solo lo stretto indispensabile come concordato, ma anche la sua alta uniforme.\nLa morte.\nMor\u00ec il 28 maggio 1928 in un incidente aereo avvenuto sopra i cieli del Mare Glaciale Artico, nelle acque del mare di Barents. Dopo esser stato informato dell'incidente del dirigibile \"Italia\", and\u00f2 generosamente in soccorso dell'esploratore italiano Umberto Nobile e del suo equipaggio, nonostante avesse avuto con lui forti discussioni riguardo ai meriti della precedente avventura aeronautica con il dirigibile N1-Norge (\"Norvegia\"), ma l'idrovolante francese Latham 47 su cui sal\u00ec scomparve in mare senza mai essere ritrovato, nonostante varie ricerche. \nAlcuni mesi pi\u00f9 tardi, il relitto del suo aeroplano fu trovato a nord delle coste della Norvegia, ma non il corpo dell\u2019esploratore. "}
{"id": "14555", "revid": "174925", "url": "https://it.wikipedia.org/wiki?curid=14555", "title": "Ethernet", "text": "Ethernet \u00e8 una famiglia di tecnologie standardizzate per reti locali, sviluppata a livello sperimentale da Robert Metcalfe e David Boggs (suo assistente) allo Xerox PARC, che ne definisce le specifiche tecniche a livello fisico (ad esempio connettori, cavi, tipo di trasmissione) e a livello di collegamento di dati del modello architetturale di rete ISO/OSI. \nCommercializzata nel 1980 e inizialmente standardizzata nel 1983 come IEEE 802.3, \u00e8 ampiamente utilizzata nell'industria, il protocollo Internet viene comunemente trasmesso su Ethernet e pertanto \u00e8 considerata una delle tecnologie chiave che compongono Internet; pi\u00f9 in generale \u00e8 utilizzata nelle reti locali (LAN), nelle reti metropolitane (MAN) e nelle reti geografiche (WAN). \nStoria.\nL'obiettivo originale dell'esperimento era ottenere una trasmissione affidabile a 3 Mbit/s su cavo coassiale in condizioni di traffico contenuto, ma in grado di tollerare bene occasionali picchi di carico. Per regolamentare l'accesso al mezzo trasmissivo era stato adottato un protocollo di accesso multiplo al mezzo condiviso del tipo CSMA/CD (\"Carrier Sense Multiple Access / Collision Detection\").\nIl successo dell'esperimento suscit\u00f2 forte interesse e port\u00f2 alla formazione di un gruppo di imprese, costituito da Xerox Corporation, Intel Corporation e Digital Equipment Corporation, che nel 1978 portarono alla standardizzazione 802.3 e il 30 settembre 1980 pubblicarono la versione 1.0 dello standard Ethernet (chiamarono il sistema Ethernet ispirandosi a \"luminiferous ether\", attraverso il quale un tempo si pensava si propagassero le radiazioni elettromagnetiche).\nNel frattempo, Metcalfe aveva lasciato Xerox nel 1979 per promuovere l'uso del PC e delle LAN, motivo per cui fond\u00f2 3Com. Metcalfe ha attribuito il successo di 3Com a Jerry Saltzer, il quale collabor\u00f2 alla stesura di un articolo importantissimo con cui suggeriva che l'architettura token ring fosse teoricamente superiore alla Ethernet: a causa di ci\u00f2, le grosse aziende decisero di non puntare su Ethernet, mentre 3Com pot\u00e9 creare un business intorno al sistema riuscendo a guadagnarsi un grande vantaggio tecnico e a dominare il mercato quando Ethernet prese piede.\nSuccessivamente, l'interesse delle imprese del settore aument\u00f2 al punto che l'IEEE costitu\u00ec alcuni gruppi di studio finalizzati a perfezionare e consolidare Ethernet, nonch\u00e9 a creare numerosi altri standard correlati. Uno dei risultati raggiunti fu la pubblicazione, nel 1985, della prima versione dello standard IEEE 802.3, basato sull'originale specifica Ethernet, ma non completamente identificabile con essa. In seguito, lo standard Ethernet come tale non \u00e8 pi\u00f9 stato mantenuto, ma il termine continua ad essere usato quasi come fosse un sinonimo di IEEE 802.3, sebbene i due standard non coincidano completamente.\nCaratteristiche.\nNel tempo, ha ampiamente sostituito le tecnologie LAN cablate concorrenti come Token Ring, FDDI e ARCnet. L'Ethernet 10BASE5 originale utilizza il cavo coassiale come mezzo condiviso, mentre le nuove varianti Ethernet utilizzano collegamenti a doppino intrecciato e fibra ottica in combinazione con switch di rete. Nel corso della sua storia, i tassi di trasferimento dati Ethernet sono stati aumentati dai 2,9 megabit per secondo (Mbit / s) agli ultimi 400 gigabit al secondo (Gbit / s). Gli standard Ethernet comprendono diverse varianti di cablaggio e di segnalazione del livello fisico OSI in uso con Ethernet.\nI sistemi che comunicano tale tecnologia dividono un flusso di dati in pezzi pi\u00f9 brevi chiamati frame; ogni \"frame\" contiene gli indirizzi di origine e destinazione e i dati di controllo degli errori in modo che i \"frame\" danneggiati possano essere rilevati e scartati; pi\u00f9 spesso, i protocolli di livello superiore attivano la ritrasmissione di \"frame\" persi. Come per il modello OSI, Ethernet fornisce servizi fino al livello di collegamento dati incluso. Funzioni come l'indirizzo MAC a 48 bit e il formato \"frame\" Ethernet hanno influenzato altri protocolli di rete, tra cui la tecnologia di rete \"wireless\" Wi-Fi.\nSin dall'inizio della sua commercializzazione ha mantenuto una buona dose di retrocompatibilit\u00e0 ed \u00e8 stato perfezionata per supportare velocit\u00e0 in bit pi\u00f9 elevate e distanze di collegamento pi\u00f9 lunghe. Ethernet attualmente \u00e8 il sistema LAN pi\u00f9 diffuso per diverse ragioni:\nFrame.\nNonostante Ethernet abbia diversi tipi, l'elemento comune \u00e8 nella struttura del pacchetto Ethernet detto \"frame\", che viene definito DIX (DEC, Intel, Xerox) ed \u00e8 rimasto fedele alla versione originale.\nQuesto \u00e8 il \"frame ethernet\", ovvero il pacchetto dati creato nel livello di collegamento dati del modello OSI. Il frame \u00e8 formato da:\n\u00c8 molto simile al frame IEEE 802.3, tranne che per il campo tipo, che nell'802.11 diventa \"Tipo o Lunghezza\" e il campo Padding in modo che la trama raggiunga le dimensioni minime e massime pari rispettivamente a 84 byte e 1538 byte.\nIndirizzo Ethernet.\nTali indirizzi sono anche detti \"indirizzi hardware\", \"indirizzi MAC\" o \"MAC address\", oppure \"indirizzi di livello 2.\"\nLegacy Ethernet.\nLe Legacy Ethernet hanno in comune:\nTipo di trasmissione.\nLa codifica usata per i segnali binari \u00e8 la codifica Manchester.\nEthernet \u00e8 una tecnologia che fornisce al livello di rete un servizio senza connessione. In pratica, il mittente invia il \"frame\" nella LAN senza alcun \"handshake\" iniziale in modalit\u00e0 broadcast (o \"a bus condiviso\"): il \"frame\" attraversa tutta la LAN e viene ricevuto da tutti gli adattatori presenti, ma solo l'adattatore che vi riconosce il proprio indirizzo di destinazione lo recepir\u00e0, mentre tutti gli altri lo scarteranno.\nIl \"frame\" ricevuto pu\u00f2 contenere errori, la maggior parte dei quali sono verificabili dal controllo CRC. Un \"frame\" che non supera il controllo CRC viene scartato. Ethernet non prevede la ritrasmissione del \"frame\" scartato, n\u00e9 una notifica della sua perdita agli strati superiori. Ethernet non \u00e8 quindi affidabile, ma grazie a ci\u00f2 \u00e8 semplice ed economica. Il compito di provvedere alla ri-trasmissione dei \"frame\" perduti viene demandato agli strati superiori (ad esempio il protocollo TCP).\nLa gestione delle collisioni e dell'occupazione simultanea ovvero condivisa del canale di trasmissione viene gestita mediante il CSMA/CD (\"Carrier Sense Multiple Access with Collision Detection\"). Anche da questo punto di vista, Ethernet non \u00e8 in grado di garantire la consegna di un \"frame\", e men che meno che il \"frame\" sia consegnato entro un tempo prevedibile.\nNei sistemi Ethernet recenti, il problema non si presenta in quanto con gli switch e la crescita della capacit\u00e0 (vedi Gigabit Ethernet) si eliminano le collisioni e si rende molto pi\u00f9 improbabile la congestione. Di converso nelle reti \"switched\" pu\u00f2 manifestarsi perdita di \"frame\", dovute alla limitata dimensione dei buffer negli apparati. Questo fenomeno, che con il CSMA/CD non si manifestava, nei casi pi\u00f9 gravi pu\u00f2 portare ad un declino delle prestazioni della rete in termini di throughput (es: possono intervenire i meccanismi di controllo della congestione del TCP a seguito dello scadere del tempo di \"timeout\", con conseguente degrado delle prestazioni).\nEfficienza.\nL'efficienza \u00e8 vista come la frazione di tempo a lungo termine durante la quale sono trasmessi \"frame\" senza collisioni con altri mittenti.\nEthernet utilizza un algoritmo di accesso multiplo alla rete detto CSMA/CD. Ci\u00f2 permette all'Ethernet, in certe condizioni, di avere un'efficienza di trasmissione del 100%.\nIn generale, la formula dell'efficienza di Ethernet \u00e8:\ndove formula_2 \u00e8 il ritardo di propagazione, formula_3 \u00e8 il ritardo di trasmissione, formula_4 \u00e8 la probabilit\u00e0 di trasmissione senza collisioni (spesso asintoticamente approssimabile a formula_5), formula_6 \u00e8 la lunghezza del dominio di collisione pi\u00f9 grande della rete, formula_7 \u00e8 il \"bit rate\" di trasmissione, formula_8 \u00e8 la velocit\u00e0 di percorrimento del mezzo di propagazione e formula_9 \u00e8 la dimensione del trama.\nSi pu\u00f2 notare come, qualora sostituisse un hub con un bridge, l'efficienza aumenterebbe, poich\u00e9 sarebbe minore la lunghezza del dominio di collisione.\nCablaggi.\nCavo diretto (Primo).\nI cavi dritti (o diretti) si usano per i normali collegamenti, ad esempio tra PC e switch di rete. Tali cavi vengono anche chiamati patch.\nI cavi \"patch\" possono seguire due diversi schemi di collegamento: i collegamenti sono sempre pin-to-pin (ovvero il pin 1 di un connettore \u00e8 direttamente collegato al pin 1 dell'altro connettore ecc), i due schemi si differenziano solo per la scelta di colori diversi per le coppie 1-2 e 3-6.\nCavo incrociato.\nI cavi incrociati (o crossover) si usano per collegare tra di loro 2 PC senza utilizzare hub/switch, oppure per collegare in cascata gli hub/switch.\nTipologie.\nEthernet con ripetitori e hub.\nEthernet tende a crescere, ma il cavo Ethernet ha una capacit\u00e0 limitata sia in lunghezza sia in capacit\u00e0 di traffico, per cui le LAN di grosse dimensioni vengono suddivise in reti pi\u00f9 ridotte interconnesse tra loro da particolari nodi tra i quali possiamo trovare dei ripetitori, degli hub o elementi pi\u00f9 sofisticati come bridge o switch riducendo cos\u00ec il cosiddetto dominio di collisione.\nIl ripetitore semplicemente replica il segnale ricevuto. Il cavo Ethernet pu\u00f2 quindi assumere lunghezze maggiori rispetto alle sue capacit\u00e0. L'unico vincolo \u00e8 che tra due \"computer\" ci devono essere al massimo due ripetitori per salvaguardare la temporizzazione di CSMA/CD.\nEthernet con bridge e switch.\nIl bridge \u00e8 un elemento di interconnessione pi\u00f9 sofisticato dell\"hub\" perch\u00e9 opera sui \"frame\" e non sui segnali elettrici. Con questo sistema si possono creare segmenti di LAN indipendenti in cui le collisioni e i ritardi restano limitati.\nMolti \"bridge\" sono \"adattativi\" o \"ad apprendimento\" per cui sono provvisti di un \"software\" con elenchi di indirizzi per ogni scheda \"ethernet\" che posseggono. In questo modo quando arriva un \"frame\", estrapolano l'indirizzo di destinazione, e inviano lo stesso \"frame\" nel segmento giusto in base agli elenchi associati alle schede.\nMolto pi\u00f9 sofisticati sono gli switch che sono composti da un numero elevato di schede \"ethernet\" che consente ad ogni host di essere connesso direttamente. Allo \"switch\" vengono poi collegati uno o pi\u00f9 cavi Ethernet ad alta velocit\u00e0 che collegano altri segmenti di LAN.\nIn questo modo lo \"switch\" intercetta i \"fram\"e e li ridireziona ad un \"host\" oppure sui segmenti Ethernet. La gestione dei \"frame\", quindi, \u00e8 ottimizzata perch\u00e9 questi sono subito reindirizzati alla destinazione evitando, per quanto possibile, collisioni. In questo modo ogni scheda ha un suo \"dominio di collisione\".\nEthernet su rete di accesso e trasporto.\nEthernet pu\u00f2 essere usato direttamente come protocollo di livello fisico in collegamenti \"point to point\" nella rete di accesso ed entro certi limiti nella rete di trasporto cio\u00e8 entro certe lunghezze di collegamento eliminando il protocollo di accesso multiplo anticollisione CSMA/CD (venendo a mancare domini di collisione) e mantenendo la pacchettizzazione tipica. Questa soluzione si adatta bene ad un traffico a pacchetto ed implica una semplificazione dell'architettura di rete con la sostituzione dell'SDH."}
{"id": "14557", "revid": "104485", "url": "https://it.wikipedia.org/wiki?curid=14557", "title": "Pentagono (edificio)", "text": "Il Pentagono (in inglese: \"The Pentagon\") \u00e8 l'edificio sede del quartier generale del Dipartimento della difesa degli Stati Uniti d'America.\nPer metonimia, nel linguaggio comune e giornalistico, con il termine \"Pentagono\" si intende spesso il Dipartimento della Difesa piuttosto che l'edificio in s\u00e9. A differenza di quasi tutti gli uffici federali, che si trovano nell'abitato di Washington, il Pentagono si trova immediatamente fuori dai confini della Capitale statunitense, nella contea di Arlington, in Virginia, sulla riva destra del fiume Potomac.\nStoria.\nAll'inizio della seconda guerra mondiale, gli Stati Uniti, sempre pi\u00f9 consci della posizione di assoluta preminenza assunta sul piano civile e politico dello scacchiere internazionale, cominciarono a progettare la costruzione di una sede efficiente e versatile che potesse ospitare il loro gigantesco corpo diplomatico e militare.\nGiunti ormai all'indomani dello scoppio della seconda guerra mondiale, gli alti dirigenti del governo della Casa Bianca decisero che il quartier generale delle forze armate della democrazia statunitense sarebbe dovuto sorgere in una posizione strategica, non troppo vicina agli organi democratici dello stato n\u00e9 tuttavia troppo lontana dalla sede istituzionale centrale del Presidente degli Stati Uniti. Per questi motivi, oltre che per ragioni organizzative di \"spazio\", fu scelto come sito per la costruzione dell'opera un ampio terreno di Arlington (Virginia) separato idealmente dalla citt\u00e0 di Washington DC solamente dal fiume Potomac. La costruzione doveva rispettare i limiti imposti dalle leggi dello stato federale del Distretto di Columbia, che imponevano per gli edifici elevazioni non pi\u00f9 estese di 5-10 piani.\nInoltre l'edificio, per via della sua funzione di apice della piramide diplomatica e militare del governo federale dell'Unione, doveva costituire una specie di fortezza inespugnabile, che, nel caso di una guerra o di un'invasione o addirittura di una situazione che vedesse le istituzioni primarie dello stato in gravissimo pericolo, potesse garantire rifugio sicuro per il presidente e per tutti i cardini fondamentali della compagine governativa dello stato.\nL'11 settembre 1941, al termine di accordi e di trattative segretissime vennero avviati i lavori nel cantiere di costruzione sotto l'egida autorevole ed austera dell'architetto statunitense George Bergstrom. La costruzione procedette velocemente a ritmi impressionanti, documentati da pochissime fotografie dell'epoca che mostrano solo l'inizio dei lavori ed il cantiere quasi ultimato. La progettazione, segreta, come quasi tutti gli aspetti inerenti alle tecnologie utilizzate per la costruzione dell'imponente edificio, dovette tener conto delle esigenze decisamente \"fuori scala\" del pi\u00f9 grande apparato burocratico del mondo.\nIl 15 gennaio 1943 il complesso per uffici di forma pentagonale fu inaugurato e aperto ufficialmente ai corpi dirigenti delle forze armate statunitensi. Parte della progettazione originale rispett\u00f2 ai dettami che aveva imposto il Presidente degli Stati Uniti Franklin Delano Roosevelt, che indicavano chiaramente che l'edificio era stato concepito di forma pentagonale \"ufficialmente\" per inserirsi in un contesto viario di cinque strade appositamente dislocate nelle campagne di Arlington Virginia in modo da non impedire la vista di Washington DC dal cimitero militare monumentale di Arlington. L'importanza dell'edificio \u00e8 cresciuta sempre di pi\u00f9 nel corso degli anni, fino a rappresentare col suo stesso nome l'intero apparato logistico-militare della superpotenza.\nL'11 settembre 2001 \u00e8 stato uno degli obiettivi degli attentati terroristici che hanno colpito anche le due Torri gemelle a New York: questo evento cost\u00f2 la vita a 125 persone che lavoravano nella struttura.\nLa struttura.\nFu concepito come un immenso fortino neoclassico sulla scia di quegli sperimentalismi napoleonici che tanto animarono l'architettura astratta e progettuale francese di fine Ottocento. L'edificio, di forma pentagonale (da cui il nome di Pentagono), \u00e8 in realt\u00e0 composto da cinque grandi \"cinture\" longitudinali che si cingono trasversalmente e diagonalmente l'una con l'altra formando cinque immense muraglie, ciascuna dal perimetro pentagonale, che intersecandosi fra loro, giungono ad un coronamento ideale al centro della costruzione (da cui si nota un pentagono pi\u00f9 piccolo che amplifica ulteriormente in modo iperbolico la grandezza e la forma della struttura concettuale dell'intero edificio) formando l'edificio vero e proprio.\nL'edificio \u00e8 composto internamente da oltre 28\u00a0km di corridoi ed ha una superficie di 600.000 metri quadrati adagiata su cinque piani. Si tratta del pi\u00f9 imponente complesso di uffici del mondo, che ospita ogni giorno 40.000 persone, fra addetti alla sicurezza nazionale, militari e personale diplomatico.\nIncidenti.\nProteste.\nIl Pentagono divenne un punto focale per le proteste contro la guerra del Vietnam alla fine degli anni '60. Un gruppo di circa duemilacinquecento donne, organizzato da Women Strike for Peace, manifest\u00f2 al di fuori dell'ufficio del segretario alla Difesa Robert S. McNamara al Pentagono il 15 febbraio 1967. Nel maggio del 1967 un gruppo di venti manifestanti tenne una seduta fuori dall'ufficio del Capo di stato maggiore, che \u00e8 durato quattro giorni prima di essere arrestato. In uno degli incidenti pi\u00f9 noti, il 21 ottobre 1967, circa trentacinquemila manifestanti contro la guerra organizzati dal Comitato nazionale di mobilitazione per porre fine alla guerra in Vietnam, riuniti per una manifestazione presso il Dipartimento della Difesa (la \"Marcia sul Pentagono\"), dove furono affrontati da circa duemilacinquecento soldati armati. Durante la protesta, fu scattata una famosa foto, in cui George Harris colloc\u00f2 garofani nelle canne dei cannoni dei soldati. La marcia si concluse con un tentativo di \"esorcizzare\" l'edificio.\nIl 19 maggio 1972 la Weather Underground Organization ha bombardato il bagno delle donne al quarto piano, in \"rappresaglia\" per l'amministrazione Nixon di Hanoi nelle fasi finali della guerra del Vietnam.\nIl 17 marzo 2007 da quattromila a quindicimila persone (le stime variano in modo significativo) hanno protestato contro la guerra in Iraq, marciando dal Lincoln Memorial al parcheggio nord del Pentagono.\nRistrutturazione.\nDal 1998 al 2011, il Pentagono \u00e8 stato completamente sventrato e ricostruito in fasi per portarlo a standard moderni e migliorare la sicurezza e l'efficienza. L'amianto \u00e8 stato rimosso e tutte le finestre degli uffici sono state sigillate.\nCome originariamente costruito, la maggior parte degli uffici del Pentagono consisteva in baie aperte che attraversavano un intero anello. Questi uffici utilizzavano la ventilazione incrociata da finestre azionabili anzich\u00e9 l'aria condizionata per il raffreddamento. A poco a poco, le baie sono state suddivise in uffici privati con molti che utilizzano unit\u00e0 di condizionamento delle finestre. Con i lavori di ristrutturazione ora completati, il nuovo spazio include un ritorno agli spazi aperti degli uffici, un nuovo piano spaziale universale di mobili per ufficio standardizzati e pareti divisorie sviluppate da Studios Architecture.\nHall of Heroes.\nNell'atrio principale dell'edificio si trova la Hall of Heroes, inaugurata nel 1968 e dedicata agli oltre 3.460 destinatari della Medal of Honor, la pi\u00f9 alta decorazione militare degli Stati Uniti. La sala \u00e8 anche usata per promozioni, pensionamenti e altre cerimonie.\nInformazioni.\nMalgrado l'edificio sia localizzato in Virginia, ha l'indirizzo postale e il numero di codice postale del distretto di Washington, DC.\nAll'edificio sono assegnati sei numeri di codice postale, uno per ogni dipartimento:"}
{"id": "14564", "revid": "919135", "url": "https://it.wikipedia.org/wiki?curid=14564", "title": "Pentagono", "text": "In geometria, un pentagono \u00e8 un poligono di cinque lati e cinque angoli, congruenti o meno, regolare o irregolare, che pu\u00f2 essere concavo o convesso, semplice o complesso (intrecciato). Un caso particolare di pentagono intrecciato \u00e8 il pentagramma, la cui forma pi\u00f9 nota pu\u00f2 essere ottenuta da un pentagono regolare estendendone i lati, oppure disegnandone le diagonali: \u00e8 la cosiddetta stella a cinque punte che si pu\u00f2 ripetere un'infinit\u00e0 di volte dentro un pentagono.\nLa somma degli angoli interni \u00e8 di 540\u00b0.\nPentagono regolare.\nPer definizione, un pentagono regolare: \u00e8\nDa queste definizioni si pu\u00f2 dedurre che tutte le diagonali del pentagono sono congruenti, in quanto lati omologhi dei triangoli ABC, BCD, CDE, DEA e EAB, che sono a loro volta congruenti: hanno infatti due lati che coincidono con i lati del pentagono, i quali definiscono gli angoli interni del pentagono stesso (lati e angoli interni del pentagono regolare che, come detto, sono congruenti per definizione).\nCirconferenze circoscritta ed inscritta.\nLa definizione di pentagono regolare non implica automaticamente che tale poligono sia circoscrivibile o inscrivibile in una circonferenza, ma tale fatto pu\u00f2 essere facilmente dimostrato. Bisecando ogni angolo interno del pentagono si ottiene la serie di triangoli AOB, BOC, COD... che sono tutti isosceli, in quanto gli angoli che giacciono sulle loro basi AB, BC, CD... sono ciascuno met\u00e0 degli angoli interni del pentagono. I segmenti AO e BO sono quindi congruenti; ma lo sono anche BO e CO, CO e DO... di conseguenza:\nAngoli.\nStabilito il fatto che un pentagono regolare pu\u00f2 essere inscritto in una circonferenza, si pu\u00f2 quantificare l'ampiezza degli angoli al centro, ovvero degli angoli che dal centro O della circonferenza sottendono ciascuno dei lati del pentagono:\nIl punto E giace sulla circonferenza circoscritta al pentagono, quindi gli angoli AEB, BEC e CED, che sottendono rispettivamente gli archi (e le relative corde / lati) AB, BC e CD, hanno ampiezza ciascuno met\u00e0 dell'angolo al centro:\nDi conseguenza l'angolo interno del pentagono vale:\nEsaminiamo ora la relazione fra lati e diagonali. Ogni diagonale del pentagono \u00e8 parallela al lato opposto (ovvero a quello fra i lati del pentagono che non tocca una delle estremit\u00e0 della diagonale presa in esame). Verificando un caso particolare, si pu\u00f2 vedere che gli angoli BEC e ECD sono alterni interni delle rette BE e CD tagliate dalla trasversale CE; essendo tali angoli congruenti (entrambi di ampiezza pari a \u03b2), il lato CD e la diagonale BE risultano appunto essere paralleli. Lo stesso vale per ogni altra coppia lato / diagonale del pentagono.\nUlteriore caratteristica dell'angolo \u03b2 \u00e8 di comparire un totale di 5 volte in ciascuno dei triangoli costituiti da due diagonali e un lato del pentagono (es. il triangolo BDE). Tali triangoli sono ovviamente isosceli, in quanto \u00e8 gi\u00e0 stato dimostrato che le diagonali del pentagono sono congruenti; in pi\u00f9, l'angolo in B, compreso fra le due diagonali, \u00e8 met\u00e0 di ciascuno degli altri due angoli: questo tipo di triangolo, in cui due angoli sono ciascuno il doppio del terzo, viene chiamato Triangolo Aureo, ed \u00e8 fondamentale per procedere alla costruzione del pentagono regolare secondo il metodo descritto da Euclide.\nLunghezze del lato e della diagonale.\nOsservazione preliminare: il triangolo ABG \u00e8 isoscele in quanto gli angoli in A e in B sono congruenti: ne consegue che sono congruenti tutti i segmenti come BG e CJ (che serviranno fra poco) che partono dai vertici del pentagono ABCDE per congiungersi ai vertici del pentagono interno GHJKL, costruito dalle diagonali.\nSi osservi ora che i triangoli BAE e CJD sono simili, in quanto i lati omologhi sono tutti paralleli fra loro. Vale dunque la proporzione:\nOsserviamo ora la diagonale BE, tagliata in G dalla diagonale AC. Il segmento GE ha ovviamente la stessa lunghezza sia di CD (CDEG \u00e8 un parallelogramma) che di BA, mentre abbiamo gi\u00e0 dimostrato che BG e CJ sono congruenti. Quindi possiamo riscrivere la precedente proporzione con i segmenti seguenti:\nLa proporzione qui sopra ha la forma classica formula_6, quella che definisce la sezione aurea. Ne consegue che la lunghezza s del lato del pentagono rispetto alla sua diagonale d \u00e8:\nViceversa:\nNel triangolo BDE si tracci l'altezza dal vertice B al piede S, e si prolunghi il segmento fino ad incontrare la circonferenza circoscritta al pentagono in T. Per costruzione, l'angolo BSE \u00e8 retto, quindi si pu\u00f2 applicare il teorema di Pitagora per calcolare la lunghezza del segmento BS:\nInfine si pu\u00f2 calcolare la lunghezza del segmento BT, che \u00e8 un diametro della circonferenza circoscritta, e quindi vale due volte il raggio r della medesima: considerando il fatto che i triangoli BSE e BTE sono simili (sono entrambi rettangoli, e hanno il vertice B in comune), si imposta la proporzione:\nda cui\nInvertendo quest'ultima espressione possiamo ricavare la lunghezza della diagonale rispetto al raggio:\nIl rapporto gi\u00e0 calcolato fra lunghezze del diametro e del lato ci consente di ricavare la lunghezza del lato rispetto al raggio:\nInfine, per completezza, si pu\u00f2 calcolare la lunghezza del segmento ET, che \u00e8 il lato del decagono inscritto nella stessa circonferenza del pentagono (questo dato sar\u00e0 utile per descrivere la costruzione del pentagono regolare secondo Tolomeo). Come gi\u00e0 detto, il triangolo BTE \u00e8 rettangolo, quindi si pu\u00f2 di nuovo applicare il teorema di Pitagora:\nIncommensurabilit\u00e0 di lato e diagonale.\nCome gi\u00e0 mostrato, il lato e la diagonale del pentagono regolare stanno fra loro come il rapporto aureo. Quella che segue \u00e8 la dimostrazione che tale rapporto \u00e8 incommensurabile, ovvero che il rapporto fra dette lunghezze non pu\u00f2 essere espresso da un numero razionale.\nLa dimostrazione che segue prende le mosse dalla Proposizione 2 del libro X degli Elementi di Euclide: \"Se di due grandezze disuguali veniamo a sottrarre [...] la minore dalla maggiore quante volte sia possibile, e quella restante non misura mai la grandezza ad essa precedente, le grandezze sono incummensurabili\".\nPrendiamo quindi in esame (vedi Fig. 3) il pentagono ABCDE, la sua diagonale BE e il lato BA, minore di BE. Occorre ricavare la differenza fra queste due lunghezze: si traccia quindi l'arco AH, centrato in B e di raggio BA, fino a intersecare BE nel punto H; e dato che BH e BA sono congruenti, il segmento HE \u00e8 la differenza cercata.\nH divide il segmento BE in \"media ed estrema ragione\": ci\u00f2 significa che BH e HE stanno anch'essi fra loro come diagonale e lato di un pentagono regolare, che pu\u00f2 essere facilmente costruito. Tracciando l'arco EAJ, centrato in H e con raggio HE, si trova il punto J sul segmento BA. A questo punto BH \u00e8 la diagonale del pentagono BFGHJ, in cui i lati BJ e JH sono congruenti con HE (non occorre in questa sede descrivere in che modo si determinano i punti F e G).\nRicapitoliamo: dati i segmenti BE (diagonale) e BA = BH (lato del pentagono) si trova la loro differenza HE = BJ; ma BH e BJ sono rispettivamente diagonale e lato del nuovo pentagono BFGHJ. Per proseguire secondo quanto disposto dalla citata proposizione di Euclide, occorre adesso trovare la differenza fra BH e BJ: ripetendo il meccanismo descritto sopra si trova il punto M, che fa parte del pentagono BKLMN. Ripetendo ancora il procedimento si ottiene il pentagono BOPQR, e cos\u00ec via: per quante volte si ripeta la costruzione, si troveranno sempre coppie di segmenti che stanno fra loro come il rapporto aureo; non arrivando mai ad ottenere due segmenti \"misurabili\" (secondo la proposizione di Euclide) ne risulter\u00e0 che lato e diagonale del pentagono regolare sono incommensurabili.\nApotema.\nL'apotema pu\u00f2 essere calcolato sottraendo la lunghezza di un raggio dal segmento h (si vedano per chiarezza in Fig. 2 i segmenti BT e AF, congruenti):\nUn ultimo valore, che serve per calcolare l'area del pentagono regolare, \u00e8 il cosiddetto Numero Fisso, definito come rapporto fra apotema e lato:\nDeterminazione delle lunghezze per via trigonometrica.\nL'uso della trigonometria consente la determinazione delle lunghezze significative del pentagono regolare in modo pi\u00f9 semplice rispetto a quello descritto sopra, anche se presenta alcune controindicazioni:\nDalla Fig. 4 si pu\u00f2 ricavare il modo pi\u00f9 semplice per determinare le varie lunghezze in base al raggio della circonferenza circoscritta. Dati l'angolo \u03b1 che coincide con l'angolo al centro del pentagono; e \u03b2, met\u00e0 di tale valore, si ricava facilmente che il lato del pentagono CD vale:\nL'apotema OF:\nLa diagonale BE:\nArea.\nL'area del pentagono \u00e8 la somma delle aree di 5 triangoli con base pari al lato e altezza pari all'apotema. Di seguito le formule per il calcolo dell'area in base alle lunghezze del lato e del raggio della circonferenza circoscritta:\nRapporti fra lunghezze.\nNella tabella che segue si danno i valori esatti ed approssimati delle lunghezze del raggio r della circonferenza circoscritta, del lato s, della diagonale d, dell'apotema a, e dell'area A, in base a ciascuno degli stessi elementi lineari:\nCostruzione del pentagono regolare.\nNel corso della storia sono stati proposti vari modi per disegnare un Pentagono Regolare con riga e compasso. Di seguito ne vengono mostrati alcuni esempi notevoli.\nCostruzione secondo Euclide.\nNei suoi Elementi, Euclide prende in considerazione il triangolo aureo costituito da due diagonali e un lato del pentagono regolare, del quale sfrutta le seguenti caratteristiche:\nIn Fig. 5 \u00e8 mostrata una sintesi delle proposizioni descritte da Euclide, con la sola differenza per cui, per semplicit\u00e0, invece di inscrivere il pentagono in una circonferenza data, se ne costruisce uno a partire da una sua diagonale:\nCostruzione secondo Tolomeo.\nLa costruzione pi\u00f9 nota del Pentagono Regolare non \u00e8 quella proposta da Euclide, ma deriva da un abbozzo che compare nell'Almagesto di Tolomeo. In effetti Tolomeo non si propone di costruire un pentagono regolare, bens\u00ec di determinare la lunghezza della corda sottesa da un angolo al centro di 72\u00b0, proprio la lunghezza del lato del pentagono (da questo valore ricaver\u00e0 lo scheletro della sua Tavola delle Corde, comprendente la lunghezza delle corde di tutti gli angoli multipli di 12\u00b0).\nVediamo quindi i passaggi proposti da Tolomeo, integrati da quelli che servono all'effettiva costruzione del pentagono regolare (vedi Fig. 6):\nIl fatto che i lati del decagono, esagono e pentagono regolari inscritti in circonferenze di pari raggio costituiscono i lati di un triangolo rettangolo era gi\u00e0 stato dimostrato da Euclide. Egli usa per\u00f2 questa dimostrazione non per la costruzione del pentagono regolare, ma dell'Icosaedro inscritto in una sfera.\nCostruzione con un cerchio di Carlyle.\n\u00c8 noto che i vertici di un pentagono regolare, inscritto in un cerchio di raggio unitario, possono essere determinati risolvendo l'equazione ciclotomica\nle cui radici sono date dall'espressione\nper \"n\" compreso fra 0 e 4. Dato che l'equazione ciclotomica non ha termini di grado 1, sommando tutte le soluzioni si ottiene 0. Pertanto, se dal totale togliamo \u03be0=1, la somma delle rimanenti radici \u00e8 -1. Inoltre, dalla formula di Eulero segue che:\nda cui si possono ricavare le seguenti relazioni:\nQueste espressioni danno luogo a un'equazione di secondo grado, che pu\u00f2 facilmente essere risolta tramite un cerchio di Carlyle:\nLe intersezioni della circonferenza con l'asse delle ascisse sono i punti V e W. La bisezione dei segmenti OV e OW determina i punti E ed F, che sono le ascisse dei vertici del pentagono.\nAltra costruzione a partire dal lato.\nIl primo obiettivo \u00e8 trovare il vertice opposto al lato grazie alla formula formula_33 dove d \u00e8 la diagonale ed l \u00e8 il lato.\nCon riferimento a fig. 10, si parta dal lato AB.\nIl secondo obiettivo \u00e8 trovare gli altri due vertici del pentagono regolare.\nSi uniscano i vertici AB, BJ, JH, HI ed IA, ottenendo il pentagono regolare ABJHI."}
{"id": "14573", "revid": "466539", "url": "https://it.wikipedia.org/wiki?curid=14573", "title": "Sergio Leone", "text": "\u00c8 riconosciuto come uno dei pi\u00f9 importanti e influenti registi della storia del cinema, particolarmente noto per i suoi film del genere spaghetti-western. Nonostante abbia diretto pochi film, la sua regia ha fatto scuola e ha contribuito alla rinascita del western negli anni sessanta, grazie a titoli come \"Per un pugno di dollari\", \"Per qualche dollaro in pi\u00f9\", \"Il buono, il brutto, il cattivo \"(che formano la cosiddetta \"trilogia del dollaro\"), \"C'era una volta il West \"e \"Gi\u00f9 la testa, \"mentre con \"C'era una volta in America \"ha profondamente rinnovato il lessico dei \"gangster movie \"(queste ultime tre pellicole compongono invece la \"trilogia della II frontiera americana\", come definita dallo stesso Leone, altres\u00ec conosciuta in seguito come \"trilogia del tempo\" da una definizione datagli dal critico cinematografico Morandini o anche, infine, \"trilogia della fiaba\").\nNel 1972 con \"Gi\u00f9 la testa\" \u00e8 stato vincitore del David di Donatello per il miglior regista. Nel 1984 gli \u00e8 stato inoltre assegnato il David Ren\u00e9 Clair. Nel 1985 con \"C'era una volta in America\" ha vinto il Nastro d'argento al regista del miglior film ed \u00e8 stato candidato al Golden Globe per il miglior regista e al David di Donatello per il miglior regista straniero. Il 9 ottobre 2014 gli \u00e8 stato attribuito, alla cerimonia del Premio America presso la Camera dei deputati, un premio speciale alla memoria dalla Fondazione Italia USA.\nBiografia.\nLe origini e gli inizi.\nSergio Leone nacque a Roma, presso il Palazzo Lazzaroni sito in via dei Lucchesi, a pochi metri dalla fontana di Trevi, il 3 gennaio del 1929, figlio di Roberto Roberti (nome d'arte di Vincenzo Leone; 1879-1959), un regista e attore originario di Torella dei Lombardi (in provincia di Avellino), considerato uno dei pionieri del cinema muto italiano, e di Bice Waleran (pseudonimo di Edvige Valcarenghi; 1886-1969), un'attrice romana, nata in una famiglia milanese che vantava anche delle remote origini austriache.\nNel 1931, la famiglia Leone si trasfer\u00ec a via Filippo Casini, nel quartiere popolare di Trastevere: \"Il mio modo di vedere le cose talvolta \u00e8 ingenuo, un po' infantile, ma sincero. Come i bambini della scalinata di Viale Glorioso\": la targa con questa scritta \u00e8 stata affissa per segnalare la casa in cui Leone ha vissuto gli anni dell\u2019infanzia e della giovent\u00f9 lungo la scalinata di viale Glorioso che scende verso Trastevere.\nStudi\u00f2 presso i lasalliani, su scelta della famiglia, che avversava l'organizzazione pubblica fascista dell'educazione, dove proprio tra i banchi di scuola delle elementari conobbe uno tra i suoi futuri, pi\u00f9 stretti e celebri collaboratori: il compositore Ennio Morricone. Non eccelso negli studi, si avvicin\u00f2 con interesse gi\u00e0 da quegli anni alla storia e all'italiano\nAntifascista convinto, a quattordici anni decise di unirsi alla Resistenza, venendo per\u00f2 dissuaso dalla madre.\nAppassionato fin da bambino al cinema statunitense (adorava John Ford e Charlie Chaplin), Leone, dopo le prime esperienze col padre Vincenzo, inizi\u00f2 a lavorare nell'ambiente cinematografico gi\u00e0 all'et\u00e0 di diciotto anni.\nEbbe infatti una piccola parte, come comparsa, in \"Ladri di biciclette\" di Vittorio De Sica, di cui fu per quel film assistente non retribuito: quando i protagonisti Antonio e Bruno vengono sorpresi a Porta Portese da un temporale si riparano sotto un cornicione dove arrivano anche dei seminaristi stranieri tra cui Leone. Successivamente, Leone incomincer\u00e0 a interessarsi del genere peplum, basato su azioni eroiche ed epiche di soldati e imperatori sia greci sia romani.\nNel 1949 il padre Vincenzo si ritira con la moglie Edvige al paese natio di Torella dei Lombardi: il ventenne Sergio, iscrittosi all'universit\u00e0 a giurisprudenza decide di restare a Roma e di lavorare nel cinema, entrando in contatto con le conoscenze paterne nel mondo cinematografico (Carmine Gallone, Mario Camerini e, soprattutto Mario Bonnard, che lo prende sotto la sua ala protettrice).\nGli anni cinquanta: i \"peplum\" e i primi lavori importanti.\nValut\u00f2 agli albori degli anni cinquanta il suo esordio alla regia, avendo scritto la sceneggiatura di un film, mai prodotto, \"Viale Glorioso\" che ricalcava le tematiche espresse da Federico Fellini ne \"I vitelloni\" del 1953. L'uscita di questo film convinse temporaneamente Leone ad abbandonare le velleit\u00e0 registiche, dedicandosi all'aiuto regia. I primi lavori di un certo rilievo lo videro prima come assistente regista del padre in \"Il folle di Marechiaro\", successivamente di Carmine Gallone e Alessandro Blasetti, e poi dell'amico di famiglia Mario Camerini. Ricopr\u00ec lo stesso ruolo o quello di direttore della seconda unit\u00e0 (non accreditato) in alcune produzioni hollywoodiane di grande importanza, girate agli studi di Cinecitt\u00e0 a Roma, nel periodo della cosiddetta \"Hollywood sul Tevere\": quelli degni di nota sono \"Quo vadis\" di Mervyn LeRoy (1951) e soprattutto il colossal \"Ben-Hur\" di William Wyler (1959), vincitore di 11 Oscar, di cui Leone diresse la importante e spettacolare scena del \"duello delle quadrighe\". Nel 1954 dirige il suo primo film da regista: il cortometraggio documentaristico \"Taxi... signore?\". Nel 1959 subentra a Mario Bonnard, colpito da una malattia che lo costrinse ad abbandonare il set (ma Leone racconter\u00e0 poi che Bonnard in realt\u00e0 \"scapp\u00f2 a dirigere il film 'Gastone', con Alberto Sordi, affidandogli la regia del film che stava abbandonando ed in cui lui era stato imbarcato come aiuto regista\"), alla regia di \"Gli ultimi giorni di Pompei\", al quale aveva collaborato alla sceneggiatura.\nTuttavia i titoli di apertura del film non riportano il suo nome ma solo quello di Bonnard. I produttori affidarono lo sviluppo di una nuova opera cinematografica a Leone (che nel frattempo nel 1960 aveva sposato Carla Ranalli, ballerina del Teatro dell'Opera di Roma), il quale svilupp\u00f2 la stessa come una ridicolizzazione del genere, pur restando fedele alla struttura di base. Da questo intento esord\u00ec alla sua prima regia accreditata con \"Il colosso di Rodi\" (1961). Grazie alla lunga esperienza, Leone riusc\u00ec a produrre il film con un basso budget che sembrasse tanto spettacolare quanto un vero e proprio kolossal di Hollywood. La vicenda, ambientata nell'isola di Rodi, aveva come protagonisti due amanti: un viaggiatore e la figlia del re di Rodi, finanziatore della costruzione di un enorme gigante di bronzo in grado di versare braci ardenti sui viaggiatori nemici che osavano avvicinarsi troppo all'isola. \nQuesto film rappresent\u00f2 l'ultima esperienza nel genere peplum per Leone, che rifiut\u00f2 le numerose proposte successive dei produttori cinematografici per riprendere la tematica della sua prima regia.\nGli anni sessanta: gli \"spaghetti-western\" e il successo.\nNei primi anni sessanta, la richiesta di \"peplum\" si esaur\u00ec, anche se Leone, dopo un biennio di collaborazioni alle sceneggiature di film del genere, dopo \"Il colosso di Rodi\", stava lavorando alla preparazione del suo terzo peplum, o \"film sandalone\" (come lo chiamava egli stesso): \"Le aquile di Roma\", una sorta di remake di \"I sette samurai\" in chiave peplum. In questo periodo a Leone fu affidata la stesura della sceneggiatura di un western, tratto dall'omonimo romanzo western \"The Bounty Killer\", di coproduzione italo-spagnola, avviata dall'ispanico Jos\u00e9 Guti\u00e9rrez Maesso e sostenuta dall'italiana \"Jolly Film\" di Papi e Colombo. Ma l'opera di Leone fu bocciata da Maesso. Nella primavera 1963 l'operatore Stelvio Massi e il direttore della fotografia Enzo Barboni incontrarono Sergio Leone al bar \"Rosati\" in piazza del Popolo. Gli dissero che avevano appena visto al vicino cinema \"Arlecchino\" il film giapponese \"La sfida del samurai\", suggerendogli di farne un western. Leone fu tra i primi pionieri di quello che divenne il genere preferito dal grande pubblico, il western, dando addirittura vita a un importante sottogenere di matrice italiana, noto con il nome di spaghetti-western, il cui modello stilistico sar\u00e0 proprio il primo western di Leone, \"Per un pugno di dollari\" del 1964, uno dei film pi\u00f9 famosi del genere, che ricalca in gran parte la trama de \"La sfida del samurai\" (in giapponese \"Yojimbo\"), film di Akira Kurosawa del 1961, come ammesso dallo stesso Leone.\nIl regista giapponese accus\u00f2 Leone di plagio, vincendo la causa legale e ottenendo come risarcimento i diritti esclusivi di distribuzione di \"Per un pugno di dollari\" in Giappone, Corea del Sud e Taiwan, nonch\u00e9 il 15% dello sfruttamento commerciale in tutto il mondo.\nL'esigenza di dedicarsi al nuovo genere nacque dalla crisi cinematografica dei primi anni sessanta e dalla ricerca di Leone di forme narrative ispirate al cinema tedesco di genere in voga in quegli anni. Non essendo un amante del genere originale statunitense, decise di lavorare sul gioco delle maschere, ispirandosi alle opere di Carlo Goldoni.\nLavorando a questo film, Sergio Leone ha lanciato nel firmamento delle star Clint Eastwood, che fino ad allora era rimasto un modesto attore televisivo statunitense con pochi ruoli al suo attivo. Per la regia Leone si firm\u00f2 Bob Robertson, un'anglofonizzazione del nome d'arte usato dal padre Vincenzo, Roberto Roberti, e con l'intenzione di proclamarsi figlio di Roberti. Dovendo essere spacciato come western americano, i nomi nei titoli dovevano sembrare americani: cos\u00ec Gian Maria Volont\u00e8 si chiam\u00f2 John Wells ed Ennio Morricone si firm\u00f2 Dan Savio. La versione definitiva del film fu fortemente condizionata dai problemi di budget basso e in parte alle numerose ubicazioni spagnole; presenta una violenta e moralmente complessa visione del \"Far West\" statunitense che sembra da un lato rendere tributo ai classici western, mentre da un altro se ne distacca nei toni.\nI due film seguenti, \"Per qualche dollaro in pi\u00f9\" (1965) e \"Il buono, il brutto, il cattivo\" (1966), completano quella che \u00e8 conosciuta come la \"trilogia del dollaro\". Ciascuno di questi film ha potuto beneficiare di un budget sempre maggiore e di migliori mezzi tecnici del precedente, e le capacit\u00e0 del regista sono riuscite anche a produrre risultati via via superiori anche al botteghino, dato il successo di pubblico. Si pensi che quando emissari influenti della United Artists vennero a Roma per sincerarsi del successo di pubblico dei film di Leone, videro che alla prima del film \"Per qualche dollaro in pi\u00f9\" c'era stato un vero e proprio assalto alla cassa!... Gli americani, poco dopo a cena, chiesero a Sergio Leone \"Next movie?\", cio\u00e8 quale fosse il prossimo film. Leone, spiazzato, volse lo sguardo in cerca d'aiuto a Luciano Vincenzoni, cosceneggiatore di \"Per qualche dollaro in pi\u00f9\", il quale senza scomporsi raccont\u00f2 la trama del film \"La grande guerra\", di cui era stato sceneggiatore, in chiave western. E tanto bast\u00f2 a entusiasmare gli americani che misero sul piatto un anticipo di circa un miliardo di lire per dare il via al terzo western di Sergio Leone, che infatti, inizialmente, si intitol\u00f2 \"Due magnifici straccioni\". Poi verr\u00e0 imbarcato il terzo protagonista, il brutto Eli Wallach... Tutti e tre i film si avvalsero delle notevoli colonne sonore di Ennio Morricone (il quale, proprio con \"Il buono, il brutto, il cattivo\", inizia a comporre le musiche prima del film sulla base della sceneggiatura, e non dopo, sul montato), compositore reso noto proprio grazie a queste opere, che accompagner\u00e0 Leone nella realizzazione dei tre successivi film fino a \"C'era una volta in America\" nel 1984.\nBasandosi su questi successi, nel 1968 Leone dirige quello che nelle intenzioni avrebbe dovuto essere il suo ultimo western, \"C'era una volta il West\". Girato negli scenari della Monument Valley, in Italia e in Spagna, il film risult\u00f2 come una lunga, violenta e quasi \"onirica\" meditazione sulla mitologia del West. Al soggetto collaborarono anche due altri grandi registi, Bernardo Bertolucci e Dario Argento; quest'ultimo, all'epoca, era ancora quasi completamente sconosciuto. La sceneggiatura fu invece scritta da Sergio Donati, insieme con Leone.\nPrima dell'uscita nelle sale, tuttavia, il film fu ritoccato e modificato dai responsabili dello studio portando a una versione accorciata, della durata di circa 165 minuti. La pellicola originale, con il montaggio del regista che dura complessivamente circa 175 minuti, \u00e8 stata riscoperta e rivalutata solo anni dopo. Il film, insieme con \"Il buono, il brutto, il cattivo\" e \"C'era una volta in America\", \u00e8 considerato tra i migliori del regista, ed \u00e8 uno dei capisaldi del genere western.\nGli anni settanta: i film negli USA.\nNel 1970 venne contattato dalla Paramount per dirigere il film \"Il padrino\", ma Leone declin\u00f2 l'offerta.\nSuccessivamente diresse \"Gi\u00f9 la testa\" nel 1971, un progetto messo su in poco tempo con un budget medio, interpretato da James Coburn e Rod Steiger. Inizialmente il film doveva avere Leone (che gi\u00e0 da quattro anni stava pensando al suo \"C'era una volta l'America\", titolo iniziale del film) come produttore esecutivo e come registi furono presi in considerazione Peter Bogdanovich, Sam Peckinpah e Giancarlo Santi, che era stato aiuto regista di Leone in \"Il buono, il brutto, il cattivo\" e \"C'era una volta il West\". Ma alla fine Leone cur\u00f2 la regia del progetto, in quello che \u00e8 il film dove manifesta maggiormente le sue riflessioni sull'umanit\u00e0 e la politica. Secondo alcuni si tratterebbe di un film scomodo, bombarolo, visto il messaggio politico prima dei titoli di apertura tratto dai pensieri di Mao Tse-tung e anche il titolo statunitense: \"A Fistful of Dynamite\" (oltre a \"Duck You Sucker!\"), ovvero \"un pugno di dinamite\".\nIl riflesso di questo si trova in un film collettivo di controinformazione dello stesso anno 1971: \"12 dicembre or document on Pinelli\", in cui c'\u00e8 la firma anche di Sergio Leone.\nNel frattempo Leone non rimase completamente inattivo: fondata col cognato Fulvio Morsella la casa di produzione \"RAFRAN Cinematografica\" (acronimo dai nomi dei suoi tre figli: RAffaella, FRancesca, ANdrea), avvi\u00f2 la produzione di due western \"picareschi\": il primo, con la regia di Tonino Valerii \"Il mio nome \u00e8 Nessuno\" con Terence Hill e Henry Fonda (dove Leone diresse \u2014 per sua stessa ammissione \u2014 due sequenze del film, ma si fece accreditare solo come produttore esecutivo e soggettista). Poi, con la regia di Damiano Damiani la pellicola \"Un genio, due compari, un pollo\", girandone (dopo l'abbandono del set da parte del regista) le scene iniziali (altre sequenze furono girate da Giuliano Montaldo) e diventandone assieme a Claudio Mancini il produttore esecutivo. Anche durante la lavorazione di questo film, il nome di Sergio Leone non fu accreditato nei titoli di apertura.\nVenne contattato dal regista Stanley Kubrick, che in quel periodo stava girando \"Barry Lyndon\", che voleva sapere come Leone fosse riuscito ad armonizzare musica e immagini nelle sequenze di \"C'era una volta il West\", per poter replicare la stessa tecnica per il suo film.\nSuccessivamente con la sua casa di produzione RAFRAN produsse anche \"Il gatto\" del 1977 di Luigi Comencini e \"Il giocattolo\" del 1979 di Giuliano Montaldo.\nGli anni ottanta: il ritorno in Italia.\nAll'inizio degli anni ottanta Leone fece produrre dalla Medusa due film di Carlo Verdone: \"Un sacco bello\" (1980) e \"Bianco, rosso e Verdone\" (1981). Infatti il regista era molto amico del padre di Carlo, Mario Verdone, noto critico di cinema, e come un padre Leone aiut\u00f2 Carlo nella realizzazione dei suoi primi due film, consigliandolo nelle scelte di regista.\nNel 1986 si ritrova di nuovo a lavorare con l'amico Carlo Verdone, questa volta nella realizzazione del film \"Troppo forte\" con lo stesso Verdone, Mario Brega e Alberto Sordi protagonisti. Leone ne scrisse il soggetto e la sceneggiatura assieme a Verdone e a Rodolfo Sonego.\nDalla seconda met\u00e0 degli anni sessanta fino agli anni ottanta Sergio Leone lavor\u00f2 per circa quindici anni a un proprio progetto epico, questa volta incentrato sull'amicizia di due gangster ebrei a New York: \"C'era una volta in America\" (1984), un'idea nata prima ancora di \"C'era una volta il West\". Il film ebbe grande successo di pubblico e critica in tutto il mondo, tranne che negli USA in cui fu proposta dalla produzione una versione ridotta nella durata (140 minuti anzich\u00e9 220) e sconvolta nella struttura temporale. Il rimontaggio dell'opera, fatto in ordine cronologico stravolgendo l'impostazione originale dei flashback e flashforward, caus\u00f2 dunque un flop sul mercato statunitense, anche se la versione originale, proposta in Europa e quella proposta anni dopo sia in VHS sia in DVD, riscosse grande apprezzamento.\nNel 2011 i figli di Sergio Leone hanno acquistato i diritti del film per l'Italia e hanno annunciato un'opera di restauro della pellicola. L'operazione ha previsto anche l'aggiunta di 25 minuti di scene eliminate, presenti nel primo montaggio realizzato dal regista, e il ripristino del doppiaggio originale. La pellicola, restaurata dalla Cineteca di Bologna, \u00e8 stata proiettata il 18 maggio 2012 al 65\u00ba Festival di Cannes, con la presenza in sala di Robert De Niro, James Woods, Jennifer Connelly, Elizabeth McGovern ed Ennio Morricone. Il film in versione restaurata \u00e8 stato proiettato al cinema dal 18 al 21 ottobre 2012 e dall'8 all'11 novembre 2012.. \u00c8 uscito in DVD e Blu-ray il 4 dicembre 2012.\nGli ultimi progetti e la morte.\nAll'inizio del 1989 fond\u00f2 la Leone Film Group, casa di produzione cinematografica. Quando mor\u00ec era al lavoro su un progetto che avrebbe dovuto riguardare l'assedio di Leningrado durante la seconda guerra mondiale. Il film avrebbe dovuto raccontare, oltre che le pagine pi\u00f9 drammatiche della guerra in Russia, una storia d'amore tra un giornalista statunitense e una ragazza russa, in un ideale messaggio di pace fra le due superpotenze. L'URSS di Gorba\u010d\u00ebv, in piena perestrojka, aveva gi\u00e0 concesso alla casa di produzione del regista un'autorizzazione di massima per le riprese sul suolo sovietico, ma la morte di Leone fece sfumare tutto. Nel 2001 il regista Jean-Jacques Annaud si ispir\u00f2 a questo soggetto per \"Il nemico alle porte\", trasferendo per\u00f2 l'azione nell'assedio di Stalingrado.\nSergio Leone \u00e8 stato anche regista di sette spot pubblicitari, come nel caso del primo, il premiatissimo \"Il diesel si scatena\", girato nel 1981, su commissione della Publicis, per reclamizzare la Renault 18. Nel 2004 \u00e8 stato reso pubblico dal figlio un lungo trattamento inedito, quasi una pre-sceneggiatura, di una cinquantina di pagine, intitolato \"Un posto che solo Mary conosce\", pubblicato poi in esclusiva mondiale dal mensile di cinema italiano \"Ciak\". Quest'ultimo progetto - scritto insieme a Luca Morsella (suo aiuto-regista in \"C'era una volta in America\") e a Fabio Toncelli (autore di documentari) - \u00e8 l'unico di cui rimane una stesura completa ed esauriente della trama e dei personaggi. Si trattava di un progetto di un nuovo film western pensato per due grandi attori statunitensi (si parl\u00f2 allora delle stelle nascenti Richard Gere e Mickey Rourke). Le vicende dei protagonisti si svolgono sullo sfondo di un grande affresco storico, la guerra di secessione americana, secondo le linee e le tematiche pi\u00f9 pure del cinema \"leoniano\"; il titolo richiama un verso dell\"Antologia di Spoon River\" (\"a secret none but Mary knows\") tratto dall'epitaffio di Francis Turner.\nSergio Leone mor\u00ec il 30 aprile 1989, all'et\u00e0 di 60 anni, per un arresto cardiocircolatorio.\nLa salma del regista \u00e8 sepolta nel piccolo cimitero del borgo di Pratica di Mare.\nLo stile e la tecnica del western.\nLeone port\u00f2 nel genere western (e non solo) grandi novit\u00e0 e il suo stile \u00e8 influente ancora oggi. Nei western tradizionali statunitensi, tanto gli eroi, quanto i cattivi tendono ad avere dei tratti caratteriali idealizzati e stereotipati. Al contrario i personaggi di Leone presentano elementi di marcato realismo e verit\u00e0: raramente sono sbarbati e appaiono sporchi e talvolta rozzi. Si presentano in genere come antieroi, personaggi dalle personalit\u00e0 complesse, astuti e spesso senza alcuno scrupolo. Questi elementi di crudo realismo continuano a vivere in alcuni western odierni.\n\"Da \"C'era una volta il West\" in poi il sogno americano di Leone inventa una delle pi\u00f9 entusiasmanti avventure di emigrazione intellettuale di un europeo verso gli Stati Uniti degli ultimi cinquant'anni. Lo sguardo si allarga e il regista, pur mantenendo la capacit\u00e0 analitica di scomposizione dell'azione e di arresto del tempo, conquista il senso dello sguardo fordiano, il piacere di far cavalcare l'occhio entro coordinate geografiche conosciute\" (G. Brunetta).\nMatrimonio.\nSergio Leone \u00e8 stato sposato con Carla Ranaldi per 29 anni, fino alla morte del regista. Lavor\u00f2 anche lei in ambito artistico: fu prima ballerina del Teatro dell'Opera di Roma e, in seguito, lavor\u00f2 come coreografa nel film \"Il colosso di Rodi\" diretto dal marito (mentre le coreografie del film \"C'era una volta in America\" sono di Gino Landi). Dalla loro unione nacquero tre figli: Francesca, Raffaella e Andrea, gli ultimi due titolari e amministratori della casa di produzione \"Leone Film Group\".\nInfluenza culturale.\nQuentin Tarantino lo ha definito il primo regista post-moderno, che ha influenzato numerosissimi registi.\nStanley Kubrick dichiar\u00f2 che non avrebbe potuto realizzare \"Arancia meccanica\", se non avesse visto \"Il buono, il brutto, il cattivo\".\nPer la sua importanza nello sviluppo del cinema, non solo per quel che riguarda il western, nel 1992 Clint Eastwood, regista e interprete de \"Gli spietati\", inser\u00ec nei titoli di coda la dedica \"A Sergio\". Lo stesso ha fatto undici anni dopo, nel 2003, Quentin Tarantino, nei titoli di \"\". Grande amante del cinema italiano e di Leone, secondo un aneddoto raccontato dallo stesso regista sul set de \"Le iene\" del 1992, agli inizi della propria carriera, non conoscendo ancora tutti i termini tecnici cinematografici era solito chiedere ai propri cameraman \"give me a Leone\", ovvero \"datemi un Leone\", per avere uno di quei suggestivi primissimi piani sui dettagli, marchio di fabbrica del regista romano.\nStephen King, nell\u2019introduzione all\u2019edizione del 2003 de \"La Torre Nera\", una serie di romanzi di genere fantastico (una commistione di fantasy, fantascienza, horror e western), indica tra le fonti \"Il Signore degli Anelli\" e \"Il buono, il brutto, il cattivo\". Scrive King: \u00abNel 1970 [...] , in una sala cinematografica quasi deserta, vidi un film diretto da Sergio Leone. Si intitolava \u201cIl buono, il brutto, il cattivo\u201d e prima ancora di essere arrivato a met\u00e0 capii che quello che volevo scrivere era un romanzo che contenesse il senso della ricerca e la magia di Tolkien, ma avesse come scenario il West quasi assurdamente maestoso di Leone. [...] \u201cIl buono, il brutto, il cattivo\u201d \u00e8 un film epico che rivaleggia con \u201cBen Hur\u201d\u00bb.\nNel 2002 il cantautore statunitense Jackson Browne ha dedicato al regista una canzone intitolata col suo nome e contenuta nell'album The Naked Ride Home.\nNel 2013 il gruppo rap italiano Colle Der Fomento gli ha dedicato una canzone col titolo \"Sergio Leone\".\nCuriosit\u00e0 su Sergio Leone.\nNel 1969, durante un viaggio di lavoro negli USA, Sergio Leone e lo sceneggiatore Luciano Vincenzoni ricevettero un invito per un dopocena da uno scrittore statunitense amico di Vincenzoni a casa di Sharon Tate (all'epoca moglie di Roman Pola\u0144ski). A causa di un secondo invito nei confronti di Vincenzoni da parte di un produttore a trascorrere il fine settimana a casa sua, il regista rimase solo. Il giorno successivo alla serata, Vincenzoni apprese dalla televisione del massacro avvenuto in casa di Sharon Tate nel quale erano stati tutti assassinati dalla banda di Charles Manson e pens\u00f2 che Leone fosse morto assieme agli altri. Solo pi\u00f9 tardi apprese che all'ultimo minuto Sergio aveva rinunciato all'invito perch\u00e9, parlando male l'inglese, non era andato alla festa.\nFilmografia.\nProduttore esecutivo.\nSegu\u00ec da vicino Carlo Verdone nella realizzazione dei film \"Un sacco bello\" e \"Bianco, rosso e Verdone\", di cui acquist\u00f2 i diritti, per poi rivenderli alla Medusa Distribuzione."}
{"id": "14582", "revid": "1543377", "url": "https://it.wikipedia.org/wiki?curid=14582", "title": "C'era una volta in America", "text": "C'era una volta in America (\"Once Upon a Time in America\") \u00e8 un film del 1984 diretto da Sergio Leone e interpretato da Robert De Niro, James Woods ed Elizabeth McGovern.\nTratta dal romanzo omonimo di Harry Grey (\"The Hoods\" in originale) del 1952, la pellicola narra, nell'arco di pi\u00f9 di quarant'anni (dagli anni '20 ai '60), le drammatiche vicissitudini del criminale David \"Noodles\" Aaronson e dei suoi amici nel loro progressivo passaggio dai quartieri bassi di Manhattan all'ambiente della malavita organizzata nella New York del proibizionismo e del post-proibizionismo.\nPresentato fuori concorso al 37\u00ba Festival di Cannes, \u00e8 il terzo capitolo della cosiddetta trilogia del tempo, preceduto da \"C'era una volta il West\" (1968) e \"Gi\u00f9 la testa\" (1971). Malgrado lo scarso successo di pubblico alla sua uscita, col passare degli anni \u00e8 stato definito unanimemente come uno dei film pi\u00f9 belli di sempre, posizionandosi ai livelli pi\u00f9 alti nelle classifiche dei film preferiti di pubblico e di critica.\nTrama.\nNew York, 1933. Epoca del Proibizionismo. Quattro spietati sicari, inviati da ignoti mandanti, cercano rabbiosamente il gangster David \"Noodles\" Aaronson, dopo aver assassinato Eve, la sua compagna. \"Fat\" Moe Gelly, proprietario del bar dove Noodles risiede, viene pestato a sangue finch\u00e9 non indica un teatro cinese con annessa fumeria d'oppio.\nNoodles \u00e8 l\u00ec per dimenticare la morte dei suoi tre amici e compari, \"Patsy\" (Patrick Goldberg), \"Cockeye\" (Philip Stein) e \"Max\" (Maximilian Bercovicz). In un flashback lo si vede assistere all'incendio di un camion carico di casse di whisky e alla morte degli amici, i loro corpi sull'asfalto, di cui uno completamente carbonizzato, quello di Max.\nDue dei quattro scagnozzi irrompono nel teatro/fumeria cinese ma Noodles fugge in tempo da un'uscita secondaria. Recatosi al locale, uccide il terzo sgherro ma non soccorre Fat Moe, per far credere ai nemici l'estraneit\u00e0 del suo amico alla vicenda, prende una chiave riposta in una pendola e quindi si reca in una stazione ferroviaria dove apre una cassetta di sicurezza. Dentro c'\u00e8 una valigia, che contiene solo vecchi giornali. Confuso e rassegnato, decide di salire sul primo treno in partenza, diretto a Buffalo, scappando per sempre da New York per rifarsi una nuova vita.\n1968. Noodles, oramai ultrasessantenne, torna a New York e incontra Moe, che continua a gestire il bar. I due discutono di una strana lettera, apparentemente speditagli da un rabbino locale, in cui lo si invita a trattare il trasferimento delle salme dei suoi tre amici, avvenuto gi\u00e0 otto mesi prima, a spese di un ignoto benefattore nel sontuoso cimitero di Riverdale. Noodles suppone che la missiva costituisca il messaggio di un vecchio nemico che gli fa cos\u00ec intendere di averlo rintracciato nonostante egli viva altrove sotto falso nome. Fat Moe lo ospita per la notte nell'appartamento adiacente il locale. Noodles, ora solo, vaga per il locale e guardando attraverso una feritoia che d\u00e0 su un magazzino, vede affiorare alla mente antichi ricordi.\n1920. Un adolescente Noodles spia la bella Deborah Gelly, sorella di Moe, mentre si esercita, aspirando a diventare una ballerina. Sar\u00e0 il grande amore della sua vita. Noodles \u00e8 un ragazzo di strada del Lower East Side di New York e vive di espedienti. Imbattutosi fortuitamente in un suo coetaneo, lo smaliziato Max Bercovicz che si \u00e8 appena trasferito dal Bronx, i due costituiscono con gli amici Patsy, Cockeye e Dominic una propria gang indipendente, iniziativa per la quale si inimicano il piccolo boss locale Bugsy.\nUn sabato, mentre tutta la comunit\u00e0 \u00e8 in preghiera in sinagoga, Noodles incontra Deborah nel bar dei Gelly. La fanciulla non approva il suo stile di vita e perci\u00f2, seppur a malincuore, non vuole concedersi a lui. Proprio nel bel mezzo del dialogo, Noodles viene richiamato fuori da Max e abbandona Deborah. Una volta in strada, i due ragazzi vengono malmenati e derubati da Bugsy e dai suoi compari. Noodles, sanguinante, cerca rifugio bussando alla porta di Deborah, la quale per\u00f2, nel rimarcare il proprio disappunto, lo abbandona fuori al proprio destino.\nNoodles e soci, nonostante le intimidazioni, continuano le loro attivit\u00e0 in proprio, fino a mettere a punto un espediente per recuperare delle casse di whisky gettate in mare dai contrabbandieri italoamericani, eludendo le motovedette della polizia fluviale. Ottengono ingenti guadagni e inaugurano un fondo comune, custodito in una valigia depositata presso una cassetta di sicurezza di una stazione.\nBugsy, furioso per lo sgarbo, tenta di eliminare la gang una volta per tutte e a farne le spese \u00e8 il giovanissimo Dominic, ucciso con un colpo di pistola alle spalle. Noodles si vendica uccidendo Bugsy, ma viene colto in flagrante da due poliziotti e nel tentativo di difendersi dall'arresto accoltella uno degli agenti di polizia per cui viene condannato a scontare una pena detentiva di dodici anni.\n1968. Noodles si reca a Riverdale, nella monumentale cappella fatta erigere dallo sconosciuto benefattore. All'interno legge il proprio nome su una targa commemorativa e trova una chiave, che riconosce essere quella della cassetta di sicurezza usata tanti anni prima. Una volta sul luogo, trova una valigia con una cospicua somma e un messaggio: \"Pagamento anticipato per il tuo prossimo lavoro\".\n1932. Noodles esce di prigione e trova ad attenderlo Max - che stenta a riconoscere - il quale lo informa che nel frattempo la banda ha ingrandito le proprie attivit\u00e0, trasformando l'esercizio di Fat Moe in un bar dove si distribuiscono clandestinamente alcolici in piena epoca proibizionista. Noodles scopre che i suoi tre amici iniziano a compiere dei lavori importanti al soldo di organizzazioni molto potenti di cui Max vuole garantirsi la protezione. Un lavoro consiste in una rapina a una gioielleria di Detroit per conto di un potente boss italo-americano di nome Frankie Monaldi e del suo referente Joe. Il colpo assume risvolti grotteschi: Noodles, provocato da una commessa di nome Carol, arriva a violentarla sebbene ella dimostri compiacenza.\nAl momento della consegna della refurtiva, Max e i suoi compari si sbarazzano di Joe e della sua banda, perch\u00e9 Max si era segretamente accordato con Monaldi per eliminare la concorrenza di Detroit. Noodles, visibilmente contrariato e sdegnato per la violenza dell'agguato, redarguisce Max per averlo tenuto all'oscuro e lo accusa di voler tradire la linea indipendente stabilita anni prima. \u00c8 l'inizio di una graduale frattura, che porta Noodles a diffidare sempre pi\u00f9 delle ambizioni del suo amico, palesemente avido di denaro e potere.\n1968. Nel bar di Fat Moe, Noodles apprende da un notiziario televisivo che il senatore Christopher Bailey \u00e8 scampato miracolosamente a un attentato dinamitardo. Il politico risulta infatti coinvolto in una controversa indagine per corruzione durante la quale sono gi\u00e0 stati assassinati altri testimoni. Nel servizio appare una vecchia conoscenza, il sindacalista James Conway O'Donnell.\n1933. In questo periodo imperversano le lotte del movimento operaio, cos\u00ec la banda riceve un incarico da Sharkey, un politico vicino al Sindacato Trasporti. Chicken Joe - uno sgherro al servizio di un certo Crowing, direttore di una fabbrica occupata - ha preso in ostaggio O'Donnell per costringerlo a porre termine a uno sciopero. Noodles e la sua gang intervengono sequestrando il dirigente per obbligare Chicken Joe allo scambio dei due ostaggi. Quest'ultimo per\u00f2 non demorde e in seguito ordina la gambizzazione di O'Donnell. La risposta di Max e Noodles \u00e8 un'imboscata ai danni del boss, che risparmia solo l'impietrito Crowing. Per garantire il successo dell'operazione, la banda arriva a ricattare il capo della polizia Vincent Aiello, scambiando i braccialetti ai neonati nella nursery in cui si trova il nuovo nato del poliziotto.\nDiviene cos\u00ec sempre pi\u00f9 chiara la commistione tra la malavita, il sindacato, la politica e le forze dell'ordine, tanto che Sharkey propone a Noodles e soci dei nuovi affari nell'imminenza della fine del Proibizionismo; Max, sempre pi\u00f9 ambizioso, accetterebbe di buon grado, mentre Noodles ancora una volta manifesta tutta la propria disapprovazione.\nPer conquistare Deborah, Noodles organizza una splendida serata in un ristorante sul mare prenotato esclusivamente per loro due, durante la quale le chiede di sposarlo. Lei, pur ricambiandolo, declina nuovamente la proposta per l'annoso motivo del di lui stile di vita, che comporterebbe soprattutto la rinuncia alle proprie aspirazioni artistiche. Deborah \u00e8 in procinto di partire per Hollywood e Noodles, profondamente deluso, la riaccompagna a casa e la violenta brutalmente in automobile. L'autista non aiuta lei e non ferma lui.\nCarol, la commessa della gioielleria di Detroit, diviene la donna di Max e Noodles ripiega con Eve, una ragazza conosciuta la notte in cui ha perso Deborah. Viene annunciata ufficialmente la data della fine del proibizionismo. Max, in un crescendo di ambizione, confida a Noodles il piano per rapinare la Federal Reserve Bank di New York, con lo scopo di garantirsi definitivamente ricchezza e potere. Giudicando il piano un'ennesima follia, Noodles medita di sventarlo e informa telefonicamente la Polizia di un imminente trasporto di alcolici ancora proibiti a cui partecipano i suoi amici. L'esito sar\u00e0 una sparatoria mortale.\n1968. Noodles riceve un invito a un ricevimento presso la residenza del senatore Bailey a Long Island. Per cautelarsi, fa visita dapprima a un'ormai anziana Carol in una casa di riposo, e da lei apprende dell'amicizia di Deborah con il politico, probabilmente suo amante, e della sua brillante carriera teatrale. Noodles raggiunge Deborah a Broadway e le fa visita in camerino. Alquanto scossa, Deborah gli racconta delle vicissitudini di Bailey, un immigrato che, dopo aver sposato una donna molto ricca ed aver avuto un figlio da essa, ebbe modo, grazie alla sua eredit\u00e0, di accumulare fortuna e divenire un ricco finanziere. Entrato in politica da cinque anni, \u00e8 per\u00f2 ora coinvolto in un'intricatissima inchiesta giudiziaria. La visita inaspettata di David, figlio del senatore, straordinariamente somigliante a Max giovane, chiarisce il sospetto di Noodles sull'identit\u00e0 del politico, ovvero il suo vecchio amico fattosi credere morto nel 1933.\nNoodles, nonostante le suppliche di Deborah a desistere, viene ricevuto in privato da Bailey/Max che lo mette al corrente della sua tragica situazione, delle minacce di morte dei suoi ex alleati che vogliono impedirgli di comparire al processo. L'uomo prega Noodles di ucciderlo con un colpo di pistola, per avere una morte onorevole e potersi sdebitare dell'antico sgarbo (\"Ho rubato la tua vita e l'ho vissuta al tuo posto, t'ho preso tutto, i tuoi soldi, la tua donna. Cosa aspetti a sparare?\"). Ma Noodles declina, spiazzandolo e negando qualsiasi addebito, chiamandolo sempre \"mister Bailey\", fingendo cos\u00ec di non riconoscere in lui Max e augurandogli il meglio per il processo che lo aspetta.\nNoodles esce in strada e sta per andarsene, quando vede avvicinarsi un camion della nettezza urbana. Scorge poco dopo la sagoma di Max mentre avanza verso il mezzo appena partito. Max sembra sparire misteriosamente dietro di esso, forse lanciatosi nelle lame compattatrici. Noodles osserva il camion allontanarsi fino a scomparire nel buio quando a un tratto spunta un corteo di auto d'epoca, con a bordo dei giovani festanti sulle note di \"God Bless America\" di Irving Berlin.\n1933. Si ritorna alla scena nel teatro cinese. Noodles giace sul letto sorridendo, inebriato dall'oppio.\nProduzione.\nRegia.\nStrutturato su un ampio ricorso alla formula dell'analessi e della prolessi, che lascia tuttavia spazio a un finale aperto, il film si presta a diverse interpretazioni. L'alto significato allegorico, la perfezione tecnica, l'atmosfera e il suo modo di trattare le pi\u00f9 grandi emozioni come amicizia, amore e malinconia lo rendono unico e inarrivabile. Col passare del tempo il film \u00e8 stato definito da una maggioranza sempre pi\u00f9 ampia \"un capolavoro assoluto\", uno dei migliori lavori cinematografici del secolo.\nSceneggiatura.\nLa sceneggiatura del film \u00e8 frutto di un lavoro lunghissimo che copre un arco di tempo di circa 12-13 anni. Infatti, fin dall'uscita di \"Gi\u00f9 la testa\", il regista inizi\u00f2 a progettare di realizzare un \"gangster movie\" ambientato nell'America dei primi del Novecento. Gli ostacoli furono innumerevoli, e su tutti il pi\u00f9 importante fu che lo stesso regista non aveva in mente una trama precisa per poter scrivere in modo continuativo la sua sceneggiatura.\nLa trama definitiva venne in mente al regista solo alla met\u00e0 degli anni Settanta, quando lesse il romanzo \"The Hoods\" di Harry Grey. Il romanzo era stato firmato dall'autore con uno pseudonimo per poter nascondere la sua identit\u00e0 visto che si trattava dell'autobiografia di un vero gangster negli anni del proibizionismo che si chiamava proprio David Aaronson. Leone rimase molto colpito dal libro e scelse di trarne ispirazione per il suo film, arrivando a definire quella come la trama che andava cercando ormai da un decennio.\nTrovato il soggetto, non restava che dare vita alla sceneggiatura per poter poi cominciare il film. Leone inizi\u00f2 a scrivere, ma a causa della complessit\u00e0 della trama che aveva in mente si avvalse di diversi collaboratori, chiamando a lavorare con lui Leonardo Benvenuti, Piero De Bernardi, Enrico Medioli, Franco Arcalli e Franco Ferrini (per Franco Arcalli, grande montatore e sceneggiatore, da tempo malato, sar\u00e0 l'ultimo lavoro per il cinema: deceduto nel 1978, non riuscir\u00e0 a lavorare ad \"Apocalypse Now\" di Francis Ford Coppola). Terminata la sceneggiatura, la propose al produttore statunitense Arnon Milchan (apparso in un cameo nel ruolo dell'autista di Deborah e Noodles) che accett\u00f2 di produrre il film.\nCast.\nAvendo a disposizione un budget elevato, Sergio Leone si avvalse di un cast misto, composto da grandi stelle internazionali e da attori debuttanti o poco conosciuti.\nPer le parti dei ragazzi Leone si affid\u00f2 a dei giovani debuttanti selezionati tramite audizioni: tutti questi ragazzi erano praticamente all'inizio della loro carriera. Tra loro, solo Brian Bloom (il giovane Patsy) continuer\u00e0 con medio successo la carriera di attore, mentre gli altri tenteranno di lavorare in qualche progetto prima di cambiare mestiere. Sergio Leone volle inoltre dei veri musicisti che suonassero davvero durante le scene girate nello \"speakeasy\" di Moe: per questo ingaggi\u00f2 dei noti jazzisti romani, Roberto Nicolai (tromba), Nunzio Giuliani (batteria), Gianni Sanjust (clarinetto), Dario Iori (banjo), Ole Jorgensen del \"Quintetto Bruno Martino\" (percussioni), Alex Serra (voce).\nCameo.\nIl produttore Arnon Milchan volle fare un cameo: compare infatti in una scena nei panni dell'autista di Noodles.\nRiprese.\nLe riprese iniziarono il 14 giugno 1982 per terminare il 22 aprile 1983. Il regista usa per la prima e unica volta nella sua carriera il formato 1,85:1, sostituendo il 2,35:1, che aveva caratterizzato i precedenti lavori, con i celebri primi piani. Durante i dieci mesi di riprese, la lavorazione prosegu\u00ec senza grandi difficolt\u00e0 se non quelle legate ai grandi spostamenti dell'intera troupe per raggiungere i vari luoghi.\nInfatti per poter girare nelle migliori condizioni Leone gir\u00f2 in lungo e in largo per gli USA, vagando dal quartiere Brooklyn di New York al New Jersey per poi andare in Florida (alcune riprese furono effettuate sulla St. Pete Beach del Don Cesar Hotel) e varcare i confini nazionali per poter riprendere alcune sequenze nella regione del Qu\u00e9bec in Canada. La troupe si spost\u00f2 anche in Europa: in Francia a Parigi (nella scena in cui Noodles assiste alla partenza di Deborah in treno, su una carrozza in sosta alla stazione si legge il logo della SNCF, compagnia ferroviaria di stato francese), ma soprattutto in Italia. Molte scene (soprattutto quelle ambientate negli anni venti e trenta) furono girate nei set di Cinecitt\u00e0, a Roma. Di passaggio in Italia Leone si ferm\u00f2 anche al Lido di Venezia per girare la scena della cena al ristorante di Noodles e Deborah all'hotel Excelsior.\nColonna sonora.\nPer la composizione della colonna sonora, il regista Sergio Leone non ha mai avuto dubbi, scegliendo immediatamente il suo collaboratore di lunga data Ennio Morricone, con cui aveva lavorato per tutti i suoi western che lo avevano reso celebre in tutto il mondo. La musica del film era stata commissionata da Leone con cos\u00ec largo anticipo che veniva ascoltata, seppur non nella versione orchestrata, sul set durante le riprese.\nIl film contiene anche brani non composti da Morricone, pi\u00f9 precisamente: \"Yesterday\", composto dal Beatle Paul McCartney; un brano dalla celeberrima sinfonia dell'opera \"La gazza ladra\" di Gioachino Rossini durante la scena dello scambio delle culle; \"God Bless America\" di Irving Berlin; \"Amapola\" di Jos\u00e9 Lacalle; \"Summertime\" di George Gershwin e \"Night and Day\" di Cole Porter.\nNella colonna sonora del film, arrangiata e diretta dallo stesso Morricone e registrata nel dicembre 1983, sono coinvolti anche la cantante Edda Dell'Orso, gi\u00e0 abituale vocalista delle colonne sonore di Morricone, e il flautista rumeno Gheorghe Zamfir, gi\u00e0 autore della colonna sonora del film \"Picnic ad Hanging Rock\".\nConsiderata da alcuni come il massimo capolavoro di Ennio Morricone, la colonna sonora ha fatto vincere al suo compositore vari premi, tra cui: un Los Angeles Film Critics Awards (1984), un BAFTA (1985) e un Nastro d'argento (1985), oltre a una candidatura ai Golden Globe del 1985.\nPromozione.\nAlcuni slogan promozionali internazionali del film:\nDistribuzione.\nDate di uscita.\nLa prima proiezione del film si tenne a New York il 17 febbraio 1984, in Italia il film usc\u00ec nelle sale cinematografiche il 28 settembre dello stesso anno.\nDivieti.\nLe restrizioni imposte nelle varie nazioni per il film:\nEdizione italiana.\nDoppiaggio.\nIl doppiaggio originale del film, la cui direzione venne affidata a Riccardo Cucciolla, \u00e8 stato seguito dallo stesso regista, che si \u00e8 occupato della scelta delle voci. Inizialmente Leone aveva pensato di assegnare il doppiaggio di Noodles a Pino Colizzi (gi\u00e0 doppiatore di Robert De Niro in \"Il padrino - Parte II\"); fu lo stesso Colizzi, tuttavia, a suggerire al regista di affidarlo a Ferruccio Amendola, doppiatore abituale dell'attore. A causa di alcuni problemi di diritti con il doppiaggio originale, il film \u00e8 stato ridoppiato in occasione dell'uscita del film in DVD nel 2003. Successivamente, il doppiaggio originale \u00e8 stato ripristinato nel 2012 grazie al restauro in occasione della pubblicazione del film in DVD e Blu-ray nella versione estesa della durata di 246 minuti, occasione nella quale torn\u00f2 anche in alcune sale. La versione originale \u00e8 stata trasmessa in prima visione su Rai 3 il 6 aprile 2015, mentre la versione integrale \u00e8 stata trasmessa, sempre su Rai 3, il 1\u00b0 gennaio 2022.\nEdizioni home video.\nIl film \u00e8 stato pubblicato in DVD il 7 luglio 2003 e in Blu-Ray il 27 gennaio 2011. In questa edizione a due dischi, il film \u00e8 presentato nella versione italiana del 1984 da 219 minuti nel formato 1,85:1 con audio Dolby Digital 5.1 e un nuovo doppiaggio. Il 4 dicembre 2012 \u00e8 uscito in DVD e Blu-Ray il film in una edizione estesa della durata di 251 minuti, con scene inedite e con la traccia audio originale curata dallo stesso Sergio Leone.\nVersioni.\nEsistono tre diverse versioni del film.\nVersione statunitense.\nHa una durata di 139 minuti e fu la versione distribuita nei cinema dei soli Stati Uniti. Secondo il volere del produttore Arnon Milchan, il film usc\u00ec privato di moltissime scene e caratterizzato da un montaggio che segue l'ordine cronologico degli eventi: la decisione fu presa per la diffidenza del pubblico verso la tecnica del \"flashback\", ritenuta di difficile comprensione e fruizione. L'apporto di queste alterazioni in seguito fu ritenuto dettato da meri interessi commerciali e determin\u00f2 lo scarso successo che il film riscosse all'epoca presso il pubblico e la critica statunitensi.\nVersione internazionale.\nHa una durata di 219 minuti e fu la versione distribuita in tutto il mondo (eccetto gli Stati Uniti) riscuotendo un buon successo. \u00c8 universalmente riconosciuta come la \"vera\" versione, ovvero maggiormente aderente al progetto originario di Leone, che vi approd\u00f2 dopo aver stampato circa 10 ore di materiale girato.\nDopo un primo montaggio, il regista cominci\u00f2 a considerare l'ipotesi di pubblicare una versione da ben 6 ore divisa in due parti da 3 ore ciascuna, poi abbassata a 269 minuti (4 ore e 29 minuti), quindi accorciata ulteriormente per giungere ai 219 minuti finali. Pertanto anche in questa versione numerose scene risultano eliminate, tanto che punti della trama complessiva risultano poco comprensibili proprio a causa del taglio di passaggi esplicativi. Le scene tagliate comunque non andarono distrutte ma sopravvissero, bench\u00e9 in modo piuttosto scarno, non doppiate e non montate.\nVersione restaurata ed estesa del 2012.\nNel 2011 Andrea e Raffaella Leone, figli del regista, acquisirono i diritti del film per l'Italia e ne affidarono l'opera di restauro alla Cineteca di Bologna. L'operazione precedeva anche l'aggiunta di circa 26 minuti di scene eliminate presenti nel primo montaggio realizzato dal regista e il ripristino del doppiaggio originale grazie all'aiuto del fonico di mix Fausto Ancillai e del montatore del suono Stefano Di Fiore.\nLa pellicola cos\u00ec restaurata, dalla durata di 246 minuti e denominata \"extended director's cut\", fu proiettata il 18 maggio 2012 al 65\u00ba Festival di Cannes, con la presenza in sala di Robert De Niro, James Woods, Jennifer Connelly, Elizabeth McGovern e Ennio Morricone. Questa versione ebbe anche una distribuzione limitata in pochi cinema dal 18 al 21 ottobre 2012 e dall'8 all'11 novembre 2012 e infine fu pubblicata in DVD e Blu-Ray il 4 dicembre 2012.\nScene aggiunte nella versione estesa.\nLe sequenze aggiunte nella versione del 2012 sono state inserite nella pellicola cosicch\u00e9 potessero spiegare allo spettatore alcune parti che risultavano poco chiare nella versione internazionale da 219 minuti. Le scene restaurate sono d'altronde facilmente identificabili sia per la qualit\u00e0 difforme del girato sia perch\u00e9 sottotitolate e prive di doppiaggio in italiano.\nAccoglienza.\nIncassi.\nIl film venne distribuito commercialmente negli USA nei primi giorni del giugno 1984, nel primo week-end di apertura venne proiettato in 894 sale incassando 2.412.014 $. A causa della pessima versione montata dal produttore Arnon Milchan il film ebbe un immediato calo di spettatori e fu un notevole insuccesso di pubblico incassando complessivamente solo 5.321.508 $ sul mercato domestico (a fronte di un budget di 30.000.000 $) e posizionandosi a un deludente 107\u00ba posto della classifica dei maggiori incassi sul mercato USA.\nLe cose andarono molto meglio in Europa, dove venne distribuita la versione montata secondo le direttive del regista: in Germania il film incass\u00f2 l'equivalente di oltre 9.000.000 $ e in Svezia il ricavo totale fu di 4.696.703 SEK. Ottimi risultati si ebbero anche in Francia, in Italia e nel Regno Unito.\nCritica.\nMorando Morandini nel suo \"Dizionario del cinema\" attribuisce al film un giudizio di 5 stelle, il massimo assegnabile, commentando: \u00abIl presente non esiste: \u00e8 una sfilata di fantasmi nello spazio incantato della memoria. Alle sconnessioni temporali corrispondono le dilatazioni dello spazio: con sapienti incastri tra esterni autentici ed esterni ricostruiti in teatro, Leone accompagna lo spettatore in un viaggio attraverso l'America metropolitana (e la storia del cinema su quell'America) che \u00e8 reale e favoloso, archeologico e rituale. [...] \u00c8 un film di morte, iniquit\u00e0, violenza, piombo, sangue, paura, amicizia virile, tradimenti. E di sesso. In questa fiaba di maschi violenti le donne sono maltrattate; la pulsione sessuale \u00e8 legata all'analit\u00e0, alla golosit\u00e0, alla morte, soprattutto alla violenza. \u00c8 l'America vista come un mondo di bambini\u00bb.\nPino Farinotti nella sua guida conferma l'alta valutazione del film assegnandogli un voto di 4 stelle su 5, definendolo \u00abUn'autentica lezione di cinema.\u00bb Viceversa Paolo Mereghetti ridimensiona l'opera assegnando al film 2 stelle e mezzo su 4 scrivendo: \nNel suo \"Cent'anni di cinema italiano\", Gian Piero Brunetta commenta: \nPrimati.\n\u00c8 stato inserito al 43\u00ba posto della lista dei migliori film della storia del cinema stilata dai lettori di \"TimeOut\" con la seguente motivazione: \"A mature meditation on time, honor, and brotherhood, and another gangster epic on a grand scale\". \"Empire Magazine\" lo ha inserito al 63\u00ba posto nella sua lista pubblicata nel 1999 e all'83\u00ba posto di quella pubblicata nel 2003. Figura inoltre al 71\u00ba posto della Top 250 di IMDb con una media voti di 8,3/10. Anche sul sito Rotten Tomatoes il film ha una media di voti di 8,4/10.\nTeoria del sogno.\nIl film inizia e finisce con la stessa scena del 1933, con Noodles che si nasconde in una fumeria d'oppio. Poich\u00e9 la prima scena raffigura Noodles gi\u00e0 sotto l'effetto dell'oppio, mentre l'ultima scena del film lo raffigura poco prima (in procinto di accendere la pipa), alcuni interpretano la storia come un sogno o una fantasia indotta dalla droga, con Noodles che ricorda il suo passato e immagina il suo futuro. Nel commento inserito nel DVD, lo storico cinematografico Richard Schickel afferma che i consumatori di oppio sono spesso soggetti, tra i fumi della droga, a vivide allucinazioni con la singolare tendenza a esplorare ricordi del proprio passato e visioni di un immaginario futuro.\nNel documentario \"A Fistful of Sergio Leone\" \u00e8 riportato che lo stesso Leone fece riferimento a questa teoria parlando con uno spettatore che aveva appena visto il film. Gli oppositori della teoria del sogno citano il fatto che la sequenza del 1968 include vari anacronismi: la musica dei Beatles, la televisione, e riferimenti alla guerra del Vietnam, gli hippy nella stazione che discutono su Jimi Hendrix, che ovviamente non esistevano nel 1933 e quindi Noodles non sarebbe stato in grado di sognarli. E asseriscono inoltre che filmare le sequenze successive sotto forma di sogno avrebbe annullato l'effetto tematico e psicologico del film.\nI sostenitori affermano che varie scene avvalorano la teoria del sogno: per esempio il telefono che squilla ossessivamente nella mente di Noodles \u00e8 il sintomo di una allucinazione ossessiva provocata dall'oppio ed egli viene immediatamente soccorso da un inserviente della fumeria che gli passa nuovamente la pipa facendolo immergere nuovamente nella storia. Inoltre il film inizia con la musica di \"God Bless America\" e nella scena finale corrispondente, le automobili che sfilano cariche di gente che festeggia sono veicoli del 1930 e suonano la stessa canzone. Il tradimento di Max nel futuro pu\u00f2 essere interpretato come un trasferimento di responsabilit\u00e0: Noodles inconsciamente accusa Max per il suo ingresso nell'organizzazione criminale e per la sua fallita relazione con Deborah, e in un certo senso si sente tradito dalle ambizioni di Max.\nAlla fine del film, il sorriso di Noodles viene interpretato come il sollievo, nell'accorgersi di aver solo sognato, anche se Noodles sorride poco, dopo aver iniziato a fumare oppio. Poco prima della sua morte nel 1989, Sergio Leone tenne una lezione al Centro sperimentale di cinematografia; in questo intervento, il regista affront\u00f2 anche la teoria del sogno e spieg\u00f2 che Noodles, grazie all'oppio, ha una visione del suo futuro. Specific\u00f2 che si trattava ovviamente di una sua personale lettura del film."}
{"id": "14583", "revid": "5585", "url": "https://it.wikipedia.org/wiki?curid=14583", "title": "C'era una volta il West", "text": "C'era una volta il West \u00e8 un film del 1968 diretto da Sergio Leone. \u00c8 un western all'italiana di registro epico prodotto dalla Paramount Pictures e interpretato da Claudia Cardinale, Henry Fonda, Jason Robards e Charles Bronson. La sceneggiatura venne scritta da Leone e Sergio Donati, da un soggetto ideato da Leone, Bernardo Bertolucci e Dario Argento. Il film venne fotografato da Tonino Delli Colli e musicato da Ennio Morricone. \u00c8 il primo episodio della trilogia del tempo di Leone, che proseguir\u00e0 con \"Gi\u00f9 la testa\" (1971) e \"C'era una volta in America\" (1984).\nLa versione originale del regista era lunga 165 minuti quando il film usc\u00ec il 21 dicembre 1968. Questa versione venne proiettata nelle sale cinematografiche europee, e fu un successo al botteghino. Per l'uscita negli Stati Uniti d'America il 28 maggio 1969, \"C'era una volta il West\" venne tagliato dalla Paramount fino a una durata di 145 minuti, ricevendo un'accoglienza critica per lo pi\u00f9 negativa e fallendo finanziariamente. Il film \u00e8 oggi considerato tra i migliori western mai realizzati.\nNel 2009 il film venne incluso nel National Film Registry dalla Biblioteca del Congresso per essere \"culturalmente, storicamente o esteticamente\" significativo.\nTrama.\nSweetwater, un pezzo di terra vicino a Flagstone (un'immaginaria citt\u00e0 del West), contiene l'unica fonte d'acqua della regione, ed \u00e8 al centro di un conflitto. Il terreno \u00e8 stato acquistato da Brett McBain, il quale prevedeva che la ferrovia transcontinentale in costruzione sarebbe dovuta passare attraverso quella zona per avere l'acqua necessaria alle locomotive a vapore. Quando il magnate delle ferrovie Morton ne viene a conoscenza, manda il suo sicario Frank a intimidire McBain per andarsene dalla terra, ma Frank invece uccide McBain e i suoi tre figli, lasciando delle prove per incriminare il bandito Cheyenne. Sembra che la terra non abbia pi\u00f9 alcun proprietario; tuttavia, un'ex prostituta arriva da New Orleans, rivelando di essere Jill McBain, la nuova moglie di Brett e proprietaria del terreno.\nNel frattempo, un misterioso pistolero che suona un'armonica a bocca, in seguito soprannominato \"Armonica\" da Cheyenne, \u00e8 alla ricerca di Frank. Dopo aver eliminato tre uomini che Frank aveva inviato ad ucciderlo, arriva in una locanda sulla strada per Sweetwater, dove informa Cheyenne che i tre pistoleri sembravano spacciarsi come suoi uomini. A Sweetwater vengono consegnati dei materiali per costruire una stazione ferroviaria e una piccola citt\u00e0. Armonica spiega che Jill perder\u00e0 Sweetwater a meno che la stazione non venga terminata prima che la squadra di costruzione della ferrovia raggiunga quel punto, cos\u00ec Cheyenne mette i suoi uomini a lavorare per costruirla.\nFrank si ribella a Morton, che voleva fare un accordo con Jill. Morton \u00e8 paralizzato e incapace di reagire. Dopo averla violentata, Frank costringe Jill a vendere la propriet\u00e0 all'asta. Egli cerca di comprare la fattoria a buon mercato intimidendo gli altri offerenti, ma Armonica arriva con Cheyenne e fa un'offerta molto pi\u00f9 elevata basata sulla ricompensa per la consegna di Cheyenne alle autorit\u00e0. Armonica respinge l'offerta di Frank di comprargli la fattoria a un dollaro in pi\u00f9 di quanto pagato all'asta. Gli uomini di Frank lo tradiscono e gli tendono un agguato, essendo stati pagati da Morton per rivoltarsi contro di lui, ma \u2013 con grande indignazione di Jill \u2013 Armonica aiuta Frank a ucciderli, al solo scopo di tenere quel privilegio per se stesso.\nMorton e gli altri uomini di Frank vengono uccisi in uno scontro con la banda di Cheyenne. Frank poi va a Sweetwater per affrontare Armonica. In due occasioni Frank aveva chiesto ad Armonica chi fosse, ma entrambe le volte Armonica aveva misteriosamente citato i nomi di uomini che Frank aveva ucciso. Questa volta, Armonica dice che riveler\u00e0 chi \u00e8 \"solo sul punto di morire\". I due uomini si preparano per un duello, e a questo punto il motivo di vendetta di Armonica viene rivelato in un flashback.\nQuando Armonica era un ragazzo, un giovane Frank, gi\u00e0 bandito crudele, lo aveva costretto a tenere in piedi sulle spalle il fratello adulto mentre quest'ultimo aveva un cappio intorno al collo. Mentre il ragazzo lottava per sostenere il peso di suo fratello, Frank gli aveva messo un'armonica in bocca. Alla fine il fratello maggiore aveva maledetto il suo assassino ed era rimasto impiccato alla campana del villaggio quando Armonica era crollato a terra.\nArmonica estrae la pistola per primo e spara a Frank. In punto di morte, Frank chiede nuovamente ad Armonica chi egli sia: quest'ultimo mette l'armonica in bocca a Frank, che, riconoscendolo, annuisce debolmente, per morire subito dopo. Armonica e Cheyenne dicono addio a Jill, che sta supervisionando la costruzione della stazione ferroviaria mentre la squadra della ferrovia raggiunge Sweetwater. Cheyenne crolla, rivelando di essere stato colpito mortalmente durante lo scontro con la banda di Frank dal magnate Morton. Il treno di lavoro arriva e Jill porta l'acqua ai lavoratori ferroviari, mentre Armonica cavalca via con il corpo di Cheyenne.\nProduzione.\nDopo aver diretto \"Il buono, il brutto, il cattivo\", Leone aveva intenzione di ritirarsi dal fare western, credendo di aver gi\u00e0 detto tutto quello che voleva. Si era imbattuto nel romanzo \"Mano armata\" di Harry Grey, un libro autobiografico basato sull'esperienza dell'autore come criminale ebreo durante il proibizionismo, e progettava di adattarlo in un film (che sarebbe infine diventato, diciassette anni dopo, il suo ultimo film, \"C'era una volta in America\"). A Leone per\u00f2 venivano offerti solo western dagli studios di Hollywood. La United Artists (che aveva prodotto la trilogia del dollaro) gli offr\u00ec l'opportunit\u00e0 di fare un film con protagonisti Charlton Heston, Kirk Douglas e Rock Hudson, ma Leone rifiut\u00f2. Tuttavia, quando la Paramount Pictures offr\u00ec a Leone un budget generoso con accesso a Henry Fonda - il suo attore preferito, e uno con cui aveva voluto lavorare per quasi tutta la sua carriera - Leone accett\u00f2 l'offerta.\nPoco prima del Natale del 1966, il regista Bernardo Bertolucci, pensando che vedere film l'avrebbe consolato del fatto che i suoi primi due lungometraggi, \"La commare secca\" e \"Prima della rivoluzione\", non avevano avuto successo al botteghino, assistette allo spettacolo delle tre di pomeriggio de \"Il buono, il brutto, il cattivo\" in un cinema di Roma. Proprio l\u00ec incontr\u00f2 Leone e il critico cinematografico del giornale \"Paese Sera\", poi divenuto un acclamato autore di horror, Dario Argento, i quali erano nella cabina del proiezionista, per supervisionare la proiezione del film. Leone lo riconobbe e Argento fece le presentazioni. Il giorno dopo, Leone telefon\u00f2 a Bertolucci a casa, per chiedergli se gli fosse piaciuto il film:\nIntanto, il regista romano rivel\u00f2 ai dirigenti della Paramount che la sua prossima pellicola sarebbe stata pi\u00f9 personale rispetto alla trilogia del dollaro, che non ci sarebbe stato il bisogno di assoldare i suoi \u00abvecchi sceneggiatori\u00bb (Luciano Vincenzoni e Sergio Donati) per scrivere il copione e che sarebbe stata ridotta al minimo ogni traccia visibile della fabbrica di Cinecitt\u00e0, per girare il nuovo film in una struttura che gli avrebbe consentito di preparare un suo progetto, chiamato \"C'era una volta in America\". Sebbene Charles Bluhdorn, direttore della \"Gulf and Western\", la societ\u00e0 proprietaria della Paramount, fosse un uomo d'affari espansivo e impaziente che non amava essere contraddetto, Leone seppe impressionarlo al punto da farsi lasciare mano libera.\nSceneggiatura.\nLeone ingaggi\u00f2, quindi, sia Argento che Bertolucci per scrivere la storia del suo nuovo film; intraprese cos\u00ec una serie di riunioni con i due giovani in casa sua, in via Lisippo, nel quartiere Axa, che dur\u00f2 dal gennaio all'aprile del 1967. Carla, moglie del regista, ricorda che \u00abper Sergio questo era un passo molto insolito: Dario e Bernardo erano giovani, ed erano molto attratti da come Sergio parlava di cinema\u00bb. Con lo scopo di assicurarsi il controllo sul progetto, Leone mise Argento e Bertolucci sotto contratto con la sua nuova casa di produzione, la Rafran, il cui nome deriva dalle prime sillabe dei nomi delle figlie, Raffaella e Francesca.\nLeone ricordava cos\u00ec queste riunioni: \nSpesso queste \"chiacchierate\" si focalizzavano sui molti significati attribuibili alla frase \"C'era una volta il West\". Per Leone, essa sottintendeva l'unione fra la narrazione popolare (\"C'era una volta...\") e la loro attendibilit\u00e0 storica (\"...il West\"), ponendo, contemporaneamente, l'epoca d'oro del western in una sorta di ambientazione favolistica. L'argomento principale, l'arrivo del progresso sotto forma del treno, \u00e8, infatti, una delle sette trame base di questo genere elencate dallo scrittore Frank Gruber e molti registi, tra cui John Ford e Cecil B. DeMille, ne avevano usufruito in passato.\nLeone, invece, lo sfrutt\u00f2 per esprimere il proprio punto di vista sul west: \"L'idea di base era ricorrere ad alcune delle convenzioni, dei trucchi e delle ambientazioni dei western americani, e a una serie di riferimenti a singoli western - e usare il tutto per raccontare la \"mia\" versione della storia della nascita di una nazione\". Bertolucci, a questo proposito, afferm\u00f2: \"In quei giorni c'era il culto per l'uso delle citazioni, e io mi dicevo: \u00abNon sarebbe stupendo se un regista del talento di Leone facesse citazioni senza saperlo, in tutta innocenza - citazioni che, invece di essere volute, si limitano a capitare?\u00bb\". In realt\u00e0, secondo il regista del film, Bertolucci, non avendo lavorato alla sceneggiatura, non pot\u00e9 prendere decisioni riguardo al menzionare altri film, pur avendo apportato \u00abqualcosa di personale collaborando alla storia\u00bb.\nDurante le riunioni, si dava molta importanza al fattore ludico: Bertolucci ricorda che \u00aba volte Leone dava l'impressione che preparare un film fosse come quando uno \u00e8 bambino e gioca ai cowboy\u00bb. Argento afferm\u00f2 in seguito che questa caratteristica del regista era molto contagiosa: \"Mi comprai una pistola, una Colt... una vera. Avevo bisogno di sentirne il peso. Cos\u00ec, a casa da solo, giocavo con la pistola, facendomela roteare e roteare nelle mani. Comprai anche un cappello da cowboy e lo indossavo davanti a uno specchio. Facevo di tutto per cercare di entrare nello spirito della cosa\".\nSecondo lo stesso Argento, il lavoro si fece gradualmente pi\u00f9 rigoroso:\nQuando poi la storia cominci\u00f2 a prendere forma, Leone si era gi\u00e0 recato diverse volte negli Stati Uniti d'America, dove aveva svolto dei sopralluoghi con una jeep a noleggio nei deserti del Colorado, del Nuovo Messico e in Arizona. In quest'ultimo stato, in particolare, aveva effettuato una visita guidata presso la Monument Valley, al confine con lo Utah, accompagnato dal direttore della fotografia Tonino Delli Colli, il quale ricorda:\u00ab[vedevo] Sergio tutto eccitato che mi diceva quasi tutte le inquadrature dei film di John Ford: \"Ha girato da quest'angolazione. Ha messo la macchina qui\". Ce l'aveva tutto nella testa\u00bb. Proprio da un piccolo villaggio di quella zona deriva il nome del luogo del ranch dei McBain, \"Sweetwater\". Bertolucci ricorda:\nIl frutto di quattro mesi di riunioni fu un trattamento, che Bertolucci ricorda \u00abenorme...[di] circa trecento pagine\u00bb, consistente perlopi\u00f9 in descrizioni, suggerimenti di immagini visive e indicazioni di messa in scena. A questo punto, Bertolucci decise di separarsi dal gruppo, poich\u00e9 aveva appena accettato di dirigere un film interpretato dai membri della compagnia teatrale sperimentale del Living Theatre, che sarebbe stato poi chiamato \"Agonia\" e incluso nel film collettivo \"Amore e rabbia\" del 1969. Argento, quindi, decise di dedicarsi alla scrittura di diverse sceneggiature di spaghetti western, tra cui quella di \"Un esercito di 5 uomini\", di cui diresse una sequenza, e alla preparazione del suo primo film da regista, \"L'uccello dalle piume di cristallo\", un thriller che sarebbe poi uscito nelle sale nel 1970.\nArgento ricorder\u00e0 con queste parole l'aiuto che diede alla sua carriera la collaborazione con Leone:\nSenza pi\u00f9 un collaboratore con cui scrivere la sceneggiatura del film, Leone decise di richiamare Sergio Donati. Quest'ultimo, tuttavia, era molto amareggiato: dopo aver lavorato per molti mesi al copione de \"Il buono, il brutto, il cattivo\", Donati non fu accreditato nel film, ma Leone gli promise che avrebbe scritto la sua successiva pellicola.\nLo sceneggiatore ricorda cos\u00ec i mesi successivi a questa promessa:\nFin da \"Il buono, il brutto, il cattivo\", che originariamente durava tre ore, i film di Leone erano solitamente tagliati (spesso drammaticamente) per la distribuzione americana. Leone era molto consapevole della lunghezza di \"C'era una volta il West\" durante le riprese, cos\u00ec chiese a Donati di aiutarlo a perfezionare la sceneggiatura per frenare la lunghezza della pellicola verso la fine della produzione. Molti dei dialoghi pi\u00f9 memorabili del film provengono da Donati, o dal direttore dei dialoghi in inglese del film, l'attore americano espatriato Mickey Knox.\nCasting e riprese.\nFonda non accett\u00f2 la prima offerta di Leone di interpretare Frank, cos\u00ec Leone vol\u00f2 a New York per convincerlo, dicendogli: \"Immagina questo: la telecamera mostra un bandito dalla vita in gi\u00f9 che tira fuori la sua pistola e spara a un bambino che corre. La telecamera si alza verso la faccia del bandito e... \u00e8 Henry Fonda\". Dopo l'incontro con Leone, Fonda chiam\u00f2 il suo amico Eli Wallach, che gli consigli\u00f2 di fare il film, poich\u00e9 avrebbe avuto l'esperienza della sua vita.\nQuando accett\u00f2 il ruolo, Fonda arriv\u00f2 sul set con lenti a contatto marroni e barba. Fonda sentiva che avere gli occhi scuri e la barba si sarebbe fuso bene con il male del suo personaggio e avrebbe aiutato il pubblico ad accettare questo \"nuovo\" Fonda come il cattivo, ma Leone gli disse subito di togliere lenti e barba. Leone riteneva che gli occhi azzurri di Fonda riflettessero meglio la gelida natura del killer. Era una delle prime volte in un film western dove il cattivo sarebbe stato interpretato dall'attore principale.\nLeone inizialmente offr\u00ec il ruolo di Armonica a Clint Eastwood; quando egli rifiut\u00f2, Leone assunse Charles Bronson, che aveva rifiutato la parte dell'uomo senza nome in \"Per un pugno di dollari\". Anche James Coburn fu avvicinato per Armonica, ma chiese troppi soldi.\nA Robert Ryan venne offerto il ruolo dello sceriffo interpretato da Keenan Wynn. Ryan inizialmente accett\u00f2, ma si tir\u00f2 fuori dopo che gli venne dato un ruolo pi\u00f9 importante ne \"Il mucchio selvaggio\" di Sam Peckinpah.\nA Enrico Maria Salerno e Robert Hossein venne offerto il ruolo di Morton prima che Gabriele Ferzetti venisse assunto; Hossein aveva accettato, ma dovette abbandonare per un impegno teatrale. Ferzetti, che lo considerava uno dei suoi migliori ruoli, si rifer\u00ec al suo casting come \"fato, destino\".\nL'arco in mattoni del flashback di Armonica fu costruito nei pressi di un piccolo aeroporto quindici miglia a nord della Monument Valley e a due miglia dalla U.S. Route 163 (che collega la Goulding's Trading Post e Mexican Hat). La famosa sequenza d'apertura con i tre killer che incontrano il treno fu l'ultima sequenza filmata in Spagna. Le riprese vennero programmate per quattro giorni, e furono girate lungo la linea ferroviaria nei pressi della Estaci\u00f3n de La Calahorra, nei pressi di Guadix.\nL'attore Al Mulock, il quale interpreta Knuckles nella sequenza d'apertura, si suicid\u00f2 a Guadix poco prima che le riprese di questa sequenza finissero, gettandosi dalla finestra della sua stanza d'albergo col costume di scena. Anche Frank Wolff, l'attore che interpreta Brett McBain, si suicid\u00f2 in un \"residence\" di Roma nel 1971.\nColonna sonora.\nLa musica \u00e8 stata scritta dal compositore Ennio Morricone, collaboratore regolare di Leone, sotto la direzione del regista prima dell'inizio delle riprese. Come ne \"Il buono, il brutto, il cattivo\", la musica ossessionante, enfatizzata a tratti dal suono acuto, quasi stridulo, di un'armonica, contribuisce alla grandezza del film e, come quella del suddetto film, \u00e8 considerata una delle pi\u00f9 grandi composizioni di Morricone.\nIl film presenta leitmotiv che si riferiscono a ciascuno dei personaggi principali (ognuno con il proprio tema musicale), nonch\u00e9 allo spirito del West americano. Particolarmente interessante \u00e8 la voce senza parole della cantante italiana Edda Dell'Orso durante il tema musicale di Jill. Era desiderio di Leone avere la musica a disposizione e suonata durante le riprese. Leone fece comporre a Morricone la colonna sonora prima dell'inizio delle riprese, e riprodusse la musica in sottofondo per gli attori sul set.\nFatta eccezione per circa un minuto del motivo \"Come una sentenza\", prima che Armonica uccida i tre banditi, nessuna colonna sonora viene suonata fino alla fine della seconda scena, quando Henry Fonda fa il suo primo ingresso. Questo pu\u00f2 non sembrare particolarmente strano, anche se la musica di Morricone \u00e8 solitamente considerata come una parte vitale dei film western di Sergio Leone. Durante l'inizio del film, Leone e Morricone fanno invece utilizzo di un numero di suoni naturali, per esempio una ruota che gira nel vento, il suono di un treno, locuste, fucili da caccia, ali di piccioni ecc., oltre all'armonica suonata dal personaggio di Bronson, dal momento che il suono dell'armonica \u00e8 \"dentro il film\" piuttosto che una vera colonna sonora.\nLe tre note scritte da Morricone per Armonica sono eseguite da Franco De Gemini. Questo brano \u00e8 stato originariamente suonato con una armonica cromatica in Bb con un piccolo riverbero per farlo sembrare un po' spettrale. Le note sono E, C, Eb, E che si suonano nei fori 5 e 6 con l'uso dello slide in corrispondenza al foro 6. Una occasionale nota B di passaggio si ottiene con lo slide a met\u00e0 tra il foro 5 e 6.\nAlbum.\nLa colonna sonora del film venne pubblicata nel 1972, e includeva originariamente 10 tracce. Nel mondo vennero vendute circa 10 milioni di copie dell'album. Anche le recensioni furono positive; AllMusic ha dato all'album 4 stelle su 5. Una versione rimasterizzata ed estesa a 27 tracce fu pubblicata in Italia nel novembre 2005.\nDistribuzione.\nData di uscita.\nLe date di uscita internazionali sono state:\nAccoglienza.\nBench\u00e9 meno popolare negli Stati Uniti d'America rispetto alla precedente trilogia del dollaro, \"C'era una volta il West\" guadagn\u00f2 un fervente seguito di culto in tutto il mondo, in particolare tra cineasti e registi. Gi\u00e0 negli anni 1970 venne rivalutato da giovani registi e critici, molti dei quali lo definirono un capolavoro; tra i tanti, anche Quentin Tarantino, Martin Scorsese, George Lucas, John Carpenter e John Boorman hanno parlato dell'influenza che il film ha avuto su di loro. \u00c8 ormai considerato uno dei migliori film mai realizzati e alcuni critici lo considerano il miglior western di sempre e la pi\u00f9 bella realizzazione di Sergio Leone come regista. Il sito web di aggregazione di recensioni Rotten Tomatoes raccolse retrospettivamente le recensioni di 54 critici, tutte positive. \"C'era una volta il West\" pu\u00f2 essere trovato in numerosi sondaggi cinematografici e liste \"best of\":\nIncassi.\nIl film, con un incasso di due miliardi e mezzo di lire, si classific\u00f2 terzo dietro \"Serafino\" e \"Il medico della mutua\" tra i maggiori successi italiani della stagione 1968-69.\nDetiene ad oggi il 40\u00ba posto nella classifica dei film italiani pi\u00f9 visti di sempre con spettatori paganti.\nEdizioni home video.\nDVD.\nPrima edizione CVC.\nLa prima edizione DVD usc\u00ec il 20 giugno 2000 ad opera della CVC. Il DVD presentava la director's cut con l'audio italiano rielaborato in Dolby Digital 5.1. Il video tuttavia venne rimasterizzato in 1,85:1, tagliando i lati dell'immagine. Come extra erano presenti le filmografie di Leone e degli attori principali.\nEdizione speciale.\nLa seconda edizione DVD usc\u00ec il 13 aprile 2002, sempre ad opera della CVC. Promosso come edizione speciale, il DVD presentava la director's cut rimasterizzata nel formato originale in 2,35:1, con l'audio italiano in mono e in Dolby Digital 5.1. Come extra, oltre alle filmografie di regista e attori, erano presenti delle interviste a Sergio Leone e Claudia Cardinale. Questo fu l'ultimo DVD a presentare la director's cut italiana.\nEdizione MHE.\nLa terza edizione DVD usc\u00ec il 21 novembre 2007, ad opera di Mondo Home Entertainment. Il DVD includeva per la prima volta la versione cinematografica, nell'edizione restaurata presentata a Roma il mese precedente. Il DVD era disponibile, oltre che nella versione normale, anche in una Special Edition digibook che includeva il libro \"La storia di un'opera\". Il film era presentato con l'audio italiano in mono (inclusa una traccia in PCM lineare) e sottotitoli per non udenti nella stessa lingua. Non era incluso alcun contenuto speciale.\nEdizione Rai Cinema.\nLa quarta edizione DVD \u00e8 uscita il 5 dicembre 2013, ad opera di Rai Cinema. Anche questo DVD include la versione restaurata del 2007, con audio italiano in mono e Dolby Digital 5.1, e non sono presenti extra. Inizialmente il DVD era stato inserito in un custom case di cartone, ma in seguito \u00e8 stato ristampato con una normale custodia amaray.\nBlu-ray Disc.\nPrima edizione.\nLa prima edizione BD \u00e8 uscita il 5 dicembre 2013, ad opera di Rai Cinema. Il BD include la versione restaurata del 2007 con l'audio italiano in mono e quello inglese in DTS-HD 5.1. L'unico extra incluso \u00e8 il trailer americano. Inizialmente il BD era stato inserito in un custom case di cartone, ma in seguito \u00e8 stato ristampato con una normale custodia amaray.\nCitazioni e riferimenti.\nCitazioni di altre opere.\nIntento di Leone era di prendere le usuali convenzioni dei western americani di John Ford, Howard Hawks e altri per rielaborarle in modo ironico, sostanzialmente invertendo il loro significato previsto nelle fonti originali per infondere una connotazione pi\u00f9 cupa. L'esempio pi\u00f9 evidente di questo \u00e8 la scelta del veterano eroe del cinema Henry Fonda come interprete del malvagio Frank, ma ci sono anche molte altre inversioni pi\u00f9 sottili lungo tutto il film. Secondo il critico e storico del cinema Christopher Frayling, il film cita ben 30 western classici americani.\nLe citazioni pi\u00f9 importanti sono:\nVersioni alternative.\nLa versione uscita nei cinema di tutto il mondo ha una durata di circa 165 minuti. Al Festival Internazionale del Film di Roma 2007 questa versione venne presentata con un nuovo restauro promosso da Martin Scorsese ed effettuato da Film Foundation e Fondazione Cinema per Roma in collaborazione con Sergio Leone Production e Paramount Pictures, utilizzato per le successive edizioni home video. Esistono per\u00f2 alcune versioni alternative del film, reperibili in varie forme in alcuni Paesi.\nVersione cinematografica statunitense.\nNegli Stati Uniti d'America la Paramount ridusse il film a una durata di circa 145 minuti per l'uscita cinematografica. Vennero completamente tagliate la scena alla locanda (in cui Cheyenne appare per la prima volta), quella in cui Morton e Frank discutono di Jill alle scogliere Navajo e la morte di Cheyenne, mentre la scena della morte di Morton venne ridotta notevolmente. Lionel Stander, che faceva la sua unica apparizione alla locanda, rimase comunque accreditato nei titoli di testa. Venne per\u00f2 aggiunta un'inquadratura, precedentemente tagliata da Leone, alla fine della sequenza d'apertura per mostrare il braccio ferito di Armonica (che avrebbe dovuto essere visto nella scena alla locanda). Questa versione fall\u00ec finanziariamente nel Nord America, incassando 5.321.508 dollari, il che ammontava a poco pi\u00f9 del budget del film. A partire dalla riedizione del 1984 venne quindi ripristinata la versione integrale da 165 minuti.\nDirector's cut italiana.\nA met\u00e0 degli anni '90, per la riedizione in VHS italiana, il film venne restaurato a una durata totale di 175 minuti secondo le indicazioni originarie dello stesso Leone. Il lavoro di restauro venne diretto da Claver Salizzato e realizzato da Tonino Delli Colli, Fausto Ancillai, Alessandro Baragli e Patrizia Ceresani con la collaborazione di Ennio Morricone e Nino Baragli, e finanziato da Sergio Leone Production, Telepi\u00f9, Centro sperimentale di cinematografia e Cineteca Nazionale. Le lavorazioni avvennero a Roma presso gli stabilimenti Technicolor e International Recording. I 10 minuti aggiuntivi sono composti in gran parte da ulteriori inquadrature per determinate scene, e sono presenti alcune differenze di montaggio rispetto alla versione cinematografica. Per una decina d'anni la \"director's cut\" fu l'unica versione reperibile in Italia, poich\u00e9 essa fu presto adottata anche in TV e in DVD. Dopo il restauro della versione cinematografica nel 2007, quest'ultima venne utilizzata per l'uscita in home video e successivamente per la trasmissione televisiva anche in Italia, sostituendo quindi in toto la \"director's cut\"."}
{"id": "14586", "revid": "125640330", "url": "https://it.wikipedia.org/wiki?curid=14586", "title": "David Lynch", "text": "\u00c8 stato descritto da \"The Guardian\" come \"il regista pi\u00f9 importante di quest'epoca\", mentre \"AllMovie\" l'ha definito \"l'uomo del Rinascimento del Cinema moderno americano\".\nNasce come pittore; le sue opere sono attualmente esposte in musei e gallerie d'arte come il Museum of Modern Art di New York e la Pennsylvania Academy of the Fine Arts di Philadelphia.\nSuccessivamente entra nel mondo del cinema divenendo regista, sceneggiatore e produttore, spesso anche nel ruolo di montatore, scenografo, progettista del suono e attore nei suoi film.\n\u00c8 anche musicista, cantante e scrittore. Nonostante non riscuota sempre successo ai box office, Lynch \u00e8 apprezzato dai critici e gode di un cospicuo seguito di fan. Nel corso degli anni ha ricevuto tre nomination al Premio Oscar per la regia (per \"The Elephant Man\", \"Velluto blu\" e \"Mulholland Drive\"), la Palma d'oro al Festival di Cannes 1990 per \"Cuore selvaggio\", il Prix de la mise en sc\u00e8ne a quello del 2001 con \"Mulholland Drive\" e il Leone d'oro alla carriera durante la 63\u00aa Mostra internazionale d'arte cinematografica di Venezia, in occasione della proiezione in anteprima mondiale di \"Inland Empire - L'impero della mente\" nella sezione fuori concorso.\nNei primi anni 90 fu la principale mente creativa della serie di culto Twin Peaks, divenuto un fenomeno culturale dall'enorme impatto mediatico. Nel 2017, dopo pi\u00f9 di 25 anni dalla messa in onda della prima stagione, la serie tv \"Twin Peaks\" riceve largo consenso: viene proiettata al Museum of Modern Art di New York in quanto il lavoro di Lynch viene considerato una \"totale e libera espressione del suo genio\" nonch\u00e9 capace di \"accendere inebrianti dibattiti sulla natura della televisione stessa\". Sempre nel 2017 \"I segreti di Twin Peaks\" attiva un vero e proprio dibattito sui limiti di demarcazione tra televisione e cinema che diverr\u00e0 ancor pi\u00f9 acceso dopo la presa di posizione di Cahiers du cin\u00e9ma che nella propria classifica annuale proclama \"Twin Peaks - The Return\" il film pi\u00f9 bello dell\u2019anno. Nel dicembre del 2019 questo dibattito viene nuovamente rilanciato da Cahiers du cin\u00e9ma, che proclama \" Twin Peaks - The Return\" \u201dil film pi\u00f9 bello della decade\u201d. Nell'ottobre dello stesso anno Lynch viene premiato con l'Oscar alla carriera.\nBiografia.\nI primi anni.\nDavid Lynch nasce a Missoula, nel Montana, il 20 gennaio 1946, da Edwina Sundholm (1919-2004) e Donald Walton Lynch (1915-2007). Lynch trascorre l'infanzia nel nord-ovest degli Stati Uniti, abiter\u00e0 per alcuni periodi anche nello Stato di Washington e nell'Idaho. Il padre lavora come ricercatore del Dipartimento dell'Agricoltura degli Stati Uniti ed \u00e8 spesso costretto a spostarsi per motivi di lavoro, soprattutto nel nord-est del paese. In Virginia, Lynch conosce il vicino di casa della sua ragazza, Toby Keeler, figlio di Bushnell Keeler, pittore: in alcune interviste, dichiarer\u00e0 di aver sempre desiderato dipingere e che \u00e8 da quel momento che inizia a credere di poter realizzare tale desiderio. Lynch frequenta gli scout ottenendo il rango di \"Eagle Scout\" (il massimo grado nello scautismo in America) e partecipa come maschera alla cerimonia di investitura del presidente John F. Kennedy.\nFin dall'adolescenza sogna di diventare un artista e per questo frequenta alcuni corsi alla \"Corcoran School of Art\" di Washington D.C., mentre sta finendo le scuole superiori. Si iscrive in seguito per un anno alla \"School of the Museum of Fine Arts\" di Boston, periodo durante il quale lavora in un negozio di cornici. In quel tempo \u00e8 stato un compagno di stanza di Peter Wolf. Tale incarico non dura a lungo perch\u00e9 viene licenziato a causa dei suoi ritardi. Decide quindi di partire per l'Europa con l'intenzione di studiare il pittore espressionista Oskar Kokoschka. Nonostante abbia progettato di restare 3 anni, torna negli Stati Uniti dopo soli 15 giorni. Il paesaggio pulito e perfetto di Salisburgo, citt\u00e0 nella quale si era recato con l'amico Jack Fish, non lo ispirava.\nFiladelfia e i cortometraggi.\nNel 1966, Lynch si trasferisce a Filadelfia, dove frequenta la \"Pennsylvania Academy of Fine Arts\" e realizza complessi mosaici geometrici che chiama \"Industrial Symphonies\". Qui inizia inoltre a fare le prime esperienze con la macchina da presa. Il suo primo cortometraggio, dal titolo \"Six Figures Getting Sick\", viene proiettato all'esibizione di fine anno e vince il concorso cinematografico annuale dell'accademia. In merito all'ispirazione per quest'opera, punto di mediazione tra dipinto e video Lynch dichiarer\u00e0:\nGrazie a questo primo cortometraggio, gli viene commissionata un'altra opera in video da H. Barton Wasserman: il primo tentativo sar\u00e0 un disastro, la macchina da presa non funziona e la pellicola del girato \u00e8 completamente rovinata. Al secondo tentativo, nel 1968, Lynch riesce a realizzare \"The Alphabet\": questi primi lavori si configurano come degli ibridi, tra l'installazione e il cinema sperimentale.\nNel 1970 abbandona in parte il suo interesse per le arti visuali per dedicarsi principalmente alla pellicola. Vince una sovvenzione di 5.000 dollari da parte dell'American Film Institute per produrre \"The Grandmother\", la storia di un bambino maltrattato che fa crescere una nonna da un seme. Il mediometraggio, che dura 34 minuti, gi\u00e0 mostra alcuni elementi che diventeranno marchi di fabbrica di Lynch: un sonoro ed un immaginario inquietante con una forte attenzione ai desideri inconsci. Il film \u00e8 girato nella casa del regista, le cui pareti vengono, per l'occasione, dipinte completamente di nero.\nEraserhead.\n\"Eraserhead - La mente che cancella\" \u00e8 il primo lungometraggio diretto da David Lynch, realizzato nell\u2019arco di 5 anni. Il film ad oggi \u00e8 considerato un capolavoro del cinema mondiale, nonch\u00e9 fonte d\u2019ispirazione per altri registi: Stanley Kubrick dichiar\u00f2 che \"Eraserhead\" era il suo film preferito e, durante le riprese di \"Shining\", lo mostr\u00f2 pi\u00f9 volte al cast come esempio. Nel 1971 Lynch si sposta a Los Angeles per frequentare il conservatorio dell'American Film Institute.\nQui, grazie ad una sovvenzione di 10.000 dollari dell'AFI, inizia a lavorare al suo primo lungometraggio, \"Eraserhead - La mente che cancella\", ma dopo un anno dall'inizio delle riprese termina il budget a sua disposizione. La lavorazione rallenta e procede a singhiozzo per diversi anni: il regista racimola soldi da parenti e amici e lavora consegnando quotidiani nel tentativo di raccogliere fondi e completare le riprese. Nel 1974, durante una delle pause forzate dalla lavorazione, Lynch gira il cortometraggio \"The Amputee\", scritto e realizzato in un solo giorno sfruttando due videocassette di prova che il suo amico Frederick Elmes doveva testare per conto dell'AFI. Il macabro cortometraggio dura soltanto 5 minuti e Lynch vi figura anche come attore. Le riprese di \"Eraserhead - La mente che cancella\" terminano nel 1977, a sei anni dal loro inizio. Durante le riprese del film, i problemi finanziari portano Lynch anche a perdere la casa, costringendolo a dormire sul set.\n\"Eraserhead - La mente che cancella\" racconta la storia di un giovane uomo tranquillo (Jack Nance) che vive in una desolata area industriale, la cui fidanzata partorisce un bambino deforme. Lynch racconter\u00e0 di \"Eraserhead - La mente che cancella\" come del suo \"Scandalo a Filadelfia\" (un film degli anni quaranta di George Cukor, con Katharine Hepburn e Cary Grant), spiegando che riflette le paure e i pericoli che ha incontrato studiando e vivendo a Filadelfia. Il film potrebbe riflettere indirettamente l'ansia e della paura del regista nei confronti della paternit\u00e0, personificate entrambe nel mostruoso neonato.\nIl bambino deforme \u00e8 stato probabilmente creato dal feto imbalsamato di un vitello, sebbene David Lynch non abbia mai confermato ci\u00f2 o descritto come lo abbia animato. Durante le riprese, aveva persino fatto in modo che il proiezionista coprisse i suoi occhi quando le riprese con il bambino venivano effettuate, in modo che nessuno potesse sapere come \u00e8 stato fatto. Dopo aver completato il film, Lynch ha seppellito il \"Vitello imbalsamato\" in una localit\u00e0 sconosciuta. Alla festa di chiusura, il cast ha partecipato a una finta veglia funebre per quest\u2019ultimo. David Lynch ha fornito commenti criptici sul mostruoso bambino, affermando cose come \"\u00e8 nato nelle vicinanze\u201d o \"forse \u00e8 stato trovato\".\nIl film viene inizialmente giudicato impossibile da distribuire, ma grazie all'aiuto del distributore Ben Barenholtz viene proiettato negli spettacoli di mezzanotte per i successivi dieci anni e ottiene un sorprendente successo di critica, che lancia Lynch come rappresentante dell'avanguardia cinematografica postindustriale. La realizzazione di \"Eraserhead - La mente che cancella\" crea gi\u00e0 una profonda unione nel gruppo di attori e tecnici che vi hanno partecipato e che continuer\u00e0 a lavorare con Lynch negli anni successivi, in particolare l'operatore Frederick Elmes, il tecnico del suono Alan Splet e l'attore Jack Nance.\nGli anni ottanta.\nPer il film \"The Elephant Man\" (1980) Lynch, Christopher De Vore, Eric Bergren, il produttore Jonathan Sanger e Stuart Cornfeld, assistente di Mel Brooks, sperano di ottenere finanziamenti dagli studios, che invece rifiutano uno dopo l'altro. Stuart Cornfeld fa leggere la sceneggiatura a Brooks, che chiede preliminarmente di vedere il film \"Eraserhead - La mente che cancella\". Il film sembra interessargli molto e Brooks decide quindi di ingaggiare Lynch per dirigere questo biopic basato sulla storia di Joseph Merrick, uomo affetto da terribili deformit\u00e0 congenite, vissuto in et\u00e0 vittoriana. La pellicola riceve ben 8 candidature al Premio Oscar, incluse miglior regia e migliore sceneggiatura, rivelandosi un grandissimo successo di critica e di pubblico, lanciando Lynch nell'olimpo dei giovani registi pi\u00f9 promettenti del nuovo decennio.\nDopo il grande successo di \"The Elephant Man\" (il film ad oggi con il maggior incasso nella carriera di Lynch), nel 1984 il regista accetta di girare l'adattamento cinematografico del romanzo di fantascienza \"Dune\" di Frank Herbert, per conto del produttore italiano Dino De Laurentiis. Nonostante De Laurentiis speri di produrre un \"kolossal\" che ottenga grossi incassi, \"Dune\" \u00e8 un fiasco sia al botteghino che per la critica: costato 45 milioni di dollari ne recuperer\u00e0 soltanto 27,4. Il montaggio del film \u00e8 alterato da numerosi tagli e la versione cinematografica di 137 minuti viene ottenuta tagliando la versione originale di Lynch della durata di tre ore e mezzo, tanto da renderne la trama quasi incomprensibile.\nAnni dopo lo studio di produzione distribuir\u00e0 una versione allungata per la televisione, reinserendo alcune scene girate da Lynch e inizialmente eliminate. In ogni caso, questa seconda riedizione continuer\u00e0 a non essere il film ideato da Lynch, ma sar\u00e0 nient'altro che un'altra versione, tagliata dai produttori nel tentativo di rendere pi\u00f9 comprensibile la trama. Lynch si opporr\u00e0 a questa operazione e non riconoscer\u00e0 come propria tale versione estesa, che riporta quindi accreditato come regista Allen Smithee (uno pseudonimo utilizzato da vari registi quando non concordano con l'intervento della produzione sul loro lavoro). L'esperienza di \"Dune\" \u00e8 un trauma per Lynch, che non appena si era reso conto di non avere il controllo sul montaggio aveva perso ogni entusiasmo per la realizzazione. Da allora pretender\u00e0 il \"final cut\" da tutti i produttori con cui lavorer\u00e0. In questo periodo, Lynch riprende la propria attivit\u00e0 di pittore e si dedica alla fotografia, realizzando una serie di paesaggi industriali.\nIl secondo progetto di Lynch finanziato da De Laurentiis \u00e8 \"Velluto blu\" (1986), la storia di uno studente del college (Kyle MacLachlan, gi\u00e0 protagonista di \"Dune\") che indaga su un orecchio mozzato che ha trovato in un campo. Da sottolineare nel film le performance di Isabella Rossellini nel ruolo di una tormentata cantante di club e di Dennis Hopper nei panni di un gangster crudele e sociopatico. \"Velluto blu\" ha un buon successo di critica e vale a Lynch la seconda candidatura all'Oscar al miglior regista. Il film mostra diversi elementi comuni alle sue opere: una donna in pericolo, il lato oscuro e nascosto di una piccola citt\u00e0 e l'uso di canzoni d'epoca, come \"Blue Velvet\" di Bobby Vinton e \"In Dreams\" di Roy Orbison. Si tratta anche dell'opera che sancisce l'inizio del sodalizio del regista con il compositore Angelo Badalamenti, che continuer\u00e0 in tutti i suoi successivi lungometraggi e in alcuni dischi, realizzati insieme. Grazie alla collaborazione con Badalamenti, l'utilizzo particolare del suono e della colonna sonora diventano un altro marchio di fabbrica dello stile lynchiano. Un altro incontro importante \u00e8 quello con Mary Sweeney, assistente per \"Velluto blu\" e poi montatrice e produttrice di molti dei lavori successivi.\nAnni novanta.\nAlla fine degli anni ottanta, l'incontro con il produttore televisivo Mark Frost d\u00e0 l'avvio ad un progetto sulla vita di Marilyn Monroe, che dovrebbe intitolarsi \"The Goddess\", come la biografia da cui prende spunto: il film non vedr\u00e0 mai la luce, visto che l'interesse del regista si sposta verso la serie televisiva \"I segreti di Twin Peaks\", che prende nome da una piccola citt\u00e0 in cui accadono vicende strane e inquietanti. La serie \u00e8 incentrata sulle indagini dell'agente dell'FBI Dale Cooper, interpretato ancora una volta da Kyle MacLachlan, riguardo alla morte di Laura Palmer, una studentessa delle scuole superiori, indagine che finir\u00e0 per rivelare i segreti dei numerosi abitanti del luogo. Lynch dirige sei episodi della serie incluso l'episodio pilota, ne scrive diversi e appare in alcuni come attore, nei panni dell'agente FBI Gordon Cole.\nLa serie debutta sulla ABC l'8 aprile 1990 e passa da culto a fenomeno popolare. Nessun altro progetto di Lynch raggiunger\u00e0 un tale successo di pubblico. Alcune frasi del telefilm diventano dei tormentoni di uso comune e diverse parodie dei personaggi appaiono nel \"Saturday Night Live\" e ne \"I Simpson\". A Lynch viene anche dedicata una copertina del \"TIME\" grazie all'enorme successo della serie.\nNonostante il successo, Lynch entra in contrasto con la ABC su diverse questioni, in particolare sull'eventualit\u00e0 di rivelare o meno l'identit\u00e0 dell'assassino di Laura Palmer. La rete insiste nel volerne rivelare il nome durante la seconda serie, mentre Lynch vuole che il mistero resti tale fino alla fine. Presto perde quindi entusiasmo nei confronti della serie e dopo aver girato il pilota lascia tutto per dedicarsi alla realizzazione del film \"Cuore selvaggio\".\nBasato sul romanzo omonimo di Barry Gifford, \"Cuore selvaggio\" viene interpretato da Nicolas Cage e Laura Dern e si pone a met\u00e0 tra una crime story e un road movie. Il film vince la Palma d'oro al Festival del cinema di Cannes, ma riceve una risposta molto modesta dalla critica e dal pubblico statunitensi. A quanto si dir\u00e0, molte persone del pubblico che assistettero alle proiezioni di prova abbandonarono la sala a causa di alcune scene molto violente, poi eliminate nel montaggio finale.\nIl collegamento mancante tra \"Twin Peaks\" e \"Cuore selvaggio\" \u00e8 \"\". Viene presentato a teatro alla \"Brooklyn Academy of Music\" di New York il 10 novembre 1989 in occasione del New Wave Music Festival. \"Industrial Symphony No. 1\" \u00e8 un'altra collaborazione tra Lynch e Angelo Badalamenti. La colonna sonora contiene dieci canzoni di Julee Cruise. Lynch descriver\u00e0 questo spettacolo musicale come \"effetti sonori e musica e... azione sul palco. Ed ha qualcosa a che fare con, uhm, una relazione che finisce\". Nel 1990 verr\u00e0 prodotto un video di 50 minuti della performance, mai pubblicato in Italia.\nNel frattempo, \"Twin Peaks\" soffre di diverse interruzioni della programmazione nei palinsesti televisivi, per essere infine cancellata nel 1991. Lynch scrive dunque un \"prequel\" della serie, sugli ultimi sette giorni di vita di Laura Palmer. Il film, \"Fuoco cammina con me\", girato nel 1992, si rivela un flop sia negli Stati Uniti che in Europa e riceve le peggiori critiche della carriera di Lynch. Nonostante ci\u00f2 ottiene successo in Giappone e risulta comunque uno dei suoi film pi\u00f9 rappresentativi. Nel film recita una breve parte anche il celebre cantante britannico David Bowie.\nNel 1992, Lynch e Mark Frost scrivono e dirigono diversi episodi della serie televisiva \"On the Air\" sempre per la ABC. Dei 7 episodi girati, solo 3 vengono trasmessi dalla rete. Sempre in questo periodo Lynch produce, sempre con Frost, e dirige la serie documentaristica \"American Chronicles\". Il suo successivo progetto, dello stesso anno, sar\u00e0 di basso profilo: dirige due dei tre episodi della miniserie della HBO \"Hotel Room\" su avvenimenti accaduti a distanza di decenni nella stessa camera d'albergo. \nNel 1997 Lynch dirige \"Strade perdute\", scritto assieme a Barry Gifford, autore anche del romanzo da cui il film \u00e8 tratto, interpretato da Bill Pullman e Patricia Arquette. Il film \u00e8 un noir non-lineare, la cui struttura narrativa \u00e8 stata spesso paragonata a quella del Nastro di M\u00f6bius. Riceve scarso successo di pubblico e recensioni contrastanti tra la critica, bench\u00e9 sia ben presto diventato un \"cult\" e sia stato rivalutato su vasta scala da tutti i critici.\nNel 1999, Lynch sorprende fan e critica con \"Una storia vera\", scritto da Mary Sweeney. Il film, prodotto dalla Disney, racconta la storia realmente accaduta di Alvin Straight, interpretato da Richard Farnsworth, un anziano dell'Iowa che percorre 600\u00a0km su un tagliaerba a motore per raggiungere il fratello malato con cui aveva rotto i rapporti anni prima. Il film, dallo stile e tematiche completamente diversi dalle sue precedenti produzioni, riceve critiche entusiastiche.\nAnni duemila.\nNel 1999, contatta di nuovo la ABC con un'idea per una serie tv. La rete d\u00e0 il via libera per le riprese di un episodio pilota di due ore dal titolo \"Mulholland Drive\", ma rimane insoddisfatta del contenuto, lasciando in sospeso il progetto a tempo indeterminato. Grazie a 7 milioni di dollari finanziati dal grande distributore francese Canal Plus, Lynch termina il pilota e lo trasforma in un film autoconclusivo. \"Mulholland Drive\" \u00e8 un enigma che si svolge nel lato oscuro della grande Los Angeles ed \u00e8 interpretato da Naomi Watts, Laura Harring e Justin Theroux. L'opera vale a Lynch la Palma d'oro come miglior regia al Festival del cinema di Cannes, il premio come miglior regista della New York Film Critics Association e la sua terza nomination al Premio Oscar come miglior regista.\nNel 2002, Lynch realizza per i suoi fan una sitcom surreale di 8 episodi impersonata da conigli dal titolo \"Rabbits\", distribuita attraverso il suo sito ufficiale. Pi\u00f9 tardi gira diversi esperimenti in Digital Video (DV), come il corto in stile thriller \"Darkened Room\". Nel 2005, Lynch crea una serie di corti online dal titolo \"Dumb Land\". Si tratta di 8 episodi volutamente crudi nei contenuti e nella realizzazione inizialmente disponibili solo sul suo sito ufficiale e successivamente pubblicati in DVD.\nA partire dal 2005 David Lynch lavora al suo nuovo film, \"Inland Empire - L'impero della mente\", interpretato da Laura Dern, Harry Dean Stanton, Justin Theroux e Jeremy Irons: \u00e8 girato in parte a Los Angeles e in parte in Polonia, interamente in digitale. Lynch lo descrive come \"un mistero su una donna in pericolo\", senza voler rivelare altri particolari. Secondo il regista si tratta di un nuovo esperimento girato senza la presenza di un copione, costruendo le scene una dopo l'altra in base alle precedenti. Presentato ufficialmente alla 63\u00aa Mostra internazionale d'arte cinematografica di Venezia il 6 settembre 2006, serata durante la quale il regista riceve il Leone d'Oro alla carriera, esce nelle sale degli Stati Uniti a dicembre 2006.\nIl 23 marzo 2011 torna dietro la macchina da presa per catturare l'energia del concerto dei Duran Duran al Mayan Theater di Los Angeles. Il regista statunitense ha deciso di dirigere la performance della band simbolo degli anni ottanta in streaming. Da quel concerto, montato in diretta da Lynch, \u00e8 nato \"Duran Duran: Unstaged\".\nIl 6 ottobre 2014 Lynch annuncia la produzione di una nuova stagione di nove episodi de \"I segreti di Twin Peaks\", realizzati insieme a Mark Frost e previsti per il 2016 su Showtime. Lynch e Frost scriveranno tutti gli episodi. Nell'aprile 2015 Lynch annuncia di aver abbandonato il progetto a causa del budget troppo basso, ma che tuttavia la serie \u00e8 ancora in lavorazione. Tuttavia il 15 maggio 2015 Lynch dichiara di aver risolto le divergenze creative con Showtime e di essere tornato a lavorare sul revival. Poco dopo il CEO di Showtime David Nevins conferma il ritorno di Lynch, annunciando che il regista avrebbe diretto tutti gli episodi, e che l'ordine originale di nove episodi era stato esteso a diciotto episodi. In questa nuova stagione, Lynch si occupa della sceneggiatura, della regia e del montaggio, e recita nei panni di Gordon Cole. Tale serie, intitolata semplicemente \"Twin Peaks\", viene trasmessa negli Stati Uniti a partire dal 21 maggio su Showtime. In essa ritorna la maggior parte del cast di attori che aveva preso parte alla serie negli anni novanta e al film \"Fuoco cammina con me\", con l'inserimento di nuovi attori, anche di fama internazionale (tra cui Naomi Watts, Jim Belushi e Tim Roth).\nMostre in musei e gallerie.\nRiportiamo qui una lista parziale delle mostre in musei e gallerie dell\u2019artista. La mostra tenuta alla Pennsylvania Academy of the Fine Arts (\"The Unified Field\") \u00e8 da considerarsi come uno degli eventi culturali pi\u00f9 importanti degli anni \u201810 del 2000 secondo il The New Yorker.\nVita privata.\nI genitori di Lynch si chiamavano Donald e Sunny. Il regista ha un fratello ed una sorella: John e Margaret.\nLynch \u00e8 stato sposato quattro volte:\nAltre attivit\u00e0.\nLynch ha parlato del pittore Francis Bacon come \"il migliore, il pittore numero uno, un eroe\". Attualmente crea ancora nuove installazioni d'arte, dipinti e fotografie. Nel tempo libero progetta e costruisce mobili di legno, dichiara di aver imparato per merito del padre che aveva un laboratorio e anche di voler imparare a lavorare il metallo. Lynch \u00e8 stato anche l'autore di una striscia umoristica dal titolo \"The Angriest Dog in the World\".\nHa scritto anche alcuni libri, nel 1991, assieme a Mark Frost e Richard Saul Wurman, ha scritto il libro \"Welcome to Twin Peaks\". Lynch si diletta anche nella composizione musicale sperimentale assieme ad alcuni compositori, ha realizzato alcune esibizioni live ed alcuni dischi.\nHa ideato la mostra \"The Air Is on Fire\", ospitata presso la Fondation Cartier pour l'art contemporain di Parigi nel 2007. La suddetta mostra \u00e8 stata successivamente trasferita presso la Triennale di Milano (9 ottobre 2007 - 13 gennaio 2008); Alla mostra sono stati esposti i suoi schizzi su carta, su tovaglioli di carta e su scatole di fiammiferi; i suoi dipinti che si sviluppano anche in tre dimensioni, le sue fotografie sul nudo, con immagini ritoccate al computer fino al punto di renderle inverosimili. Per l'occasione Lynch ha anche progettato un salotto tridimensionale in misure verosimili a quelle di un salotto reale, come se si trattasse di un pezzo del set di un suo film. Alla mostra \u00e8 stato anche possibile visionare, in un piccolo cinema dall'aspetto teatrale (ricostruzione perfetta del piccolo teatro filmato in \"Eraserhead - La mente che cancella\", lampadine comprese), le sue pellicole sperimentali, oltre ai primi cortometraggi. La mostra \"The Air Is on Fire\" \u00e8 stata inoltre occasione per dare avvio ad una collaborazione artistica con Christian Louboutin; in questa sede infatti Lynch ha riproposto in chiave totemica i famosi souliers dello stilista francese dalla suola rossa e tacco vertiginoso.\nDall'intensa collaborazione tra Lynch e Louboutin \u00e8 nata la mostra Fetish, un'intrigante esposizione fotografica ospitata presso la Galerie du Passage a Parigi dal 20 settembre al 20 ottobre 2007. Le 26 fotografie immortalano dei souliers-sculture feticisti all'interno di un'ambientazione visionaria e spettrale. Lynch ha anche progettato davidlynch.com, un sito a pagamento riservato ai membri registrati dove pubblicava cortometraggi, interviste ed altre produzioni. Il sito ospitava giornalmente una rubrica sulle condizioni del tempo, dove Lynch dava una breve descrizione delle condizioni climatiche di Los Angeles, citt\u00e0 dove vive attualmente.\nIl video musicale della canzone \"Shot in the Back of the Head\" di Moby \u00e8 stato pubblicato il 14 aprile 2009 su Pitchfork.tv. Regista e autore del video in animazione \u00e8 stato lo stesso Lynch. Il video musicale della canzone \"Crazy Clown Time\" dell'omonimo album di David Lynch \u00e8 stato pubblicato il 3 aprile 2012 su Youtube. Regista e autore del video \u00e8 lo stesso Lynch.\nL'8 novembre 2011 esce il suo primo album da cantante e musicista: \"Crazy Clown Time\". Il 10 luglio 2013 esce il suo secondo album in studio, \"The Big Dream\", che vede la collaborazione, alla chitarra, del figlio Riley e dell'artista svedese Lykke Li.\nNel 2018 esce un nuovo album di inediti registrato in concomitanza con la produzione di \"Fuoco cammina con me\" ma rimasto inedito per 26 anni; l'album si chiama \"Thought Gang\" e rispecchia la formazione di allora ovvero Lynch alla voce e Badalamenti al piano. Il risultato \u00e8 un mix abbastanza riuscito di musiche jazz-industrial.\nNel 2019, a 76 anni, Lynch apre un canale su YouTube intitolato \"David Lynch Theater,\" dove riprende la sua vecchia rubrica mattutina sul meteo a Los Angeles e contemporaneamente pubblica cortometraggi e tutorial.\nRiconoscimenti.\nLynch ha vinto due volte il Premio C\u00e9sar per il miglior film straniero ed \u00e8 stato presidente della giuria al Festival di Cannes 2002, dove era stato gi\u00e0 premiato nel 1990 con la Palma d'oro per \"Cuore selvaggio\" e nel 2001 con il Premio per la miglior regia per \"Mulholland Drive\". \u00c8 stato nominato Cavaliere della Legion d'Onore in occasione del Festival di Cannes del 2002, e nel 2007 \u00e8 stato promosso a Officier dal presidente Sarkozy.\nNel 2006 ha ricevuto il Leone d'Oro alla carriera.\n\"Velluto blu\", \"Una storia vera\" e \"Mulholland Drive\" vengono inseriti nella lista del \"New York Times\" \"The Best 1,000 Movies Ever Made\".\n\u00c8 stato nominato tre volte all'Oscar al miglior regista, per \"The Elephant Man\", \"Velluto blu\" e \"Mulholland Drive.\"\nIl 27 ottobre 2019 gli viene assegnato l'Oscar alla carriera.\nDoppiatori italiani.\nDa doppiatore \u00e8 stato sostituito da:"}
{"id": "14587", "revid": "465169", "url": "https://it.wikipedia.org/wiki?curid=14587", "title": "90 (numero)", "text": "Novanta \u00e8 il numero naturale successivo all'89 e precedente al 91."}
{"id": "14589", "revid": "1604512", "url": "https://it.wikipedia.org/wiki?curid=14589", "title": "89 (numero)", "text": "Ottantanove (89) \u00e8 il numero naturale dopo l'88 e prima del 90."}
{"id": "14591", "revid": "1545047", "url": "https://it.wikipedia.org/wiki?curid=14591", "title": "Macintosh", "text": "Macintosh (abbreviato come Mac) \u00e8 una famiglia di computer prodotti dalla Apple Inc. commercializzati a partire dal 1984 e facenti uso del sistema operativo macOS. Basata prima su processori M68k seguiti dai PowerPC, poi sull'architettura x86 e dal 2020 su Apple Silicon; deve il suo nome a una popolare variet\u00e0 di mela (\"apple\" in inglese), la McIntosh. La scelta del nome \u00e8 stata attribuita a Jef Raskin, l'esperto di interfacce di computer che ne svilupp\u00f2 il progetto. All'inizio era un'alternativa economica e domestica al Lisa, un avanzato microcomputer aziendale, il cui sviluppo \u00e8 stato assorbito per la linea Macintosh. Il Mac \u00e8 divenuta la linea standard di sviluppo dei computer Apple, allo scomparire della linea evolutiva dell'Apple II.\nGeneralit\u00e0.\nIl Macintosh 128K, dal nome dei suoi 128 KB di RAM, venne lanciato il 24 gennaio 1984. Fu il primo PC di successo che utilizzava un'interfaccia utente grafica (GUI) e un mouse invece della riga di comando. Le sue caratteristiche tecniche rivoluzionarono l'industria informatica a met\u00e0 degli anni '80, mantenendo la sua linea evolutiva di sviluppo fino ad oggi.\nLa gamma di prodotti Mac oggi varia dal desktop di base Mac Mini ai server di fascia media come Mac Pro. I sistemi Mac si rivolgono principalmente al mercato domestico, dell'istruzione e della creativit\u00e0 professionale. La produzione di Mac si basa su un modello di integrazione verticale in cui Apple fornisce tutti gli aspetti del proprio hardware e crea il proprio sistema operativo, preinstallato su tutti i Mac. L\"'hardware\" consente il funzionamento di altri sistemi operativi: dal 1998, i Mac sono in grado di supportare sistemi operativi come Linux, FreeBSD e Windows. Allo stato attuale \u00e8 anche possibile modificare il sistema operativo Apple per renderlo compatibile con la maggior parte dell'hardware esistente; \u00e8 il cosiddetto movimento OSx86.\nI primi Macintosh erano basati sui microprocessori della famiglia Motorola MC68000, con tecnologia CISC. A marzo 1994, Apple introdusse i chip PowerPC del consorzio Apple-IBM-Motorola alla gamma Macintosh, passando alla tecnologia RISC. Nel 2006, Apple avvi\u00f2 la transizione dalla linea PowerPC ai processori Intel con architettura x86. I Mac di oggi utilizzano le serie di microprocessori Intel Core i3, Intel Core i5, Intel Xeon e Intel Core i7. Tutti gli attuali modelli di Mac sono dotati di una versione nativa dell'ultima versione di macOS. L'ultimo aggiornamento \u00e8 macOS Monterey, disponibile da fine ottobre 2021.\nStoria.\n1979-1984: I primi progetti e lo sviluppo.\nNel 1979, Jef Raskin chiede a Mike Markkula di poter dirigere un piccolo progetto segreto di nome \"Annie\" che viene ribattezzato dallo stesso Raskin \"Macintosh\". Raskin voleva realizzare un computer dal costo non superiore a 1.000 dollari con uno schermo e una tastiera integrati, facile da usare. Quando nel 1980 Steve Jobs perde la direzione del progetto Lisa, inizia a concentrarsi sul progetto Macintosh di Raskin.\nJobs questa volta la spunta, riesce a prendere il controllo del progetto e a far allontanare Raskin dalla Apple. Jobs cerca subito di dare una svolta al progetto trasformandolo in un computer, sempre accessibile, ma anche di \"folle bellezza\". Il progetto, come il Lisa, si orienta cos\u00ec verso un computer con una'interfaccia grafica, e l'utilizzo del mouse.\nL'innovazione che caratterizza il Macintosh rispetto al precedente Apple Lisa, ma anche i computer Xerox Alto e Xerox Star, sta nell'importare l'interfaccia grafica grezza all'ambiente scrivania con icone che oggi tutti conosciamo. Il team Mac, ispirandosi al sistema operativo Xerox, introduce delle novit\u00e0 importantissime, come le icone (disegnate da Susan Kare), la possibilit\u00e0 di avere finestre sovrapposte su pi\u00f9 livelli, programmi di disegno grafico e videoscrittura che oggi tutti conosciamo. Inoltre viene data tantissima importanza, per la prima volta, ai font, sia visualizzati a schermo sia stampati. Nel Mac fanno anche il debutto per la prima volta programmi come Word ed Excel, sviluppati dalla Microsoft appositamente per la Apple.\nLa prima generazione ed il \"Macintosh 128k\".\nIl primo modello di \"Macintosh 128K\" fu messo in vendita il 24 gennaio 1984, al prezzo di 2.495 dollari. Appena dopo il lancio riscosse molto successo, per\u00f2 alla fine del 1984 le vendite si ridussero a meno di 10.000 unit\u00e0 mensili a causa dei limiti hardware. L'assenza di una ventola di raffreddamento rendeva l'elaboratore molto silenzioso ma ne causava un notevole surriscaldamento, tanto da portarlo a conquistarsi il soprannome di \"tostapane beige\". Inoltre la scarsa memoria, l'assenza di un hard disk interno e la presenza di una sola unit\u00e0 floppy lo rendevano terribilmente lento.\nNel 1985, la combinazione del Mac col programma PageMaker e con la nuova stampante laser di Apple (la \"LaserWriter\") diedero vita a una soluzione a costo relativamente basso per l'editoria e la grafica pubblicitaria, un'attivit\u00e0 che sarebbe diventata nota col nome di desktop publishing. L'interesse per il Mac esplose, tanto che si diffuse ampiamente presso le tipografie, gli studi di grafica e le aziende editoriali.\nI modelli dal 1998 al 2006.\nNei primi anni novanta molti ritenevano che l'architettura RISC delle CPU avrebbe presto superato nettamente la velocit\u00e0, pure crescente, delle CPU del vecchio tipo CISC (come la serie m68k del Mac e la serie x86 di Intel). Venne annunciata un'alleanza tra Apple Computer, IBM e Motorola allo scopo di sviluppare una nuova serie di CPU RISC, detta PowerPC. Il software esistente per Mac, che era stato scritto per la serie 68000 (compresa molta parte del Mac OS), fu fatto girare sui nuovi modelli dotati di PowerPC grazie a un'emulazione software.\nNel 2001 il Macintosh fece un secondo fondamentale cambiamento, questa volta nel suo sistema operativo, passando dal vecchio Mac OS al nuovo Mac OS X il cui kernel \u00e8 basato su Unix. Durante il \"Keynote\" del \"WWDC\" 2005, Steve Jobs annunci\u00f2 il passaggio dai processori PowerPC alle CPU Intel.\nCon sei mesi di anticipo rispetto alle previsioni, il 10 gennaio 2006, durante il tradizionale Keynote del Macworld Expo, Steve Jobs present\u00f2 i nuovi iMac e il nuovo MacBook Pro con CPU Core Duo di Intel. Il giorno 7 agosto 2006, dopo soli 210 giorni e ben prima delle aspettative, la transizione ai processori Intel fu completata. Da quel giorno non sono pi\u00f9 in commercio sistemi Macintosh con processori PowerPC. In questa transizione, Apple ha abbandonato il supporto per l'emulatore \"Classic\" che rendeva possibile eseguire applicazioni scritte per Mac OS 9.\nCompatibilit\u00e0.\nL'introduzione dei chip Intel introdusse la possibilit\u00e0 di eseguire il sistema operativo Windows nativamente senza emulazione da parte di software come Virtual PC. A marzo 2006, un gruppo di hacker annunci\u00f2 di aver eseguito Windows XP su uno dei nuovi Mac Intel. Questo gruppo pubblic\u00f2 il proprio software come Open Source (a codice aperto) per il download sul proprio sito web. Ad aprile 2006, Apple annunci\u00f2 la beta pubblica del proprio sistema \"multi OS\", chiamato \"Boot Camp\", che consente agli utenti Mac di installare Windows sui propri computer. Le versioni successive hanno aggiunto il supporto per Windows Vista. Boot Camp era incluso come standard in Mac OS 10.5. Quindi, sebbene non ufficialmente, Boot Camp ha aperto le porte per eseguire praticamente qualsiasi sistema operativo che gira sulla piattaforma x86 come Linux, FreeBSD, Ubuntu, SUSE, Red Hat.\nL'introduzione di questa funzionalit\u00e0 all'interno del sistema operativo ha reso i Mac utilizzabili con la maggior parte dei sistemi operativi disponibili, cambiando il panorama di \"incompatibilit\u00e0\" e di chiusura precedente.\nPeriodo recente.\nNonostante la quota di mercato dei computer occupata dal Mac non superi il 10%, negli ultimi anni Apple ha avuto un aumento significativo. Molti hanno sostenuto che ci\u00f2 \u00e8 in parte dovuto al successo dell'iPod e dell'iPhone, poich\u00e9 in genere chi rimane soddisfatto dopo aver utilizzato un iPod o un iPhone acquista poi altri dispositivi Apple come i Mac, secondo il noto \"effetto alone\". Anche l'inclusione dei chip Intel \u00e8 un fattore che ha influenzato l'incremento delle vendite. Dal 2001 le vendite dei Mac sono aumentate costantemente. Apple ha registrato vendite per 3,36 milioni di Mac durante le festivit\u00e0 natalizie del 2009. Nel primo trimestre del 2011 la quota di mercato di Macintosh continuava a crescere da 7,3% nel 2010 al 9,3% nel 2011.\nIl 24 febbraio 2011, Apple \u00e8 stata la prima azienda a lanciare un computer che utilizzasse la nuova interfaccia I/O Intel Thunderbolt (nome in codice Light Peak). Utilizzando la stessa interfaccia fisica di una porta MiniDisplay e retrocompatibile con quella standard, Thunderbolt ha due canali di dati paralleli con velocit\u00e0 di trasferimento di Gbit/s ciascuno.\nAl WWDC 2020 la Apple ha annunciato il passaggio dalle CPU Intel agli Apple Silicon, processori ad architettura ARM derivati da quelli usati negli iPad Pro. Entro la fine del 2020 dovrebbero essere commercializzati i primi Mac dotati di questi nuovi processori; l'azienda ha annunciato che la fase di transizione del software sar\u00e0 completata nell'arco di due anni.\nCaratteristiche.\nPrima del Mac solo altre due piattaforme avevano offerto di serie il mouse e un'interfaccia grafica: il \"Lisa\" della stessa Apple, nel 1983 (primo computer costruito da Apple a disporre di interfaccia grafica e mouse), ma soprattutto lo Xerox Star, presentato nel 1981, un computer veramente all'avanguardia per i suoi tempi ma che non ebbe la fortuna che meritava. Il Macintosh costitu\u00ec l'evoluzione dei precedenti modelli di computer. Lisa, rivolto a un'utenza professionale, ebbe un successo limitato a causa dell'alto costo. Macintosh invece riscosse un grande successo commerciale.\nLa sua interfaccia grafica usava per la prima volta metafore facili da comprendere, quali il \"cestino\", la \"scrivania\", le \"finestre\", gli \"appunti\", aprendo l'uso del computer anche a persone non dedite all'informatica. Per questo motivo il Macintosh \u00e8 considerato una pietra miliare nello sviluppo dell'industria del computer.\nTutta la comunicazione fra macchina e utente \u00e8 prevalentemente visiva, basata su icone e finestre di dialogo. Dal lato dell'utente, lo strumento principale di interazione con la macchina \u00e8 il mouse, vero e proprio braccio idealmente portato dentro lo schermo, con il quale si possono \u201cafferrare\u201d e muovere gli oggetti mostrati a video. Ad esempio, per lanciare un programma, basta cliccare due volte col mouse sull'icona corrispondente. La metafora della scrivania funziona anche per l'azione di spostamento degli oggetti: file e cartelle possono essere spostati in zone diverse del disco semplicemente trascinandoli con il mouse. Se un oggetto \u00e8 trascinato \u201cnel\u201d cestino, viene cancellato. All'accensione compare un'icona (metafora del Mac): all'utente \u00e8 richiesta l'introduzione di un disco contenente il sistema operativo Mac OS. Il boot pu\u00f2 avvenire indifferentemente da qualsiasi drive. Se il dischetto inserito \u00e8 buono, un'icona di un Mac che sorride d\u00e0 il benvenuto; in caso contrario il drive lo espelle e sul video compare l'icona di un Mac triste.\nLa principale caratteristica dell'ambiente scrivania \u00e8 la presenza fissa dei menu sullo schermo. Il menu mela gestisce le operazioni fondamentali. Contiene una serie di utilit\u00e0 tra cui:\nIn ambiente scrivania, le istruzioni possono essere date anche da tastiera. Il nome del file pu\u00f2 essere lungo fino a 40 caratteri, invece degli 8 abituali. Inoltre, a ciascun file \u00e8 assegnata un'icona, in modo da renderlo facilmente riconoscibile. I file possono essere visualizzati per icone, in ordine alfabetico, di tipo, di data, di dimensione.\nSulle finestre di dialogo appaiono pulsanti virtuali: dove ce ne sono due, all'utente \u00e8 richiesta una scelta (per esempio, inizializzare o espellere un dischetto), dove ce n'\u00e8 uno, all'utente \u00e8 richiesta una conferma (ad esempio, se appare il messaggio \u201cQuesto elemento \u00e8 protetto o in uso e non pu\u00f2 essere eliminato\u201d).\nInnovazioni.\nIl Macintosh 128K (nome originale \"Macintosh\", serie Classica) \u00e8 stato il primo computer con interfaccia grafica e mouse di serie che riusc\u00ec a conquistare un vasto pubblico di utenti e ad entrare prepotentemente nel mercato. Con questo grande successo, Apple riscatt\u00f2 l'iniziale tiepida accoglienza riservata all'Apple Lisa, il suo predecessore, e dimostr\u00f2 che l'idea del concetto di scrivania virtuale, che si basava su un'interfaccia WIMP (Windows, Icons, Mouse, Pointer), era vincente. Con questa mossa, Apple riusc\u00ec a dimostrare che il paradigma WIMP veniva apprezzato a livello mondiale anche da neofiti o da professionisti che non fossero addetti del settore dell'informatica, che un'interfaccia grafica faceva presa e attirava la curiosit\u00e0 di grandi masse e che, infine, la semplicit\u00e0 e intuitivit\u00e0 del concetto di mouse associato a una GUI desktop (appunto \"scrivania\" in inglese) apriva finalmente l'informatica domestica, hobbystica e professionale a un pubblico che, fino a quel momento, era stato timido e restio ad avvicinarsi a quel \"misterioso\" oggetto (cos\u00ec allora veniva considerato) che \u00e8 il personal computer, visto come strumento di \"\u00e9lite\" e non di uso comune.\nInnovazioni introdotte o rese popolari dal Macintosh originale (o dai modelli successivi):\nSoftware.\nSistema operativo.\nIl sistema operativo fornito con i primi Macintosh era System 1 (1984), che arriv\u00f2 alla versione System 7 (1991) per poi cambiare nome in Mac OS a partire da Mac OS 8 (1997) e fino a Mac OS 9 (1999). Oggi ci si riferisce a questa prima serie come a Classic Mac OS. La nuova famiglia di sistemi operativi Mac OS X inizi\u00f2 con Mac OS X Cheetah (2001), poi prese il nome di OS X a partire da OS X Mountain Lion (2012) e infine di macOS a partire da macOS Sierra (2016). macOS viene aggiornato di solito ogni anno. Tutti i sistemi operativi dei Macintosh hanno sempre mantenuto alcune caratteristiche comuni, tra cui la barra dei menu in cima allo schermo, la metafora della scrivania e il file manager Finder.\nCon il sistema vengono fornite anche molte delle applicazioni di sistema Apple.\nApplicativi.\nIl Macintosh nacque come sistema fortemente orientato al software da lavoro e produttivit\u00e0. In origine il pubblico era colpito dalla facilit\u00e0 d'uso di programmi come MacPaint o MacWrite. In particolare nei primi anni il Macintosh divenne una piattaforma molto affermata per il desktop publishing (realizzazione di prodotti editoriali). Le vendite del sistema crebbero molto con l'uscita della stampante LaserWriter a gennaio 1985. Poco dopo usc\u00ec PageMaker, che su insistenza di Steve Jobs fu rivolto ai consumatori. Si cement\u00f2 la fama del Mac come macchina creativa, e segu\u00ec un boom del desktop\npublishing.\nFin dall'inizio il Mac fu la culla di molti potenti applicativi. Alcuni dei prodotti chiave nella storia del Mac sono: MacWrite, primo programma di videoscrittura WYSIWYG con pi\u00f9 tipi di carattere; Microsoft Word (videoscrittura), che praticamente debutt\u00f2 sul Mac nel 1984 (il precedente Word per DOS \u00e8 in realt\u00e0 un programma non correlato), molto prima di diventare uno dei pi\u00f9 noti programmi per Windows; MacPaint, per molti il primo programma di grafica bitmap con interfaccia grafica, molto influente sui successivi; PageMaker, che in collaborazione con MacPaint e l'allora nascente stampa laser avvi\u00f2 una rivoluzione dell'editoria, che ha sempre avuto il Mac al centro; QuarkXPress, che nel 1987 fiss\u00f2 nuovi standard in editoria e design (superando definitivamente anche PageMaker); Photoshop, ancora oggi il programma di grafica che defin\u00ec il genere e di importanza primaria per molti utenti Mac; Hypercard, nato come poco pi\u00f9 di un'agenda potenziata, ma di fatto un ambiente di sviluppo di ipermedia, che da vari punti di vista anticip\u00f2 il World Wide Web.\nVideogiochi.\nIl Macintosh non \u00e8 mai stato famoso come piattaforma dedicata al videogioco, nonostante non gli manchino le capacit\u00e0, anzi potrebbe perfino essere pi\u00f9 efficace di Windows, in quanto si concentra molto su multimedialit\u00e0 e grafica. Inizialmente il fatto di avere pochi videogiochi derivava da scelte esplicite della Apple, che scoraggiava i produttori dallo sviluppare giochi per Mac. Il primo motivo \u00e8 che Apple produceva gi\u00e0 l'affermata linea di home computer Apple II, rivolta all'uso casalingo e quindi anche ai giochi, mentre il Mac era rivolto all'uso professionale, quindi l'azienda intendeva tenere i due computer su due segmenti di mercato distinti per non farsi concorrenza. Il secondo motivo \u00e8 che Apple si preoccupava dell'immagine del nuovo rivoluzionario Macintosh e non voleva che fosse percepito come una macchina frivola, e quindi scartato dai professionisti delle imprese e dell'informatica; alla Apple ci fu perfino il timore che la nuova interfaccia grafica sembrasse troppo \"gioco\".\nNel primo sistema operativo era incluso \"Puzzle\", un gioco del 15 programmato da Andy Hertzfeld, notevole per essere il primo videogioco integrato in un SO di computer e il primo pensato appositamente per il mouse. La sua introduzione fu approvata solo quando Hertzfeld ridusse il programma ad appena 600 byte.\n\"Through the Looking Glass\", meglio noto come \"Alice\", un curioso gioco 3D con il personaggio di Alice ambientato su una scacchiera, fu uno dei pochi primi videogiochi per Mac sviluppato e pubblicato dalla stessa Apple, contrariamente alla propria politica.\nAltri importanti giochi precoci furono \"Lode Runner\" (molto celebre sul Mac, uno dei pochi platform) e \"MacAttack\" (un clone di \"Tempest\"). In genere il Mac non se la cavava bene con i giochi d'azione, mentre strategia, wargame, avventure e giochi di ruolo erano molto pi\u00f9 apprezzati. La Sierra On-Line support\u00f2 presto il Mac, mentre al contrario trascur\u00f2 l'Apple IIGS. Altri classici precoci sono la serie \"Ultima\" e le avventure della ICOM, tra le quali \"Shadowgate\", stranamente basato sull'interfaccia grafica di sistema.\nMancavano le conversioni avanzate di arcade, ma c'erano titoli seri come \"Sargon III\" (scacchi); dall'Apple II arrivarono anche conversioni di \"The Ancient Art of War\", \"Zork\", \"Pinball Construction Set\", e \"Wizardry\" completamente riscritto. Tra i giochi originati sul Mac, \"Ground Zero\" (clone di \"Missile Command\"), \"Dark Castle\", \"Scarab of Ra\", \"The Fool's Errand\".\nProbabilmente grazie anche al poco interesse dei produttori commerciali, sul Mac proliferarono i videogiochi shareware. Uno dei pi\u00f9 ricordati \u00e8 \"Stunt Copter\", dove degli stuntman devono saltare gi\u00f9 da un elicottero centrando un carro di paglia; venne riproposto anche per Mac OS X. Un altro celebre era \"Social Climber\", clone di \"Wacky Waiters\" per VIC-20. La tradizione shareware continu\u00f2 anche in tempi pi\u00f9 recenti; Ambrosia Software era particolarmente nota per i giochi per Mac, come \"Escape Velocity\".\nAlla fine degli anni '80 il panorama si faceva pi\u00f9 interessante, almeno nei mercati dove il Mac era pi\u00f9 presente (USA, Canada, Francia). Le reti AppleTalk e i modem iniziavano a supportare giochi multiutente come \"Maze Wars+\", \"Strategic Conquest\" e \"Falcon\".\nNel corso degli anni '90 la Apple, a livello generale, sub\u00ec un declino e poi ebbe una forte ripresa. Nel frattempo \"Myst\" (1993), basato su Hypercard, fu un titolo molto influente. Sempre nel 1993 nacque la MacSoft, a lungo il pi\u00f9 grande sviluppatore e editore per Mac. La MacPlay nacque come una divisione della Interplay Entertainment dedicata al Mac e convert\u00ec successi come \"Wolfenstein 3D\", \"Alone in the Dark\" e \"Descent\". La LucasArts convert\u00ec le sue note avventure tra cui \"Monkey Island\". Bungie Studios inizialmente era specializzata nel Mac, con titoli come ' e '.\nCon la ripresa della Apple, il fatto che i nuovi Mac, in particolare gli iMac (1998), fossero rivolti ai consumatori oltre che alle aziende, aiut\u00f2 moltissimo il campo dei videogiochi. Feral Interactive, fondata nel 1996 solo per convertire e pubblicare giochi Mac, port\u00f2 titoli celebri come \"Max Payne\" e \"Worms 3D\", MacSoft port\u00f2 \"Quake\", Blizzard Entertainment port\u00f2 i suoi grandi successi come \"StarCraft\" e \"Warcraft\", e arrivarono anche \"Tomb Raider II\" e \"Civilization II\". Ormai anche la Apple, compreso Steve Jobs, era divenuta molto favorevole ai videogiochi per Mac.\nCi furono un precoce aggiornamento del chip grafico degli iMac e aggiornamenti al sistema operativo proprio per le necessit\u00e0 dei giochi. Anche la MacPlay, chiusa nel 1997, risorse nel 2000 sotto una casa madre differente e port\u00f2 \"Baldur's Gate II\" e i primi \"Fallout\". Con i primi anni 2000 arriv\u00f2 un buon periodo per i giochi per Mac, molto supportati dalla Apple anche nella commercializzazione.\nAnche il famoso \"\" era in produzione per Mac, ma cambi\u00f2 piattaforma quando Microsoft compr\u00f2 la Bungie.\nNel 2006 l'uscita di Mac OS X Leopard tolse il supporto all'ambiente di esecuzione classico, rendendo inutilizzabili moltissimi giochi del passato. In compenso il passaggio ai processori Intel permise il dual boot sui Mac con Windows, rendendo accessibili i tanti giochi di quest'ultimo. Il passaggio a Intel rese per\u00f2 inservibili molti emulatori, mettendo in difficolt\u00e0 la comunit\u00e0 del retrogaming.\nA ogni modo, il numero di giochi prodotti per Mac crebbe pi\u00f9 che mai e il settore finalmente prosperava. Nel 2007 la Electronic Arts dichiar\u00f2 che avrebbe pubblicato in contemporanea le versioni Windows e Mac dei propri giochi (come ', ', \"Battlefield 2142\"). Steam support\u00f2 Mac OS X a partire dal 2010 (portando successi di qualche anno prima come \"Portal\", \"Team Fortress 2\" e \"Half-Life 2\").\nSecondo una selezione della rivista \"Retro Gamer\", le storiche killer application che furono fondamentali per il Mac includono \"Balance of Power\", \"The Colony\", \"Dark Castle\", \"Crystal Quest\", \"SimCity\", \"Maelstrom\", \"Marathon\", \"Myst\", \"\".\nCampagne pubblicitarie.\nIl primo Mac.\nIl Macintosh 128 fu presentato con uno spettacolare spot televisivo durante la pausa pubblicitaria del XVIII Super Bowl il 22 gennaio del 1984. Il famoso spot fu diretto da Ridley Scott e aveva come protagonista un'atleta femminile che gettava un martello contro l'immagine TV a schermo gigante di un dittatore (il \"Grande Fratello\", ispirandosi al tiranno del romanzo \"1984\" di Orwell, ma alludendo anche all'azienda dominante a quel tempo, IBM).\n\"Get a Mac\".\n\u00ab\"Get a Mac\"\u00bb (\u00ab\"prendi un Mac\"\u00bb) era lo slogan di una serie di pubblicit\u00e0 create dall'agenzia pubblicitaria TBWA per la Apple Inc.\nLa campagna veniva trasmessa dal 2006 al 2010.\nTrasmessi dai canali televisivi statunitensi, canadesi, australiani e neozelandesi, gli spot diventarono facilmente riconoscibili grazie al fatto che ognuno di questi segu\u00ec uno specifico standard: su uno sfondo bianco, un uomo vestito con abiti casual introduce se stesso come un Macintosh gestito da macOS (\"\u00abCiao, sono un Mac...\u00bb\"), mentre un goffo uomo vestito con un completo e una cravatta si presenta come un personal computer (\"\u00ab [...] e io sono un PC.\u00bb\") - l'allusione \u00e8 al sistema operativo concorrente Microsoft Windows.\nLo scopo era giocare sui difetti di Windows: i titoli degli spot furono, infatti, \"Virus\", \"Spyware\", \"Restart\" e altri (si ricorda che negli Stati Uniti la pubblicit\u00e0 comparativa esplicita \u00e8 ammessa dalla legge). Gli spot venivano diffusi anche su Internet.\nModelli.\nElenco dei modelli della serie Macintosh (in ordine alfabetico):"}
{"id": "14592", "revid": "2191125", "url": "https://it.wikipedia.org/wiki?curid=14592", "title": "78 (numero)", "text": "Settantotto (cf. latino \"duodeoctoginta\", greco \"\u1f40\u03ba\u03c4\u1f7c \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 77 e prima del 79."}
{"id": "14593", "revid": "400694", "url": "https://it.wikipedia.org/wiki?curid=14593", "title": "Apple Macintosh", "text": ""}
{"id": "14595", "revid": "1141066", "url": "https://it.wikipedia.org/wiki?curid=14595", "title": "34 (numero)", "text": "Trentaquattro (cf. latino \"triginta quattuor\", greco \"\u03c4\u03ad\u03c3\u03c3\u03b1\u03c1\u03b5\u03c2 \u03ba\u03b1\u1f76 \u03c4\u03c1\u03b9\u03ac\u03ba\u03bf\u03bd\u03c4\u03b1\") \u00e8 il numero naturale dopo il 33 e prima del 35.\nPropriet\u00e0 matematiche.\nformula_1"}
{"id": "14598", "revid": "36426", "url": "https://it.wikipedia.org/wiki?curid=14598", "title": "Abeti", "text": ""}
{"id": "14601", "revid": "125996880", "url": "https://it.wikipedia.org/wiki?curid=14601", "title": "Jef Raskin", "text": "Biografia.\nRaskin consegu\u00ec un Bachelor of Science in matematica ed un Bachelor of Arts in Filosofia dalla Universit\u00e0 dello Stato di New York e un M.S. in Informatica dalla Universit\u00e0 dello stato di Pennsylvania.\nCome assistente alla Universit\u00e0 della California a San Diego (UCSD), tenne corsi che spaziavano dall'informatica alla fotografia.\nRaskin entr\u00f2 alla Apple nel gennaio 1978, come 31\u00ba impiegato. Divenne rapidamente responsabile del dipartimento Applications Software e poi dell'Advanced Systems; assunse Bill Atkinson, che era stato suo studente alla UCSD; ide\u00f2 e realizz\u00f2 quello che divenne noto come \"Progetto Macintosh\".\nRaskin disse:\nE inoltre:\nSteve Jobs in seguito lo estromise dal progetto Macintosh.\nSuccessivamente Raskin ha progettato il computer Canon Cat, distribuito nel 1987.\nAll'inizio del nuovo millennio, ha intrapreso la costruzione di The Humane Environment (THE). THE \u00e8 un sistema che incarna le sue concezioni dell'interfaccia umana, utilizzando elementi Open source nell'ambito di una Zooming User Interface (ZUI) concepita da Raskin.\nNel dicembre 2004 a Raskin fu diagnosticato un cancro al pancreas (lo stesso male che uccise Steve Jobs 7 anni pi\u00f9 tardi). Mor\u00ec a Pacifica (California) il 26 febbraio 2005, all'et\u00e0 di 61 anni."}
{"id": "14604", "revid": "399", "url": "https://it.wikipedia.org/wiki?curid=14604", "title": "Leggi di Keplero", "text": "Le leggi di Keplero sono tre leggi concernenti il movimento dei pianeti. Sono il principale contributo di Johannes von Kepler all'astronomia e alla meccanica.\nL'astronomo tedesco le deriv\u00f2 studiando le osservazioni di Tycho Brahe. Isaac Newton, successivamente, dedusse dalle leggi di Keplero la spiegazione dinamica dei moti planetari introducendo, quale causa del moto, una forza, detta forza di gravitazione universale. Newton dimostr\u00f2 anche il teorema inverso, ossia che dalla sua legge generale del moto e dalla forza di gravit\u00e0 si ottengono, nella stessa maniera, le leggi di Keplero.\nPrima Legge (Legge delle orbite ellittiche, 1609).\nLa prima legge afferma che: \nCon questa legge, Keplero propose un modello eliocentrico in cui le orbite non sono circolari ma ellittiche, e in questo modo fu il primo a rinunciare alla forma perfetta; egli fu supportato, nel farlo, dai dati osservativi ottenuti da Tycho Brahe. Questa legge \u00e8 molto importante perch\u00e9 essa separa definitivamente la teoria eliocentrica di Nicol\u00f2 Copernico dalla teoria geocentrica di Tolomeo.\nOsserviamo che, poich\u00e9 l'ellisse \u00e8 una figura piana, i moti dei pianeti avvengono in un piano, detto piano orbitale. Per la Terra tale piano \u00e8 detto eclittica.\nL\u2019equazione dell\u2019ellisse \u00e8\nNella figura a fianco \u00e8 rappresentata un'orbita ellittica, con indicati i suoi parametri caratteristici: semiasse maggiore \"(a)\", semiasse minore \"(b)\", semi-distanza focale \"(c)\", eccentricit\u00e0 \"(e)\".\nFra questi parametri sussistono le seguenti relazioni:\nPer l\u2019ellisse l'eccentricit\u00e0 \u00e8 compresa tra 0 e 1 (e = 0 per la circonferenza) ma per la maggior parte dei pianeti risulta e\u00ab1. L'ellisse in figura ha un'eccentricit\u00e0 di circa 0,5: un'ellisse con tale caratteristica \u00e8 assai frequente tra le orbite degli asteroidi. Alcune eccentricit\u00e0 dei pianeti: 0,0167 per la Terra, 0,0934 per Marte e 0,2482 per Plutone (un pianeta nano). Solo Mercurio e Marte hanno eccentricit\u00e0 di un certo valore, le altre orbite possono essere considerate circolari.\nLe parti pi\u00f9 importanti dell'ellisse sono il raggio vettore che unisce il centro del sole al centro di un pianeta. Poi troviamo la \"linea degli apsidi\", che \u00e8 la retta passante per i due fuochi dell\u2019ellisse insieme ai suoi punti di intersezione con l\u2019ellisse chiamati \"apsidi\" o \"vertici\". \nDa questa legge capiamo inoltre che la distanza della Terra dal Sole non \u00e8 sempre uguale ma cambia. Infatti il punto in cui il nostro pianeta si trova pi\u00f9 distante dal Sole \u00e8 detto \"afelio,\" mentre il punto in cui la Terra \u00e8 pi\u00f9 vicina al Sole si chiama \"perielio\". Le corrispondenti distanze vengono dette distanza al perielio formula_5 e distanza all\u2019afelio formula_6. Risulta:\nSeconda Legge (Legge delle aree, 1609).\nLa seconda legge afferma che: \nDimostrazione e conseguenze della seconda legge.\nLa seconda legge di Keplero non \u00e8 altro che la conservazione del momento angolare orbitale, da cui discende la costanza della velocit\u00e0 areolare. \nDimostriamo entrambe le propriet\u00e0. \nLa costanza del momento angolare, deriva, a sua volta, dal fatto che la forza \u00e8 centrale. \nm \\left(\\frac{\\operatorname d \\overrightarrow{r}}{\\operatorname d t} \\times \\overrightarrow{v} + \\overrightarrow{r} \\times \\frac{\\operatorname d \\overrightarrow{v}}{\\operatorname d t} \\right) = m \\overrightarrow{v} \\times \\overrightarrow{v} + m \\overrightarrow{r} \\times \\overrightarrow{a} = &lt;/math&gt;\nma entrambi i prodotti vettoriali sono nulli perch\u00e9 coinvolgono vettori paralleli, pertanto: \nossia \nLa seconda legge di Keplero risulta quindi generalizzabile a un qualsiasi moto centrale, legando l'accelerazione tangenziale alla velocit\u00e0 areolare.\nImportante: In generale, la componente formula_38 della velocit\u00e0 ortogonale al raggio vettore non coincide con la componente formula_42 della velocit\u00e0 tangenziale all'orbita. Invece, ci\u00f2 \u00e8 sicuramente vero quando l'orbita \u00e8 circolare.\nTerza Legge (Legge dei periodi, 1619).\nLa terza legge afferma che:\nIl rapporto tra il quadrato del periodo di rivoluzione e il cubo del semiasse maggiore dell'orbita \u00e8 lo stesso per tutti i pianeti.\nQuesta legge pu\u00f2 essere espressa in forma matematica nel modo seguente:\ndove formula_50 \u00e8 il semiasse maggiore dell'orbita, \"T\" il periodo di rivoluzione e \"K\" una costante (a volte detta di Keplero), che dipende dal corpo celeste attorno al quale avviene il moto di rivoluzione. \nSe si considera il moto di rivoluzione dei pianeti del sistema solare attorno al Sole e si misurano le distanze in unit\u00e0 astronomiche e il tempo in anni siderei (come nella figura qui a fianco) \"K\" vale 1. Rimarchiamo il fatto che la terza legge vale anche per i satelliti che orbitano intorno ai pianeti: il valore della costante, cambia da pianeta a pianeta mentre per un fissato pianeta, essa \u00e8 uguale per tutti i satelliti del suddetto pianeta. Per un'orbita circolare la formula si riduce a\ndove \"r\" \u00e8 il raggio dell'orbita.\nSi pu\u00f2 dimostrare che formula_52, con formula_53 per il caso gravitazionale e formula_54 massa ridotta. La dimostrazione \u00e8 particolarmente semplice nel caso di orbita circolare di raggio formula_50 e nell'approssimazione in cui una massa (per esempio quella del sole) sia molto pi\u00f9 grande dell'altra (pianeta), ovvero formula_56. La forza di attrazione gravitazionale \u00e8 formula_57, e la forza centripeta (supponendo formula_58 fissa) \u00e8 formula_59 dove formula_60 \u00e8 la pulsazione e formula_61 il periodo. Uguagliando le due forze si ottiene \nLimiti di validit\u00e0 delle leggi di Keplero e loro applicabilit\u00e0.\nVa specificato che le leggi di Keplero cos\u00ec formulate sono esatte se e solo se sono soddisfatte le seguenti ipotesi:\nCi si \u00e8 riferiti sempre ai pianeti, ma le tre leggi di Keplero sono applicabili a qualunque corpo orbitante intorno ad un altro, per esempio ai satelliti, naturali o artificiali (sempre sotto le ipotesi qui sopra)."}
{"id": "14606", "revid": "310175", "url": "https://it.wikipedia.org/wiki?curid=14606", "title": "Festa della donna", "text": ""}
{"id": "14608", "revid": "2194416", "url": "https://it.wikipedia.org/wiki?curid=14608", "title": "Architettura x86", "text": "La locuzione architettura x86 \u00e8 un'espressione generica per indicare un'architettura di una famiglia di microprocessori sviluppata e prodotta da Intel.\nStoria.\nL'elenco che segue riporta i processori Intel con architettura x86 in ordine cronologico:\nIntel 8086.\nPrimo processore a 16 bit di Intel (1978). Era un'evoluzione dell'Intel 8085 a 8 bit.\nIntel 8088.\n(1979) Modello ridotto dell'8086, identico dal punto di vista software, aveva un bus dati esterno ridotto a 8 bit che lo rendeva compatibile con l'hardware sviluppato per le macchine a 8 bit di allora.\nIntel 80186.\nModello poco venduto e poco diffuso. Comprendeva nuove istruzioni ed una differente gestione della memoria. Destinato al nascente mercato embedded, ebbe una buona diffusione nel mondo dell'automazione industriale.\nIntel 80286.\nFu il primo microprocessore Intel ad avere una modalit\u00e0 protetta e diversi livelli di privilegio per il codice da eseguire. Aveva un bus dati a 16 bit e un bus indirizzi a 24 bit, che lo rendeva in grado di indirizzare fino a 16 MB di RAM. Restava per\u00f2 ancorato al vecchio schema di indirizzamento segmento/offset, troppo rigido, e non aveva MMU, cio\u00e8 non supportava in hardware nessuno schema di memoria virtuale. Inoltre non era possibile tornare alla modalit\u00e0 reale una volta entrati in modo protetto. Altra caratteristica innovativa era il \"prefetching\" delle istruzioni, che lo rendeva molto pi\u00f9 veloce, anche a parit\u00e0 di clock, dell'8086.\nIntel 80386.\nPrimo processore Intel a 32 bit pieni, con bus indirizzi e dati a 32 bit, in grado di gestire fino a 4GB di RAM. Era dotato di MMU e supportava memoria virtuale sia paginata sia a segmenti. Con 32 segnali dati e indirizzi da gestire e con le frequenze di clock dei processori che continuavano a salire, il progetto delle schede madri per personal computer cominci\u00f2 a divenire molto impegnativo e costoso; anche del 386 venne quindi prodotta una versione con bus dati dimezzata a 16 bit, pi\u00f9 economica e che richiedeva hardware meno sofisticato, per le applicazioni meno esigenti di prestazioni elevate. A differenza dei predecessori, che venivano prodotti sia da Intel sia (su licenza) da altri produttori, il 386 fu prodotto solo ed esclusivamente da Intel. Dopo alcuni anni, comunque, AMD, Cyrix e le altre case presentarono sul mercato processori compatibili con il 386 ma basati su progetti pi\u00f9 o meno originali.\nIntel 80486.\n(1989) Molto simile al 386 dal punto di vista software, era per\u00f2 decisamente pi\u00f9 veloce grazie all'integrazione di una piccola quantit\u00e0 di memoria cache di secondo livello. Le versioni DX integravano il coprocessore matematico, che fino ad allora era stato un componente opzionale esterno al processore. Veniva commercializzata anche una versione SX, identica al DX ma priva del coprocessore matematico. Per le frequenze di clock sempre pi\u00f9 alte, il 486 fu il primo processore per cui si rese necessario un sistema di raffreddamento attivo (dissipatore e ventola) e una tensione di alimentazione pi\u00f9 bassa dei canonici 5 volt impiegati fino ad allora nei circuiti integrati TTL. \nNelle sue versioni pi\u00f9 potenti il 486 raggiunse i 100\u00a0MHz grazie ad un moltiplicatore di frequenza che permetteva la produzione di schede madri \"standard\" a 33\u00a0MHz dotate di processori che moltiplicavano x3 la frequenza. AMD ha raggiunto i 133\u00a0MHz con questa CPU. Con i 486 inizia anche l'era delle versioni a basso consumo energetico (principalmente per portatili) denominate SL. La Cyrix present\u00f2 due processori denominati 486SLC e DLC, molto economici, che per\u00f2 erano dei compatibili 386 (SX e DX) dotati di una cache di secondo livello e non disponevano delle istruzioni aggiuntive del 486 Intel.\nPentium.\n(1993) Il processore Pentium era l'unione di due processori 486 in un solo chip, che condividevano l'unit\u00e0 di gestione della cache di secondo livello, il \"prefetcher\" delle istruzioni e il coprocessore matematico. Aveva un bus dati a 64 bit, che venivano poi divisi in due parti a 32 bit nella cache interna. Questo processore recepiva una serie di innovazioni introdotte dalle architetture RISC: aveva una pipeline a pi\u00f9 stadi per la decodifica delle istruzioni; il \"prefetcher\" era in grado di decidere a quale core 486 inviare ogni istruzione che decodificava, permettendo (a certe condizioni) l'esecuzione di due istruzioni contemporaneamente. Questa architettura di base rester\u00e0 invariata, anche se solo formalmente, per tutti i successivi processori Pentium.\nIl Pentium \"base\" fu sostituito dopo circa un anno dalla versione MMX (da MultiMedia eXtension), che includeva una nuova unit\u00e0 di calcolo in virgola mobile capace di eseguire calcoli in parallelo su otto valori a 64 bit (o 4 da 128 bit) con una sola istruzione: come dice il nome, la nuova unit\u00e0 era pensata per la codifica e decodifica di flussi multimediali audio/video. Non era possibile usare contemporaneamente il coprocessore matematico e l'unit\u00e0 MMX, ma si doveva scegliere da software, con una istruzione apposita, quale unit\u00e0 abilitare. Inoltre le istruzioni MMX operavano solo su numeri interi.\nPentium Pro.\nIl Pentium Pro fu una versione destinata al mercato server e workstation, pi\u00f9 veloce perch\u00e9 integrava nel chip (molto pi\u00f9 grande del normale) la cache di primo e di secondo livello. Il prezzo al pubblico era molto alto e il prezzo di produzione non era da meno, per cui fu rapidamente abbandonato appena furono disponibili i successivi modelli.\nPentium II.\nIl Pentium II introdusse la Branch Prediction Unit, che si occupa di prevedere l'esito delle istruzioni di salto condizionale. Il principale limite prestazionale del Pentium era la lunghezza delle pipeline di decodifica delle istruzioni: dopo un salto condizionale esistono due possibili serie di istruzioni da eseguire, e se la pipeline viene riempita con la serie di istruzioni sbagliata deve essere svuotata e le istruzioni giuste rilette e ridecodificate, perdendo molto tempo. La BPU cerca di prevedere in anticipo quale sar\u00e0 la serie giusta, migliorando parecchio le prestazioni complessive del processore.\nDa questo modello in poi, lo schema dei due core 486 in parallelo \u00e8 sempre pi\u00f9 una facciata: in realt\u00e0 la pipeline dei Pentium II e successivi non solo decodifica le istruzioni x86 ma le traduce anche in istruzioni RISC interne, eseguite da dei core RISC e non pi\u00f9 486.\nPentium III.\nCon il Pentium III vennero introdotte delle migliori istruzioni SIMD rispetto ad MMX, le SSE (da Streaming SIMD Extensions). in grado di operare sia su numeri interi, sia su numeri in virgola mobile, ed in grado di essere usate contemporaneamente al coprocessore matematico.\nPentium 4.\nQuesta serie di Pentium introdusse due nuove versioni di SSE, le SSE2 e in seguito le SSE3. Con queste aggiunte, il vecchio coprocessore matematico era ormai superfluo oltre che pi\u00f9 limitato, e la stessa Intel ne sconsigli\u00f2 l'uso a favore delle nuove estensioni.\nCaratteristiche.\nL'x86 ha un \"instruction set\" CISC a lunghezza variabile. Questa caratteristica era utile negli anni '70 e '80, perch\u00e9 permetteva di risparmiare costosa memoria. \n\u00c8 al momento una architettura in fase di dismissione nel mercato dei PC desktop, portatili, e server economici. Dal 2016 \u00e8 estremamente difficile trovare hardware a 32 bit /x86 sul mercato per ogni tipologia di mercato, inclusi lo sviluppo di sistemi embedded, thin client, set-top box. e altre. L'ultima console x86 di grande successo sul mercato \u00e8 stata XBox di Microsoft. \nNel corso dei decenni, pi\u00f9 di una ditta ha introdotto processori compatibili con l'architettura x86, ponendosi in concorrenza con Intel; dal fallimento di Transmeta, l'unico concorrente di un certo peso nel settore dei personal computer \u00e8 AMD che ha prodotto processori x86-compatibili fin dai primi anni dell'architettura sino al termine della produzione dei K7. La cessazione della disponibilit\u00e0 dei processori embedded Geode dovrebbe essere avvenuta nel 2019. \nTale architettura ha subito evoluzioni nel tempo, cambiando denominazione, per esempio l'architettura i386 tipica dei processori Intel 80386 e AMD386 o AM386 \u00e8 la prima a supportare i 32 bit. Successivamente anche con le altre architetture, quali la i486 tipica dei processori Intel 80486 e AMD486 o AM486, seguita dalla i586 con Intel Pentium o AMD-K5, la i686 con Intel Pentium Pro o AMD-K6 ed infine dalla i786 con Intel Pentium 4 o AMD-K7 cambiarono denominazione. Ad ogni generazione vennero aggiunte nuove funzioni, le quali sono compatibili con le generazioni future, ma non permettono la compatibilit\u00e0 dei software che usano tale funzioni con l'hardware di generazione precedente.\nPer mantenere la retro-compatibilit\u00e0 con il processore 8086, che diede origine all'architettura x86, durante la fase di avvio (boot) di ogni dispositivo che utilizza tale architettura, vengono eseguite delle operazioni in modalit\u00e0 reale ormai diventate standard. Tra di esse troviamo la disabilitazione della Linea A20 del bus di indirizzamento."}
{"id": "14614", "revid": "2091899", "url": "https://it.wikipedia.org/wiki?curid=14614", "title": "Seymour Cray", "text": "Cray nacque nel 1925 a Chippewa Falls nel Wisconsin. Suo padre era un ingegnere civile e trasfer\u00ec nel figlio la passione per la scienza e l'ingegneria. All'et\u00e0 di dieci anni era in grado di costruire un convertitore da schede perforate a codice morse. Lo scantinato di casa sua gli fu dato dai genitori come laboratorio.\nComplet\u00f2 le superiori nel 1943, prima della fine della seconda guerra mondiale, come operatore radiofonico. Nello stesso anno partecip\u00f2 alla guerra in Europa e in seguito fu trasferito nelle Filippine, dove lavor\u00f2 alla forzatura del codice giapponese. Dopo la fine della guerra torno negli Stati Uniti dove ricevette un B.Sc. in ingegneria elettrica all'University of Minnesota, nel 1950. Inoltre consegu\u00ec un M.Sc in matematica applicata nel 1951.\nControl Data Corporation.\nNel 1950 inizi\u00f2 a lavorare per la Engineering Research Associates (ERA) a Saint Paul nel Minnesota. L'ERA nasceva da un precedente laboratorio dell'US Navy che aveva lavorato allo sviluppo di macchine per la forzatura di codici e spesso le commissioni dell'ERA erano legate alla marina militare statunitense. Cray rapidamente divenne un esperto di computer digitali e lavor\u00f2 allo sviluppo dell'ERA 1103 il primo computer scientifico ad avere un certo successo commerciale. Cray rimase all'ERA anche quando questa fu acquisita da Remington Rand e dalla Sperry Corporation all'inizio degli anni cinquanta. Dalla nuova compagnia Sperry-Rand l'ERA divenne la divisione dedicata allo sviluppo del calcolo scientifico dell'UNIVAC.\nQuando nel 1957 la divisione venne dismessa molti impiegati decisero di fondare una propria societ\u00e0 la Control Data Corporation (CDC). Cray avrebbe voluto seguire i colleghi ma William Norris lo rifiut\u00f2 dato che Cray stava sviluppando un progetto per la marina statunitense e Norris intendeva mantenere un buon rapporto con la marina. Il progetto, il Naval Tactical Data System venne completato all'inizio dell'anno successivo e Cray abbandon\u00f2 la societ\u00e0 per entrare nella CDC. Nel 1960 aveva completo lo sviluppo del CDC 1604 un miglioramento a basso costo dell'ERA 1103 che stup\u00ec la comunit\u00e0 scientifica per le prestazioni rispetto al suo costo.\nQuando il CDC 1604 venne messo in vendita nel 1960 Cray pot\u00e9 concentrarsi sullo sviluppo del suo successore il CDC 6600. Pur non essendo un progetto di calcolo ad altissime prestazioni Cray invest\u00ec molto tempo nel tentativo di rendere il sistema il pi\u00f9 veloce possibile. A differenza di molti progetti di fascia alta Cray comprese che non era necessario concentrarsi sullo sviluppo di processori velocissimi quanto sullo sviluppo di macchine in grado di fornire un'elevata banda passante di I/O in modo da impedire al processore di passare la maggior parte del suo tempo ad attendere i dati dalla memoria. In seguito disse: \"Chiunque pu\u00f2 costruire una CPU veloce. Il trucco sta nel realizzare un sistema veloce.\"\nIl 6600 fu il primo supercomputer commerciale a superare ampiamente qualsiasi altro contendente. Il 6600 era il sistema per chi voleva le prestazioni assolute e inoltre costava meno di altre alternativa pi\u00f9 lente. Quando altre compagnie (cio\u00e8 IBM) cercarono di sviluppare delle soluzioni comparabili con il CDC 6600, Cray aument\u00f2 il distacco presentando il CDC 7600, un sistema cinque volte pi\u00f9 rapido del CDC 6600.\nIl laboratorio di Chippewa.\nDurante il lavoro alla CDC, Cray spesso si lamentava delle eccessive interferenze dei manager CDC. Cray per il suo lavoro richiedeva un ambiente calmo e la minor burocrazia possibile. Invece il lavoro di Cray veniva costantemente interrotto da manager che (secondo Cray) facevano poco e lo utilizzavano come strumento di vendita per i potenziali acquirenti.\nCray decise che per continuare lo sviluppo doveva spostarsi a St. Paul un luogo abbastanza lontano per scoraggiare visite brevi dei manager ma non cos\u00ec lontano da rendere il costo delle chiamate interurbane significativo per l'azienda. Inoltre in caso di meeting necessari per fare il punto della situazione il laboratorio non sarebbe stato troppo lontano. Dopo molte discussioni Norris decise di acconsentire alla costruzione di un nuovo laboratorio ma lo fece costruire a Chippewa Falls citt\u00e0 natale di Cray. Secondo alcune fonti Cray spinse per un nuovo laboratorio anche perch\u00e9 temeva una guerra nucleare e riteneva Minneapolis un potenziale bersaglio. La casa di Cray distava solo poche centinaia di metri dal laboratorio e possedeva un bunker antiatomico molto grande nel giardino.\nIl nuovo laboratorio venne costruito durante lo sviluppo del 6600 ma comunque non fece ritardare lo sviluppo del sistema. Dopo il 6600 Cray inizi\u00f2 a lavorare sul CDC 7600 e in seguito lavoro sull'CDC 8600, il successore del 7600. Il progetto soffriva di gravi problemi di affidabilit\u00e0 e venne abbandonato da CDC nel 1974.\nNonostante il 6600 e il 7600 fossero stati dei grandi successi alcune scelte poco avvedute della CDC portarono la compagnia vicino alla bancarotta. Durante lo sviluppo dell'8600 la societ\u00e0 era a corto di liquidi e quando Cray comunic\u00f2 alla societ\u00e0 che il progetto 8600 andava ripensato dall'inizio la societ\u00e0 rifiut\u00f2 le indicazioni di Cray ordinandogli di continuare con il progetto esistente. La societ\u00e0 in quel periodo stava sviluppando anche il CDC STAR-100 e Norris non era pronto a sviluppare un altro progetto a pieno regime dato che la societ\u00e0 aveva pochi fondi. Norris propose a Cray di sviluppare l'8600 come progetto secondario con un team ridotto ma Cray non era pronto ad accettare simili condizioni. Cray abbandon\u00f2 la societ\u00e0 nel 1972 e due anni dopo la societ\u00e0 dovette annullare il progetto per l'impossibilit\u00e0 di realizzarne una versione affidabile come da Cray predetto.\nCray Research.\nL'abbandono di Cray avvenne in un clima amichevole, e quando lui fond\u00f2 la Cray Research l'anno successivo a Chippewa vicino al laboratorio CDC, Norris decise di investire 300.000 dollari nella nuova societ\u00e0. Come la CDC la Cray Research aveva un laboratorio a Chippewa Falls ma gli uffici commerciali erano a Minneapolis. A differenza della CDC la Cray Research produceva i sistemi a Chippewa Falls.\nI primo problema era il reperimento dei fondi. Dato che una societ\u00e0 delle dimensioni della CDC non era in grado di sostenere lo sviluppo di due sistemi contemporaneamente come poteva una piccola societ\u00e0 sostenere lo sviluppo di un supercomputer. Quando il presidente della societ\u00e0 fece un viaggio a Wall Street in cerca di finanziatori rimase sorpreso della reputazione che Cray godeva in quegli ambienti. Molti finanziatori erano pronti a fornire i capitali a Cray per sviluppare i suoi sistemi.\nDopo alcuni anni di sviluppo il Cray-1 venne distribuito nel 1976. Come i primi progetti Cray era l'intero computer a essere veloce e non solo il processore. Il Cray-1 superava qualsiasi macchina sul mercato incluso lo STAR-100 la macchina che la CDC aveva preferito al progetto 8600 di Cray. Solo l'ILLIAC IV superava il Cray-1 in alcuni casi, ma l'ILLIAC IV era una macchina particolare che forniva le sue reali prestazioni solo in alcuni casi e quindi in generale il Cray-1 batteva tutti i computer concorrenti.\nIl numero di serie 001 venne installato nei Los Alamos nel 1976, e nell'estate dello stesso anno il primo elaboratore completo venne venduto alla National Center for Atmospheric Research per 8,8 milioni di dollari. La societ\u00e0 pensava di vendere circa una dozzina di macchine, la valutazione era fatta tenendo conto delle vendite dei precedenti modelli CDC ma alla fine pi\u00f9 di cento macchine furono vendute.\nIl progetto successivo non fu cos\u00ec fortunato. Mentre lavorava al Cray-2 un altro team della societ\u00e0 sviluppo il Cray X-MP un sistema di grande successo. Dopo sei anni di sviluppo il Cray-2 venne presentato ma era solo marginalmente pi\u00f9 rapido del Cray X-MP e questo era dovuto principalmente al sottosistema della memoria molto veloce. Relativamente pochi Cray-2 furono venduti. Venne avviato il progetto Cray-3 e Cray decise di abbandonare la carica di CEO dato che lo occupava in maniera eccessiva impedendogli di seguire lo sviluppo del sistema. Cray abbandon\u00f2 la carica di CEO nel 1990 e divenne un appaltatore indipendente andando a lavorare nel nuovo laboratorio a Colorado Springs nel Colorado, vicino alla sede della NCAR.\nSecondo Jim Cray (citato da C. Gordon Bell in \"Seymounr Cray Prospective\" ), quando domandarono a Cray che strumenti CAD avesse utilizzato per progettare il Cray-1 lui rispose che preferiva la matita numero 3 e un quaderno a quadretti. Quando gli dissero che l'Apple Computer aveva acquistato un Cray per progettare il nuovo Apple Macintosh Cray rispose che era curioso dato che lui aveva appena comprato un Macintosh per sviluppare il nuovo Cray.\nNel 1989 Cray si trov\u00f2 ad avere un d\u00e9j\u00e0 vu con lo sviluppo del Cray-3. Il Cray-3 stava affrontato delle difficolt\u00e0 nello sviluppo e un progetto basato sull'espansione dell'X-MP sembrava offrire un incremento di prestazione significativo e sicuro. I manager della societ\u00e0 decisero che sviluppare due sistemi contemporaneamente era troppo pericoloso per le finanze della societ\u00e0 e preferirono il progetto dell'espansione dell'X-MP che porto infine allo sviluppo del Cray Y-MP.\nCray Computer Corporation.\nCray abbandon\u00f2 i laboratori di Colorado Spring e form\u00f2 la societ\u00e0 Cray Computer Corporation per continuare lo sviluppo del Cray-3.\nIl Cray-3 era una macchina a 500\u00a0MHz, Cray intendeva ottenere un aumento di prestazioni di dieci volte rispetto al Cray-2 e per far questo decise di utilizzare l'arseniuro di gallio come semiconduttore per gli integrati. Questa era una scelta molto rischiosa dato che la tecnologia sull'arseniuro di gallio non era molto avanzata e Cray dovette svilupparla appositamente per la societ\u00e0. Normalmente Cray preferiva non utilizzare tecnologie di ricerca dato che erano spesso inaffidabili per la produzione commerciale, ma le specifiche richieste per il sistema erano troppo restrittive per permettere altre soluzioni. Cray sviluppo l'intero sistema compreso i circuiti integrati.\nL'azienda install\u00f2 il primo esemplare del Cray-3 presso la NCAR. Il primo esemplare era in sostanza un prototipo e la compagnia lo utilizz\u00f2 per risolvere i problemi del sistema. In quel periodo un ampio numero di macchine parallele stavano arrivando sul mercato e questi sistemi avevano un rapporto prezzo/prestazioni migliore del Cray-3. Cray rispose con la \"forza bruta\" e inizi\u00f2 lo sviluppo del Cray-4 un sistema con processori a 1\u00a0GHz che avrebbe fornito prestazioni superiori a quello delle macchine concorrenti.\nNel 1995 non erano stati venduti nessun Cray-3 e inoltre la fine della guerra fredda aveva ridotto notevolmente il bilancio della difesa Statunitense e quindi delle commissioni per Cray. Il costo di sviluppo del Cray-4 sembr\u00f2 eccessivo agli investitori che ritennero non possibile un ritorno economicamente conveniente della societ\u00e0. La Cray Computer Corporation dovette dichiarare fallimento.\nSRC Computers.\nCray non aveva mai visto di buon occhio i sistemi basati su parallelismo massivo, ritenendo per questioni di carattere tecnico che le soluzioni basate su pochi processori molto veloci era sempre preferibile. Una sua famosa frase era: \"Se devi arare un campo preferiresti utilizzare due forti buoi o 1024 polli?\". Nella seconda met\u00e0 degli anni novanta la posizione di Cray era diventata poco difendibile e lo sviluppo dei compilatori aveva notevolmente semplificato lo sviluppo di programmi efficienti per macchine parallele.\nCray cre\u00f2 la SRC Computers, una nuova societ\u00e0 nata per sviluppare sistemi a parallelismo massivo. Il nuovo progetto era basato su sistemi ad elevate prestazioni per la comunicazione e la memoria in modo da ridurre i tipici colli di bottiglia dei sistemi paralleli. Il progetto era appena iniziato quando Cray mor\u00ec in un incidente automobilistico.\nNel 1996 la Cray Research falli e venne acquisita dalla Silicon Graphics che dopo alcuni anni la vendette alla Tera Computer Company che si fuse con la societ\u00e0 e cambi\u00f2 il proprio nome in Cray Inc.\nVita personale.\nOltre che progettare computer Cray cerc\u00f2 di vivere pienamente la vita. Non amava la pubblicit\u00e0, ma sono noti molti aneddoti strani su di lui. Praticava lo sci, il windsurf, il tennis e altri sport. Un suo curioso hobby era costruire un tunnel sotto casa sua. Lui attribuiva il segreto del suo successo agli elfi. Diceva: \"Mentre lavoro al mio tunnel spesso gli elfi vengono a portami la soluzione ai miei problemi.\" \nCray mor\u00ec il 5 ottobre 1996 (a 71 anni) per via delle ferite riportate in un incidente automobilistico avvenuto il 22 settembre 1996. Cray venne ricoverato per un incidente avvenuto sulla sua Jeep Cherokee mentre percorreva la Interstate 25. Per ironia della sorte la sua Jeep era stata sviluppata utilizzando un sistema Cray. \nCuriosit\u00e0.\nIl primo prodotto ideato da Cray fu l'ERA 1103: era basato sulla semplicit\u00e0, ed in effetti Cray implement\u00f2 il concetto di reduced instruction set computer (RISC), anche se all'epoca tale definizione non esisteva.\nIl suo UNIVAC-I, nel 1951, stup\u00ec anticipando i risultati dell'elezione del presidente statunitense Eisenhower appena pochi minuti dopo la chiusura delle urne.\nIl Cray-2 del 1985, soprannominato Bubbles (bolle) aveva fino ad 8 processori a 244\u00a0MHz, 12 volte pi\u00f9 veloci del migliore microprocessore della Intel di allora, ma produceva tanto calore da provocare ustioni di terzo grado: \u00e8 stato il pi\u00f9 caldo processore della storia. Per raffreddarlo venne utilizzato una Supercooling Unit, che utilizzava freon liquido a -271\u00b0 e il costosissimo fluorinert, derivato dal freon e non conduttore. Il soprannome deriva dal rumore dell'unit\u00e0. Quest'ultima, derivata da quella usata nel 6600, fu a lungo il top per il raffreddamento.\nI computer di Cray avevano spesso innovazioni tecnologiche fondamentali:"}
{"id": "14625", "revid": "1305772", "url": "https://it.wikipedia.org/wiki?curid=14625", "title": "56 (numero)", "text": "Cinquantasei (cf. latino \"quinquaginta sex\", greco \"\u1f15\u03be \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 55 e prima del 57."}
{"id": "14626", "revid": "656701", "url": "https://it.wikipedia.org/wiki?curid=14626", "title": "110 (numero)", "text": "Centodieci (110) \u00e8 il numero naturale dopo il 109 e prima del 111."}
{"id": "14627", "revid": "224230", "url": "https://it.wikipedia.org/wiki?curid=14627", "title": "Lev Trockij", "text": "Bolscevico e protagonista di primo piano della rivoluzione russa nonch\u00e9 presidente del soviet di Pietrogrado durante le rivoluzioni del 1905 e del 1917, fu tra le personalit\u00e0 pi\u00f9 influenti della Russia post-rivoluzionaria e della neonata Unione Sovietica, dapprima come commissario del popolo agli affari esteri e in seguito come organizzatore e comandante dell'Armata Rossa (alla guida della quale sconfisse l'Armata Bianca degli zaristi e tratt\u00f2 la pace di Brest-Litovsk con gli Imperi centrali), commissario del popolo alla guerra e membro del Politburo. Fu anche scrittore di notevoli capacit\u00e0, soprannominato \u00abPenna\u00bb dai compagni di partito.\nDopo la morte di Lenin fu espulso dal Partito Comunista Sovietico ed esiliato a seguito della sua lotta politica e del duro contrasto con Iosif Stalin negli anni venti, mentre l'opposizione di sinistra veniva smantellata dal gruppo stalinista, favorevole alla burocratizzazione totalitaria dell'Unione Sovietica e al concetto di socialismo in un solo Paese.\nDopo molte peregrinazioni si stabil\u00ec nel 1937 in Messico sotto la protezione del governo di L\u00e1zaro C\u00e1rdenas del R\u00edo, dove fu accolto da una cerchia di sostenitori locali, tra cui gli artisti Diego Rivera e Frida Kahlo. Ricevette anche numerose visite di ammiratori come Andr\u00e9 Breton. Nel 1938 fond\u00f2 la Quarta Internazionale. Fu assassinato nel 1940 nella sua casa di Citt\u00e0 del Messico da un agente sovietico di origine spagnola, Ram\u00f3n Mercader. Le idee di Trockij, improntate all'internazionalismo proletario e alla rivoluzione permanente, formano la base del trockismo.\nBiografia.\nLa famiglia e gli studi.\nLev Davidovi\u010d Bron\u0161tejn nacque in una benestante famiglia ebraica a Bereslavka nella fattoria Janovka, nel governatorato di Cherson, il 7 novembre 1879 (il 26 ottobre secondo il vecchio calendario), ossia lo stesso giorno della Rivoluzione russa del 1917 e nello stesso periodo in cui veniva fondata l'organizzazione rivoluzionaria Narodnaja volja.\nGli antenati di Trockij erano originari di Poltava, da dove ai primi dell'Ottocento si erano stabiliti a Bobrinec, paese a una ventina di chilometri da Janovka. Il nome Janovka deriva dalla grande propriet\u00e0 terriera che il colonnello Janovskij aveva in parte venduto e in parte affittato al padre di Lev, David Leont'evi\u010d Bron\u0161tejn (1847-1922), che qui si era trasferito nel 1879 per dedicarsi, caso raro per un ebreo, all'agricoltura. Gran lavoratore e ambizioso, port\u00f2 la sua famiglia a un livello di vita molto confortevole: servitori e braccianti coltivavano i suoi 300 ettari di terreno e curavano le sue stalle, il suo mulino era utilizzato dai contadini del distretto, il suo grano veniva venduto al mercato di Nikolaev.\nIn casa non si parlava lo yiddish, ma un russo misto all'ucraino. Se David Bron\u0161tejn era analfabeta e indifferente alla religione, sua moglie Anna L'vovna \u017divotovskaja (m. 1910), cresciuta in citt\u00e0, osservava le pratiche del culto e leggeva a fatica qualche romanzo russo. Ebbero otto figli: Aleksandr, Elizaveta, Rozalija, che mor\u00ec in tenera et\u00e0, Lev, dal nome del nonno materno, Ol'ga (1883-1941) e altri tre bambini deceduti nella prima infanzia.\nNel 1886 Lev fu mandato a studiare nella scuola ebraica del vicino villaggio di Gromoklej, dove fu ospite di parenti, gli zii Abraam e Rej\u010del Bron\u0161tejn. Vi s'insegnava il russo, l'aritmetica e soprattutto a leggere e tradurre la Bibbia dall'ebraico allo yiddish. Non parlando questa lingua, non fece amicizia con nessuno dei suoi compagni. La scuola dur\u00f2 pochi mesi, ma Lev v'impar\u00f2 a leggere e a scrivere il russo.\nL'anno dopo un cugino per parte di madre, Moisej Spencer, venne in visita a Janovka e si offr\u00ec di ospitare Lev nella propria casa di Odessa per frequentarvi la scuola secondaria. Spencer, sposato con Fanni Somolovna, direttrice dell'Istituto ebraico femminile di Odessa, era un intellettuale progressista, gi\u00e0 espulso dall'Universit\u00e0 a causa delle sue idee politiche. Dieci anni dopo, la casa editrice da lui fondata divenne la pi\u00f9 importante di tutta la Russia meridionale. Cos\u00ec, nell'autunno del 1888, Lev Bron\u0161tejn si trasfer\u00ec a Odessa ed entr\u00f2 nell'Istituto tecnico San Paolo, una scuola parificata fondata dalla locale comunit\u00e0 luterana.\nI sette anni trascorsi a Odessa furono positivi. A casa Spencer impar\u00f2 le \u00ab buone maniere \u00bb, assistette a conversazioni di giornalisti e scrittori, lesse buoni libri e arricch\u00ec il proprio bagaglio culturale; a scuola si fece degli amici e divenne presto il primo della sua classe. Ebbe una sola disavventura disciplinare: durante il secondo anno fu denunciato da alcuni compagni per aver partecipato a una protesta contro un professore e fu cos\u00ec espulso, pur venendo riammesso alla terza classe l'anno dopo. Molti anni dopo Trockij comment\u00f2: \u00ab I gruppi sorti in quell'occasione - gli invidiosi e i delatori da una parte, i giovani franchi e valorosi dall'altra, e la massa neutrale, incerta, amorfa nel mezzo - questo raggruppamento l'ho incontrato anche pi\u00f9 tardi, nelle pi\u00f9 svariate circostanze \u00bb.\nPoich\u00e9 nella scuola San Paolo non esisteva la settima e ultima classe, nel 1896 Lev Bron\u0161tejn si trasfer\u00ec a Nikolaev per concludervi gli studi e l\u00ec si diplom\u00f2 a pieni voti nella sessione estiva del 1897, pur avendo studiato poco e marinato spesso la scuola. Infatti, da quasi un anno i suoi interessi si erano indirizzati pressoch\u00e9 esclusivamente alla politica.\nIl primo impegno politico.\nAlla fine del 1896 aveva conosciuto Franz \u0160vigovskij, un giardiniere piuttosto colto che leggeva libri proibiti e opuscoli clandestini, nella cui capanna alla periferia della citt\u00e0 si riuniva un gruppo di socialisti, in gran parte populisti, con l'eccezione della giovane Aleksandra Sokolovskaja, una marxista con la quale il diciassettenne Bron\u0161tejn entr\u00f2 subito in conflitto, definendo il marxismo \u00abuna dottrina da bottegai e commercianti\u00bb. A causa del suo comportamento spesso sgradevolmente polemico, la Sokolovskaja abbandon\u00f2 per qualche tempo il gruppo. In realt\u00e0 egli non aveva mai letto Marx e le sue disordinate conoscenze di cultura politica non andavano ancora oltre qualche libro di John Stuart Mill, di Bentham, di \u010cerny\u0161evskij, di Mignet e la lettura della gazzetta liberale \"Russkie Vedomosti\".\nCon gli scioperi operai del 1896, le proteste studentesche, il suicidio in carcere di Marija Vetrova nel febbraio del 1897, si fece strada l'idea di organizzare un gruppo clandestino. Con l'elettricista Muchin, il tipografo Poljak, lo studente Ziv, i fratelli Sokolovskij e pochi altri, Bron\u0161tejn, che ora si faceva chiamare L'vov, fond\u00f2 l'Unione degli operai della Russia meridionale, riprendendo il nome di una storica societ\u00e0 illegale attiva negli anni Ottanta. Vi ader\u00ec anche Aleksandra Sokolovskaja, dal momento che il gruppo, agendo tra gli operai di Nikolaev e Odessa, aveva assunto uno spirito socialdemocratico.\nL'attivit\u00e0 di propaganda dell'Unione, svolta stampando il giornale \"Na\u0161e delo\" (\"\u041d\u0430\u0448\u0435 \u0434\u0435\u043b\u043e, La nostra causa\") e preparando volantini ciclostilati diffusi nelle fabbriche insieme con opuscoli stampati all'estero, ebbe un discreto successo, riuscendo a far presa su alcune centinaia di persone. Vi s'infiltrarono per\u00f2 agenti provocatori e il 28 gennaio 1898 vi fu un'ondata di arresti. Bron\u0161tejn fu preso con \u0160vigovskij in una fattoria dei dintorni di Nikolaev. Qui fu dapprima detenuto, poi fu condotto a Cherson e dopo ancora a Odessa dove, alla fine del 1899, senza che si fosse tenuto alcun processo, gli fu comunicata l'avvenuta condanna a quattro anni di esilio in Siberia e fu trasferito nelle carceri di Mosca.\nBron\u0161tejn si avvicin\u00f2 al marxismo durante la detenzione, pur senza conoscere ancora gli scritti pi\u00f9 importanti di Marx, di Engels o di Plechanov. Nel carcere di Odessa lesse \u00abcon entusiasmo\u00bb Labriola e in quello di Mosca \"Lo sviluppo del capitalismo in Russia\" di Lenin; scrisse anche, secondo presupposti materialistici, un voluminoso quaderno sulla storia della massoneria, andato perduto, e un opuscolo sul movimento rivoluzionario di Nikolaev, che riusc\u00ec a far uscire dal carcere e fu pubblicato a Ginevra.\nLa prima deportazione.\nNel carcere di Mosca spos\u00f2 Aleksandra Sokolovskaja, un altro segno delle sue mutate idee politiche. Anche lei condannata all'esilio, si sposarono per rimanere uniti e insieme furono condotti, nell'estate del 1900, a Ust'-Kut, nella lontana Siberia centrale. Qui Bron\u0161tejn cominci\u00f2 a studiare Marx leggendo i due primi volumi del \"Capitale\" e collabor\u00f2 a un giornale di Irkutsk, la \"Vosto\u010dnoe obozrenie\" (\"\u0412\u043e\u0441\u0442\u043e\u0447\u043d\u043e\u0435 \u043e\u0431\u043e\u0437\u0440\u0435\u043d\u0438\u0435, Rassegna orientale\") scrivendo articoli di critica letteraria. Fu allora che si scopr\u00ec scrittore.\nA Ust'-Kut nacque, il 27 marzo 1901, la figlia Zinaida (1901-1933). Per qualche mese si trasferirono a 230 chilometri a oriente del fiume Ilim, dove lavor\u00f2 come contabile di un commerciante milionario e analfabeta: quando commise un errore, fu licenziato. Tornarono a Ust'-Kut e da l\u00ec si trasferirono a Vercholensk, dove nacque la seconda figlia Nina (1902-1928).\nLa deportazione fu \"un periodo di chiarificazione politica\". Entr\u00f2 a far parte dell'Unione siberiana, un'organizzazione socialdemocratica creata fra i deportati e gli operai della ferrovia transiberiana, si confront\u00f2 con i socialrivoluzionari, rifiutando la loro strategia terroristica, e conobbe gli scritti dell'anarchico polacco Jan Wac\u0142aw Machajski, allora deportato a Viljujsk, che per lui furono \"una vaccinazione efficace contro l'anarchia, roboante nella negazione a parole, ma senza vita e persino vile nelle conclusioni pratiche\". Scrisse anche un saggio in cui concepiva il partito rivoluzionario come un'organizzazione fortemente centralizzata e disciplinata, al modo di Lenin ma indipendentemente da lui, come verific\u00f2 nell'estate del 1902, quando lesse il suo \"Che fare?\"\nIn quel periodo, d'accordo con la moglie, decise di tentare da solo la fuga dal confino. Una notte, nascosto in un carro di contadini, raggiunse Irkutsk da dove, munito di un falso passaporto a nome di Trockij, lo stesso del capo-carceriere di Odessa, part\u00ec in treno per Samara. Qui fu accolto dal gruppo di socialdemocratici responsabili in Russia dell\"Iskra\", uno dei quali, Gleb Kr\u017ei\u017eanovskij, lo battezz\u00f2 \"Penna\" (\u041f\u0435\u0440\u043e, Pero) per il suo talento di scrittore. Finalmente, super\u00f2 indenne la frontiera e via Vienna, Zurigo e Parigi, in ottobre arriv\u00f2 a Londra.\nAll'estero e il secondo congresso del POSDR.\nAppena a Londra, and\u00f2 in casa di Lenin, all'epoca redattore del giornale \"Iskra\", organo del Partito Operaio Socialdemocratico Russo, insieme con Plechanov, Aksel'rod, Potresov, Martov e Vera Zasuli\u010d. Fu poi alloggiato nel vicino appartamento di Martov e Zasuli\u010d e a novembre il nuovo numero dell\"Iskra\" pubblic\u00f2 il suo primo articolo. Lenin avrebbe voluto che Trockij entrasse a far parte della redazione, ma la sua proposta trov\u00f2 l'unica ma decisiva opposizione di Plechanov, che prov\u00f2 subito per il giovane collaboratore una forte antipatia che divenne presto una radicale avversione.\nMeno di due mesi dopo fu mandato a prendere contatto con il gruppo dell\"Iskra\" di Parigi. Ne facevano parte, tra gli altri, l'ex populista Ekaterina Aleksandrova e Natal'ja Sedova (1882-1963), giovane studentessa d'arte, che divenne la sua nuova compagna, e da cui ebbe il figlio Lev. Dalla Russia richiedevano il ritorno di Trockij, ma il centro estero si oppose, rimandando la sua partenza alla conclusione del secondo congresso del POSDR.\nIl congresso si apr\u00ec il 30 luglio 1903 a Bruxelles e prosegu\u00ec a Londra, con Trockij delegato dell'Unione siberiana. Vi emersero i contrasti tra chi, come Lenin, identificava il partito con l'organizzazione illegale e chi, come Martov, voleva considerare membri del partito anche coloro che lavoravano sotto la guida dell'organizzazione illegale pur senza farne parte: \u00abLenin voleva una forma serrata e grande chiarezza nelle relazioni di partito\u00bb - scrisse Trockij molti anni dopo - \u00abmentre Martov tendeva pi\u00f9 alla nebulosit\u00e0\u00bb.\nTuttavia, al congresso si schier\u00f2 con Martov, e tanto pi\u00f9 si oppose alla richiesta di escludere dalla redazione dell\"Iskra\" Potresov, Aksel'rod e Vera Zasuli\u010d, il cui apporto al giornale era quasi nullo. Lenin \u00abaveva capito che essi erano sempre pi\u00f9 un impedimento sulle vie del futuro e la conclusione era stata: levarli dalla loro posizione direttiva. E questo non mi andava gi\u00f9\u00bb, scrisse Trockij, che era molto amico di Zasuli\u010d e Aksel'rod, \u00abe dalla mia indignazione venne la rottura con Lenin al II Congresso\u00bb.\nIl congresso sanc\u00ec l'esistenza di due correnti, i bolscevichi di Lenin e i menscevichi di Martov, che nel successivo congresso della \"Lega estera della socialdemocrazia rivoluzionaria russa\" (Ginevra, 26-31 ottobre 1903) ribaltarono i risultati del II congresso e presero il controllo dell\"Iskra\", da cui Lenin si dimise. Allineato con i menscevichi, nell'agosto del 1904 Trockij pubblic\u00f2 a Ginevra \"I nostri compiti politici\" (\"\u041d\u0430\u0448\u0438 \u043f\u043e\u043b\u0438\u0442\u0438\u0447\u0435\u0441\u043a\u0438\u0435 \u0437\u0430\u0434\u0430\u0447\u0438, Na\u0161i politi\u010deskie zada\u010di\"), un violento attacco a Lenin, al quale non risparmi\u00f2 insulti e lo accus\u00f2 di essere non tanto un socialdemocratico quanto un giacobino che guardava pi\u00f9 all\"intelligencija\" che ai lavoratori: \u00abI metodi di Lenin conducono a questo: prima l'organizzazione del partito si sostituisce al partito nel suo complesso, poi il comitato centrale si sostituisce all'organizzazione, e infine un unico dittatore si sostituisce al comitato centrale\u00bb.\nSi consum\u00f2 cos\u00ec la sua rottura con Lenin. \u00abIo ritornai da Lenin pi\u00f9 tardi di molti altri, ma vi ritornai per la mia strada\u00bb - scrisse nelle memorie - \u00abdopo aver vissuta ed esaminata l'esperienza della rivoluzione, della controrivoluzione e della guerra imperialista\u00bb. Emarginato Lenin, Trockij propose un'effettiva riunificazione delle due correnti, ma i menscevichi respinsero la proposta. Minacci\u00f2 le dimissioni, ma poi le ritir\u00f2 e riprese la collaborazione con l\"Iskra\".\nAll\"Iskra\" collaborava saltuariamente anche il marxista russo, naturalizzato tedesco, Aleksandr Gel'fand, detto Parvus. Dal febbraio del 1904 vi venivano pubblicati i suoi articoli su \"Guerra e rivoluzione\", nei quali prospettava, a partire dalla guerra russo-giapponese in corso e da lui prevista gi\u00e0 nove anni prima, l'inizio di una serie di guerre europee che avrebbero segnato, in un lontano futuro, la fine degli stati nazionali. Per il momento, giudicava prossima una rivoluzione in Russia che avrebbe avuto \"una ripercussione sullo sviluppo politico di tutti i paesi capitalisti. La rivoluzione russa scuoter\u00e0 la societ\u00e0 borghese\" innescando una rivoluzione mondiale.\nLa rivoluzione permanente.\nSono idee che influenzeranno profondamente Trockij ispirandogli la teoria della rivoluzione permanente. Tale teoria s'inseriva quale terza via tra le due diverse tattiche delle correnti bolsceviche e mensceviche. Convinte entrambe che la prossima rivoluzione russa sarebbe stata democratica-borghese, la frazione menscevica sosteneva che i socialdemocratici, dopo essersi uniti ai liberali nell'opera di liquidazione dell'autocrazia e la sua trasformazione in una monarchia costituzionale, avrebbero dovuto mantenere una posizione di opposizione parlamentare al governo provvisorio liberale, rinunciando alla preparazione di un'ulteriore rivoluzione proletaria, definita un'\"idea complottistica\", per stabilire accordi politici con i partiti borghesi e ottenere \u00abgaranzie democratiche\u00bb.\nPer Lenin, invece, i socialdemocratici dovevano partecipare al governo provvisorio sorto dalla rivoluzione, assumendone l'egemonia mediante un'alleanza tra operai e i contadini. Sarebbe stata una \"dittatura democratica del proletariato e dei contadini\", perch\u00e9 fondata sull'armamento del popolo che avrebbe dovuto respingere gli inevitabili tentativi contro-rivoluzionari e avviare tutte le riforme democratiche \u2013 non ancora socialiste \u2013 dalla proclamazione della repubblica alla riforma agraria e al miglioramento della condizione degli operai, \u00abed infine \u2013 \"last but not least\" \u2013 a estendere l'incendio rivoluzionario all'Europa\u00bb.\nTrockij criticava tanto la tattica menscevica, definita opportunista, quanto l'idea di Lenin di una dittatura di operai e contadini, in quanto prevedeva che la loro alleanza sarebbe entrata rapidamente in crisi. In una societ\u00e0 rimasta a economia capitalistica, il padronato si sarebbe opposto alle riforme a favore degli operai, avrebbe risposto agli scioperi con le serrate e avrebbe avuto l'appoggio dei contadini, che non avrebbero accettato che le fabbriche chiuse venissero nazionalizzate o i disoccupati fossero impiegati a spese dello Stato. Alla fine, l'alleanza tra operai e contadini avrebbe scontentato entrambe le classi, che sarebbero venute a conflitto.\nSecondo Trockij, la via d'uscita, per il governo operaio, doveva consistere nell'\u00abunire tutte le sue forze con quelle del proletariato socialista dell'Europa occidentale. Solo in questo modo la sua dominazione rivoluzionaria temporanea diverr\u00e0 il prologo della dittatura socialista. La rivoluzione permanente sar\u00e0 dunque un'esigenza per il proletariato russo [...] Se il partito operaio non avesse sufficiente energia per effettuare un'offensiva rivoluzionaria, se esso credesse di doversi limitare a una dittatura semplicemente nazionale e semplicemente democratica, le forze unite della reazione europea non tarderebbero a fargli comprendere che la classe operaia, detenendo il potere, deve mettere tutto il peso sulla bilancia, sul piatto della rivoluzione socialista\u00bb.\nIl ritorno in Russia e la rivoluzione del 1905.\nTrockij era gi\u00e0 stato ospite di Parvus a Monaco nel settembre del 1904, e torn\u00f2 da lui nel gennaio del 1905, all'indomani della \"Domenica di sangue\", sottoponendogli un suo opuscolo. Scritto prima della manifestazione operaia guidata da Gapon ma ora intitolato \"Fino al 9 gennaio\" (\u0414\u043e 9 \u044f\u043d\u0432\u0430\u0440\u044f, Do 9 janvarja) vi aveva teorizzato lo sciopero generale quale scintilla della rivoluzione, nella quale gli operai socialisti avrebbero dovuto assumersi la parte dirigente per rovesciare lo zarismo. Diversamente dai menscevichi, egli riteneva che non si dovesse contare sui liberali, sempre pronti a venire a patti col dispotismo.\nIn febbraio part\u00ec da Monaco con Natal'ja Sedova, che prosegu\u00ec per Kiev, mentre Trockij si fermava da Victor Adler a Vienna. Poi, munito di falsi documenti, raggiunse Kiev, dove conobbe l'ingegnere Leonid Krasin, un importante dirigente bolscevico che fece ospitare lui e la Sedova in un alloggio di Pietroburgo. Natal'ja Sedova fu arrestata durante una manifestazione per il 1\u00ba maggio e confinata a Tver', mentre Trockij dovette fuggire in Finlandia.\nVi rimase a leggere e a scrivere finch\u00e9 a ottobre non giunse la notizia che a Pietroburgo era in corso uno sciopero generale. Rientr\u00f2 clandestinamente nella capitale e il 15 ottobre fece la sua comparsa nel soviet di Pietroburgo.\nIl suo coinvolgimento nello sciopero generale di ottobre, con la presidenza del Soviet di San Pietroburgo e il suo appoggio alla rivoluzione armata del 1905, lo portarono all'arresto e a una sentenza di esilio a vita. Nel gennaio del 1907 fugg\u00ec sulla strada per l'esilio e ancora una volta trov\u00f2 la via di Londra, dove partecip\u00f2 al quinto congresso del partito. In ottobre si spost\u00f2 a Vienna.\nNel 1912 era stato inviato dal diffuso quotidiano radical-democratico \"Kievskaja Mysl'\" nei Balcani, dove fu testimone della guerra del 1912-1913, tragico prologo della Prima guerra mondiale. In quel periodo fu corrispondente di guerra per diversi giornali.\nLe sue corrispondenze furono successivamente raccolte nel volume \"Le guerre balcaniche 1912-1913\" (1926).\nCon l'avvicinarsi della guerra si spost\u00f2 nella neutrale Svizzera, e quindi in Francia. Fu espulso dalla Francia e viveva a New York quando scoppi\u00f2 la rivoluzione russa e la cosiddetta rivoluzione di febbraio rimosse lo Zar. Fece ritorno in Russia nel maggio 1917 dove infine si un\u00ec ai Bolscevichi e divenne attivamente coinvolto nei loro sforzi per rovesciare il governo provvisorio guidato da Aleksandr Kerenskij, e anzi ne fu tra i massimi dirigenti.\nLa rivoluzione russa.\nDopo la presa del potere da parte dei Bolscevichi durante la rivoluzione d'ottobre, divenne Commissario del popolo per gli Affari Esteri, con lo scopo principale di negoziare la pace con la Germania e i suoi alleati; nella speranza che i soldati tedeschi si ribellassero ai loro ufficiali, Trockij si ritir\u00f2 dai colloqui (10 febbraio 1918).\nTale speranza fu per\u00f2 delusa e i tedeschi invasero il territorio russo (18 febbraio), costringendo l'Unione Sovietica a firmare l'altamente penalizzante Trattato di Brest-Litovsk il 3 marzo. Trockij successivamente rassegn\u00f2 le dimissioni dalla sua posizione diplomatica e divenne Commissario del Popolo alla Guerra. Come fondatore e comandante dell'Armata Rossa, fu ampiamente artefice del successo contro l'Armata Bianca e della vittoria nella Guerra Civile Russa.\nTrockij avrebbe, in seguito, voluto processare pubblicamente Nicola II e la moglie a Mosca, mentre i figli sarebbero stati esiliati, ma il soviet di Ekaterinburg decise invece un'esecuzione sommaria per la famiglia reale nel 1918.\nTrockij lo sapr\u00e0 solo dopo una settimana e ne rimase assai sorpreso, ma non protest\u00f2, ritenendo la fine dei Romanov come parte dei massacri avvenuti durante la guerra su entrambi i fronti. Tuttavia espresse qualche apparente perplessit\u00e0 per il fatto che furono uccisi senza processo anche i figli dello zar (fatto negato dall'URSS fino al 1979), comprese le quattro figlie che non avevano diritti sul trono, come riporta nei suoi diari.\nLa decisione di abbandonare le trattative, oltre a rispecchiare il programma propagandato dai bolscevichi dal febbraio del 1917, avrebbe garantito, secondo Lenin e Trockij, maggiori possibilit\u00e0 di estendere la rivoluzione comunista nel cuore dell'Europa (in particolare in Germania) e di garantire pi\u00f9 tempo al giovane potere comunista all'interno del paese, ma non fu cos\u00ec.\nIl trattato, insieme con lo scioglimento dell'Assemblea costituente regolarmente eletta nel 1918, ebbe tuttavia anche l'effetto di galvanizzare un numero di gruppi anticomunisti, sia all'interno sia all'esterno della Russia, che intrapresero azioni contro il nuovo regime.\nStalin al potere.\nNel 1923, sconfitti i Bianchi, venne proclamato il nuovo stato federale, l'Unione delle Repubbliche Socialiste Sovietiche (abbreviato in URSS o Unione Sovietica), con a capo Lenin. Con la malattia e la morte di Lenin nel 1924, Stalin e il gruppo attorno a lui (che inizialmente, nel periodo della cosiddetta \"trojka\", includeva anche le frazioni di Lev Kamenev e Grigorij Zinov'ev) furono in grado di consolidare il proprio controllo sul Partito e sullo Stato. Il 1924 \u00e8 l'anno della \"lotta contro il trockismo\", un feroce scontro formalmente ideologico in cui, senza risparmio di colpi bassi (con accuse reciproche molto dure sul ruolo avuto dai vari dirigenti nell'Ottobre, negli anni precedenti e negli anni successivi), viene portata avanti l'emarginazione dell'ala trockista (che comincia a farsi chiamare \"Opposizione di sinistra\"), fino all'ottenimento delle dimissioni di Trockij dal posto di Commissario del Popolo alla Guerra e agli Affari della Marina (gennaio 1925).\nTrockij aveva infatti approfondito la sua teoria della \"Rivoluzione Permanente\" (che aveva peraltro gi\u00e0 preso le mosse subito dopo la fallita rivoluzione del 1905), che si poneva in netto contrasto con la politica stalinista di costruire il \"socialismo in un solo paese\". I punti decisivi della polemica dell'Opposizione di sinistra in quegli anni sono la critica al regime autoritario vigente nel Partito, la critica allo sviluppo di deformazioni burocratiche nell'apparato statale sovietico, l'opposizione allo sviluppo di una nuova borghesia in seguito al prolungamento eccessivo delle misure di mercato (NEP); sul piano delle rivendicazioni, il gruppo di Trockij chiede una politica di forte industrializzazione, un piano di collettivizzazione volontaria nelle campagne (da realizzarsi in tempi lunghi) e, soprattutto, la promozione su scala mondiale di nuove rivoluzioni proletarie (Cina, Germania), viste come unica soluzione ai pericoli di involuzione del regime interno dell'URSS.\nDopo la brusca rottura della \"trojka\" e la costituzione di un nuovo blocco Stalin-Bucharin che allontana da ogni posizione di potere le frazioni Kamenev e Zinov'ev (forti soprattutto a Leningrado), queste ultime formano nel 1926, insieme con altri gruppi minori, un'alleanza con il gruppo di Trockij che sar\u00e0 conosciuta come Opposizione Unificata. Si apre una fase di scontri sempre pi\u00f9 violenti tra il gruppo al potere e i gruppi oppositori, che contavano su decine se non centinaia di migliaia di sostenitori nel Partito e nel sindacato.\nNell'autunno 1927 l'Opposizione di sinistra decide di organizzare in forma autonoma la celebrazione del decimo anniversario della Rivoluzione d'Ottobre; \u00e8 da parte di Trockij e dei suoi alleati un tentativo di una prova di forza nei confronti del regime staliniano in formazione. In piazza nelle principali citt\u00e0 del Paese (e specialmente a Mosca e Leningrado) scendono migliaia di persone sotto le bandiere dell'Opposizione Unificata, che si scontrano con sostenitori di Stalin e con le milizie statali: le dimostrazioni degli oppositori sono disperse con la forza. Pochi giorni dopo, il 12 novembre, Trockij e Zinov'ev sono espulsi dal partito Comunista Sovietico, lasciando Stalin alla guida indiscussa dell'Unione Sovietica (Kamenev sar\u00e0 espulso poche settimane dopo e in seguito sar\u00e0 liquidato anche l'alleato Bucharin).\nL'esilio.\nPiegata l'Opposizione e cominciata la persecuzione sistematica dei suoi militanti, Trockij venne esiliato ad Alma Ata (oggi nel Kazakistan) il 17 gennaio 1929. Fu poi espulso e dovette cominciare per lui il periodo dell'esilio, un lungo vagabondaggio in diversi paesi. Nonostante questo, il suo ottimismo rivoluzionario utopico, quasi transumanista, non viene meno ed egli continua la propaganda in ogni luogo, auspicando una rinascita dell'URSS e del comunismo:\nDeportato in Turchia nel febbraio 1929, dopo un periodo trascorso presso il consolato sovietico a Istanbul, in aprile fu trasferito sull'isola di Prinkipo, dove alloggi\u00f2 a palazzo Yanaros fino al luglio 1933 protetto dalla polizia turca. Alla fine del 1932 viaggi\u00f2 in Italia, visitando gli scavi archeologici di Pompei. Poco prima di lasciare la Turchia, venne intervistato dallo scrittore belga Georges Simenon.\nIl 31 dicembre 1933, a Parigi, incontr\u00f2 Simone Weil, mistica e filosofa anarco-cristiana, di cui gi\u00e0 aveva commentato alcuni articoli contro lo stalinismo. A tali critiche rispose nel pamphlet \"La Quarta Internazionale e l'URSS\", ammettendo i pericoli del burocratismo, ma incolpando la Weil di \"esaltazione anarchica a buon mercato\" e di essere vittima \"dei pregiudizi piccoloborghesi pi\u00f9 reazionari\".\nLa Weil aveva gi\u00e0 conosciuto suo figlio, Lev Sedov, in Germania. Trockij, che viaggia in incognito con a fianco due guardie armate, ne approfitta per organizzare una riunione clandestina, che si conclude con uno scontro verbale fra lui e la giovane, la quale ritiene che ogni Stato rappresenti, in quanto tale, un apparato oppressivo. Ella gli chiede come pu\u00f2 giustificare la spietata repressione della rivolta di Kron\u0161tadt del 1921 (da parte dell'Armata Rossa), e accusa lui e Lenin di avere un ruolo paragonabile a quello dei capitalisti che prosperano grazie a grandi carneficine. Da una stanza vicina i genitori della Weil sentono le urla di Trockij (ella aveva chiesto il loro permesso per ospitarlo) e lui, osserver\u00e0 il critico Thomas Nevin, \u00abdovette essere preso alla sprovvista da questa novellina di ventiquattro anni, sua supposta padrona di casa. La apostrof\u00f2 con una valanga di epiteti\u00bb. Al termine della concitata discussione, Trockij le domand\u00f2: \u00abDato che non \u00e8 d'accordo con nessuna delle mie idee, perch\u00e9 mi ha ospitato in casa sua? Appartiene forse all'Esercito della Salvezza?\u00bb.\nAlla fine Trockij lasci\u00f2 quasi subito l'appartamento della Weil e dei suoi genitori. La moglie di Trockij rimase sorpresa che una giovane ragazza avesse tenuto testa al marito in una discussione politica. Della Weil Trockij parl\u00f2 poi anche in \"La natura di classe dello stato sovietico\"\nNel 1934 Trockij scrisse l'articolo \"La guerra e la Quarta Internazionale\" in cui sollecitava la formazione di una nuova internazionale. Nel 1936 Trockij scrisse il libro \"La rivoluzione tradita\", nel quale denuncia i crimini della burocrazia staliniana; il saggio diverr\u00e0 il testo fondamentale dei comunisti internazionalisti e di tutti i socialisti anti-stalinisti.\nAlla fine si stabil\u00ec in Messico, sempre con la moglie, nel 1937, su invito del pittore Diego Rivera che aveva convinto il governo del presidente L\u00e1zaro C\u00e1rdenas del R\u00edo ad accoglierlo ufficialmente: visse a un certo punto nella casa di Rivera, e in un altro momento in quella della moglie del pittore, l'artista Frida Kahlo, che aveva accolto i coniugi Bronstein all'arrivo in nave a Tampico, e con cui Trockij ebbe una breve relazione sentimentale.\nNel 1938 mor\u00ec in Francia il figlio Lev, in circostanze poco chiare, forse avvelenato. Anche gli altri figli erano morti giovani: Nina di tubercolosi nel 1928; Zinaida, esiliata dall'URSS e anch'ella malata, fin\u00ec suicida nel 1933; Sergej venne fucilato o assassinato in prigione dagli stalinisti nel 1937, con la sola colpa di essere figlio di Trockij. Gli sopravviveranno solo i nipoti; queste e altre tragedie (anche la prima moglie Aleksandra era morta in Siberia nel 1938) non lo abbatteranno mai moralmente: secondo il nipote, Esteban Volkov (figlio di Zinaida), Trockij \u00abera sempre pieno di vita e di energia, aveva una fiducia del tutto straordinaria e contagiosa: l'avvento del socialismo era inevitabile, inevitabile e assoluto\u00bb.\nSempre nel 1938, Trockij fond\u00f2 una nuova organizzazione marxista internazionalista, denominata Quarta Internazionale, la quale intendeva essere un'alternativa alla Terza Internazionale stalinista. Trenta delegati formarono una conferenza fondante nel settembre 1938 nella casa di Alfred Rosmer, appena fuori Parigi. All'incontro furono presenti delegati dalle maggiori potenze Europee e del Nord America, ma per ragioni di costi e distanza pochi rappresentanti dall'Asia e dall'America Latina. Un segretariato fu stabilito con molti degli allora capi trockijsti e molte delle nazioni dove i trockijsti erano attivi rappresentate. Trockij era assente, rimasto in Messico per motivi di sicurezza. Tra le risoluzioni adottate dalla conferenza vi fu \"Programma di Transizione\".\nNella casa messicana, sorvegliata da guardie personali e militari messicani, incontrava ferventi ammiratori come Andr\u00e9 Breton, lavorava ai suoi scritti, progettava la rivoluzione internazionale contro Stalin e il capitalismo, passeggiava nella campagna con gli amici e si occupava con Natalja dei numerosi animali presenti nei giardini delle ville coloniali (cani, gatti, scimmie, conigli, pappagalli, galline, ecc.).\nDopo una discussione con Rivera, al termine di un periodo di contrasti (poich\u00e9 Rivera aveva voluto assumere un ruolo politico nell'Internazionale, mentre Trockij lo riteneva adatto solo per un ruolo artistico, dato il sostanziale anarchismo del pittore che non seguiva mai la linea ufficiale decisa alle riunioni comuni), nel 1939 lasci\u00f2 la \"Casa Azul\" (la residenza della famiglia Kahlo) e si spost\u00f2 in una villetta sua, situata a poca distanza. Rivera, ex stalinista divenuto trockista, torn\u00f2 ad avvicinarsi ai vecchi compagni.\nL'assassinio.\nIl 24 maggio 1940, Trockij sopravvisse a un \"raid\" nella sua casa da parte di sicari stalinisti capitanati dal pittore David Alfaro Siqueiros, fervente sostenitore dell'URSS. La polizia messicana sospett\u00f2 anche Rivera, che risult\u00f2 innocente.\nMentre era a casa sua, a Coyoac\u00e1n, il 20 agosto 1940, venne aggredito alle spalle da Ram\u00f3n Mercader (casualmente imparentato con Vittorio De Sica, essendo Maria Mercader, seconda moglie dell'attore e madre dei suoi due figli, sorellastra dell'assassino), rivelatosi un agente stalinista, incaricato da Stalin in persona, sotto falso nome (si era spacciato per un comunista trockijsta canadese di nome Frank Jackson, per avvicinarsi a Trockij e conquistarne la fiducia), che gli sfond\u00f2 il cranio usando una piccozza. Inaspettatamente Trockij si rialz\u00f2 nonostante il colpo subito, reag\u00ec all'aggressione e si difese, chiamando poi le guardie del corpo e la moglie, che costrinsero Mercader a una breve fuga. Poco dopo si accasci\u00f2: trasportato in ospedale e operato, dopo aver ripreso brevemente conoscenza entr\u00f2 in coma e mor\u00ec il giorno seguente, alle ore 18:48. Il governo messicano si occup\u00f2 dei funerali, e diverse migliaia di persone gli resero omaggio durante la cerimonia civile.\nMercader in seguito testimoni\u00f2 al suo processo, nel quale sar\u00e0 condannato a 20 anni di carcere:\nDopo il rilascio Jackson/Mercader fin\u00ec per rifugiarsi a Cuba, dove Fidel Castro, avvicinatosi all'URSS, accett\u00f2 di dargli ospitalit\u00e0. Trockij \u00e8 stato riabilitato post-mortem dall'Unione Sovietica soltanto durante l'era Gorbaciov. La tomba di Trockij e della moglie si trova nel terreno attorno alla casa a Coyoac\u00e1n. Un altro museo intitolato a Trockij fu aperto nel 1990 a Citt\u00e0 del Messico. La casa \u00e8 stata preservata pi\u00f9 o meno nelle stesse condizioni in cui si trovava il giorno del suo assassinio ed \u00e8 oggi un museo.\nGiudizio storico.\nGiudizi storici abbastanza positivi sono stati espressi su Trockij, anche nel mondo anglosassone e soprattutto da personalit\u00e0 non comuniste, in cui il rivoluzionario - anche in un contesto semplicemente storico e non politico - viene contrapposto spesso a Stalin e alla degenerazione dittatoriale subita dall'URSS, anche se molto criticato, specie dagli anarchici e dai libertari, \u00e8 stato l'intervento militare contro la rivolta di Kron\u0161tadt e oggetto di discussione il suo effettivo ruolo in tale occasione; taluni gli rimproverarono di non essersi opposto all'iniziale autoritarismo di matrice leninista, che sarebbe sfociato infine nella messa al bando anche degli oppositori comunisti al PCUS di Stalin, compreso lui stesso; altri lo accusarono di essere velleitario e settario. Pochi ricordano la sua fiera opposizione alla Massoneria.\nPensiero.\nIl pensiero di Trockij o trockismo rappresenta uno dei principali rami del movimento comunista, in opposizione allo stalinismo e al marxismo-leninismo ortodosso come definito dalla dottrina ufficiale dell'URSS a partire dal 1924 (non alla dottrina leninista originale); esso \u00abnon \u00e8 un movimento nuovo, una nuova dottrina, ma il restauro, la rinascita di un autentico marxismo come \u00e8 stato esposto e praticato nella rivoluzione russa e nei primi giorni della Internazionale comunista\u00bb. Tuttavia, il trockismo pu\u00f2 essere distinto da altre teorie marxiste da quattro elementi chiave:\nLa teoria della rivoluzione permanente pu\u00f2 essere considerata una delle caratteristiche distintive del trockismo. Fino al 1905, i marxisti avevano solo teorizzato come una rivoluzione in una societ\u00e0 capitalista europea potrebbe portare a una socialista, ma da questa teoria erano esclusi i paesi non sviluppati, come la Russia. La Russia nel 1905 non aveva ancora stabilito una societ\u00e0 capitalista, era invece in gran parte feudale con una piccola classe borghese. La teoria della rivoluzione permanente ha affrontato la questione di come tali regimi feudali dovessero essere rovesciati, e di come sia possibile raggiungere il socialismo in mancanza di prerequisiti economici. Trockij ha affermato che in Russia solo la classe operaia poteva rovesciare il feudalesimo e ottenere il sostegno dei contadini. Inoltre, egli ha sostenuto che la classe operaia russa non debba fermarsi qui: una volta vinta la sua rivoluzione contro la debole classe borghese, avrebbe dovuto stabilire uno stato operaio in Russia e aiutare la classe operaia nei paesi capitalisti avanzati di tutto il mondo. Come risultato, la classe operaia internazionale sarebbe venuta in aiuto della Russia, e il socialismo avrebbe potuto svilupparsi in tutto il mondo.\nTrockij sosteneva che in Russia non si sarebbero ripetute rivoluzioni come quelle che in Gran Bretagna nel XVII secolo e in Francia nel 1789 abolirono il feudalesimo e stabilirono i requisiti di base per lo sviluppo del capitalismo.\nNella teoria della rivoluzione permanente si sostiene che in molti paesi che non hanno ancora completato la loro rivoluzione democratica borghese, la classe capitalista si opponga alla creazione di una situazione rivoluzionaria, in quanto temono la classe operaia che lotta per le sue aspirazioni rivoluzionarie contro il loro sfruttamento da parte del capitalismo. In Russia, la classe operaia, anche se \u00e8 una piccola minoranza in una societ\u00e0 prevalentemente contadina si \u00e8 organizzata in fabbriche e in grandi quartieri. Durante la Rivoluzione russa del 1905, la classe capitalista ha ritenuto necessario allearsi con elementi reazionari, come i proprietari terrieri feudali e le forze dello stato zarista russo, per proteggere la loro propriet\u00e0 di fabbriche, banche, ecc. dall'esproprio da parte della classe lavoratrice rivoluzionaria.\nPertanto, secondo la teoria della rivoluzione permanente, la classe capitalista dei paesi arretrati economicamente \u00e8 debole e incapace di portare a un cambiamento rivoluzionario, quindi collegata ai feudatari, alla classe dirigente e al capitale europeo.\nSoltanto il proletariato o la classe operaia erano in grado di realizzare quegli obiettivi altrove raggiunti con la rivoluzione borghese, formando consigli operai (soviet):\nSecondo il marxismo \"classico\", la riforma agraria (portato della rivoluzione democratico-borghese) nei paesi arretrati, come la Russia, preparerebbe il terreno in ultima analisi soltanto per uno sviluppo del capitalismo, in quanto i contadini liberati diventano piccoli proprietari, produttori e commercianti che portano alla crescita dei mercati delle materie prime, da cui una nuova classe capitalista sarebbe emersa. Solo il pieno sviluppo capitalista, secondo questo schema, prepara le basi per il socialismo.\nTrockij riteneva che un nuovo Stato socialista e l'economia in un Paese come la Russia non sarebbero stati in grado di resistere alle pressioni di un mondo ostile capitalista, cos\u00ec come alle pressioni interne. La rivoluzione secondo Trockij avrebbe dovuto diffondersi rapidamente nei principali Paesi capitalistici e in tutto il mondo. Questa posizione, in contrasto rispetto al \"marxismo classico\", difeso per esempio dai menscevichi, era condivisa da Trockij, in parte da Lenin e dai bolscevichi fino al 1924, quando Stalin, dopo la morte di Lenin, cercando di consolidare il suo controllo sempre pi\u00f9 burocratico e autoritario sul partito bolscevico ha cominciato a presentare lo slogan del socialismo in un solo paese, sostituendo l'internazionalismo proletario col nazionalismo di sinistra.\nTuttavia la prospettiva internazionalista della rivoluzione permanente si trova gi\u00e0 nelle opere di Karl Marx. Il termine \"rivoluzione permanente\" \u00e8 difatti tratto da una frase di Marx del marzo 1850. Un altro importante tema affrontato da Trockij fu quello del lavoro, oltre che contrario alla Nep con le sue moderate aperture richieste dei contadini, sostenne la necessit\u00e0 della \"militarizzazione del lavoro\". In \"Terrorismo e Comunismo\" del 1920 l'autore scrisse: \u201cI sindacati diventano l'apparato di repressione rivoluzionaria contro indisciplinati, anarchici, elementi parassiti della classe operaia... interessi economici, costrizioni legali, la influenza di una organizzazione economica internamente coordinata, il potere della repressione, nonch\u00e9 influenza morale, agitazione, propaganda, e l\u2019innalzamento del livello culturale. Soltanto attraverso la combinazione di tutti questi metodi possiamo ottenere un alto livello di economia socialista\u201d\".\"\nCon il tempo, il trockismo ha finito per influenzare anche altre parti del movimento comunista e socialista, e perfino ideologie esterne e opposte al marxismo.\nNella cultura di massa.\nCinema.\nIl titolo del film di Roberto Benigni \"La vita \u00e8 bella\" deriva da una frase del testamento politico di Trockij."}
{"id": "14631", "revid": "125411474", "url": "https://it.wikipedia.org/wiki?curid=14631", "title": "Armata Bianca", "text": "Armata Bianca (in russo: \u0411\u0435\u043b\u0430\u044f \u0410\u0440\u043c\u0438\u044f, \"Belaja Armija\") \u00e8 il nome che fu dato all'esercito controrivoluzionario russo, formata in parte da sostenitori dello zar, che combatt\u00e9 contro l'Armata Rossa bolscevica, nella Guerra civile russa dal 1918 al 1921.\nL'Armata Bianca era sostenuta dal movimento dei Bianchi, e da rappresentanti di molti altri movimenti politici: democratici, cadetti, socialisti riformisti, sostenitori di Aleksandr Kerenskij e altri che si opposero alla Rivoluzione d'ottobre del 1917, restando leali alla Repubblica russa. Aiuti arrivarono anche dalle potenze dell'Intesa, soprattutto Giappone, Regno Unito, Francia, Stati Uniti e Italia che inviarono anche dei corpi di spedizione.\nL'ideologia.\nLa designazione \"bianca\" contiene diverse interpretazioni. In primo luogo in contrapposizione al nome dell'Armata Rossa, che combatteva a fianco dei bolscevichi. In secondo luogo perch\u00e9 il colore bianco aveva una profonda associazione con la corona zarista, visto che gli zar erano anche chiamati \"zar bianchi\".\nAlcuni dei leader del movimento, in particolare il generale P\u00ebtr Nikolaevi\u010d Vrangel', formularono i concetti base che avrebbero dovuto amalgamare questa forza contro-rivoluzionaria, fondati su ideali di matrice tradizionalista e sviluppati all'interno dei gruppi degli esuli dopo la fine della guerra civile da pensatori russi come Ivan Aleksandrovi\u010d Il'in, che presentavano molte similarit\u00e0 con le istanze del movimento degli Slavofili. Questo insieme dottrinale fu denominato \"Idea Bianca\".\nBen presto gli ideali monarchici dei fautori del vecchio regime ebbero il sopravvento all'interno del movimento a scapito degli ideali repubblicani. Le politiche liberalsocialiste di Aleksandr Kerenskij erano viste come dirette responsabili della Rivoluzione d'ottobre, e non fu accettata da tutti i comandanti la nomina del generalissimo, il granduca Nikolaj Nikolaevi\u010d Romanov, a comandante in capo dell'armata.\nSolo nell'agosto del 1922 quel che restava dell'Armata Bianca del generale Diterichs costitu\u00ec lo Zemskij Sobor (Assemblea Parlamentare) dell'Oblast' dell'Amur, eleggendo a capo il granduca come Zar di tutta la Russia.\nLa composizione.\nIn realt\u00e0 \u00e8 improprio parlare di Armata Bianca in senso letterale ma piuttosto di \"Armate Bianche\": non esistette infatti mai una struttura gerarchica ed organizzata a cui attribuire questo nome, ma si tratt\u00f2 di un insieme sparpagliato e a volte disorganizzato in regioni diverse di gruppi anti-bolscevichi, che componevano una sorta di confederazione. Gli ufficiali dell'esercito spesso erano personaggi di fede monarchica, e i suoi combattenti lottavano per una Russia unita, in opposizione al progetto di una confederazione di stati ideata dai bolscevichi.\nIl nucleo degli ufficiali di questo esercito, la \"Guardia Bianca\", era costituito da nazionalisti e reazionari provenienti dall'esercito imperiale russo. I ranghi delle truppe regolari erano composti in gran parte da cosacchi, ma anche da volontari e coscritti di ideali monarchici, provenienti da diverse classi sociali. Vi era la presenza di altri gruppi militari, come l'Armata Verde e la \"machnov\u0161\u010dina\", le cui unit\u00e0 talvolta occasionalmente si alleavano temporaneamente e occasionalmente anche con le truppe bolsceviche.\nStoria.\nLe attivit\u00e0.\nCombatt\u00e9 durante Guerra civile russa contro l'\"Armata Rossa\" tra il novembre del 1917 e il 1922 con isolate sacche di resistenza lungo il fronte orientale che prolungarono il conflitto fino al 1923.\nRicevette supporto anche da altre forze politiche, quali i democratici, i rivoluzionari socialisti ed altri gruppi politici che si opponevano alle conseguenze della rivoluzione d'ottobre, nonch\u00e9 da parte degli Imperi centrali, ed anche occasionalmente da altre potenze mondiali, come Giappone, Regno Unito, Italia, Canada, Francia, Stati Uniti d'America, Germania, Cecoslovacchia e Grecia, che operarono soprattutto sui diversi fronti in Ucraina, Siberia e Crimea, non riuscendo mai ad organizzarsi in un esercito unificato, e permettendo cos\u00ec all'Armata Rossa di conseguire la superiorit\u00e0 strategica."}
{"id": "14635", "revid": "71433", "url": "https://it.wikipedia.org/wiki?curid=14635", "title": "Ippocrate (disambigua)", "text": ""}
{"id": "14636", "revid": "490388", "url": "https://it.wikipedia.org/wiki?curid=14636", "title": "Giuramento di Ippocrate", "text": "Il Giuramento di Ippocrate viene prestato dai medici prima di iniziare la professione. Prende il nome da Ippocrate a cui il giuramento \u00e8 attribuito; la data di composizione non \u00e8 definita, ma pare certo non preceda il IV secolo a.C. Il giuramento d'Ippocrate \u00e8 un testo scritto dal maestro di Coo per definire i requisiti necessari per entrare nella sua scuola e praticare l'arte medica.\nGiuramento moderno.\nIl giuramento, nella forma qui sotto riportata, \u00e8 stato deliberato dal comitato centrale della Federazione nazionale degli ordini dei medici chirurghi e degli odontoiatri il 13 giugno 2014. La versione precedente risaliva al 2006.\nLe origini del paternalismo medico.\nContrariamente alla vulgata, \u00e8 per\u00f2 improbabile che il Giuramento di Ippocrate (460-377 a.C.) abbia fornito uno standard di regole morali per i medici dell'Antichit\u00e0, ed Edelstein ha concluso che \u00e8 probabile che raggiunse lo status ad oggi attribuitogli solo in epoca cristiana. Pi\u00f9 dell'etica deontologica del giuramento, nell'antichit\u00e0 era fortemente presente l'etica teleologica delle virt\u00f9 di origine platonica. Per i secoli successivi all'epoca cristiana, durante il Medioevo ed il Rinascimento, le regole che disciplinano il rapporto guaritore-malato si sono invece basate sul Giuramento, che circolava in una variet\u00e0 di traduzioni.\nCon l'introduzione del concetto di \"cura medica\", (\"taking care of\"), dovuta alla rivoluzione antropologica cristiana nata dalla \"Parabola del Buon Samaritano\", di Ges\u00f9 Cristo, all'origine dei primi \"Xenodochi\" , sulle vie dei pellegrinaggi e degli \"Hospitalia\", embrioni degli Ospedali Moderni e d'istituzioni come la Croce Rossa e Mezzaluna Rossa Internazionale, il concetto di terapia medica, di origine greca, si completa ma cambia. L'obiettivo primario \u00e8 la cura che si serve di strumenti terapeutici, ma la guarigione del paziente non ne \u00e8 pi\u00f9 il significato. Il significato \u00e8 la cura della persona sofferente, fino alla morte naturale. Di qui sarebbe nato il ruolo \"infermieristico\" (la cura dell'infermo) che all'origine non si differenziava dal ruolo medico. L'introduzione del concetto cristiano di \"cura della persona sofferente\" in quanto immagine della sofferenza di Cristo sulla croce, ha avuto un ruolo determinante per lo sviluppo della clinica in luoghi dedicati a questo, quando il paziente era infermo e non autosufficiente. Infatti i nuovi medici, preoccupati di assistere e di guarire erano presenti in tutto il processo della malattia e conseguentemente all'evoluzione del quadro clinico fino alla guarigione o alla morte. \nLe origini dell'autonomia.\nA partire dal XVI secolo, si assiste a un'emancipazione della persona: le rivoluzioni politico-religiose e pensatori come Locke e Kant, trasformano questa sudditanza in rispetto reciproco in cui ogni persona \u00e8 un individuo autonomo e indipendente, in grado di servirsi della propria ragione.\nTuttavia, bisogner\u00e0 aspettare il XX secolo per vedere riconosciuta anche all'individuo malato la propria libert\u00e0 e autonomia di scelta.\nModelli di relazione medico-paziente.\nEsistono diversi tipi di relazione medico-paziente, ma i pi\u00f9 importanti sono:"}
{"id": "14640", "revid": "1381093", "url": "https://it.wikipedia.org/wiki?curid=14640", "title": "McLaren", "text": "La McLaren \u00e8 una scuderia britannica di Formula 1 con sede a Woking, nel McLaren Technology Centre. Dal 2018 viene iscritta al campionato mondiale di Formula 1 con il nome di McLaren F1 Team. Attualmente possiede anche una quota di maggioranza della squadra Arrow McLaren SP nella IndyCar Series.\nFondata il 2 settembre 1963 dal pilota neozelandese Bruce McLaren (1937-1970), esord\u00ec nel 1966 ed \u00e8, insieme alla Williams, una delle pi\u00f9 prestigiose scuderie britanniche della massima formula ancora in attivit\u00e0.\nIl team \u00e8 parte del \"McLaren Group\", holding che comprende anche le societ\u00e0 McLaren Automotive che produce le vetture stradali, McLaren Electronic Systems che realizza le componenti elettroniche, fornite anche ad altre case nel campionato del mondo rally (oltre alla centralina \"MES\" con cui McLaren ha vinto l'appalto per la fornitura obbligatoria per tutti i team di F1), McLaren Applied Technologies che fornisce consulenze tecniche, McLaren Marketing e Absolute Taste. La propriet\u00e0 del gruppo \u00e8 cos\u00ec divisa: il 25% appartiene a Mansour Ojjeh, mentre il rimanente 75% \u00e8 della societ\u00e0 di investimenti Bahrain Mumtalakat Holding, presente dal 2007 nel capitale McLaren.\nLa McLaren \u00e8 una delle pi\u00f9 titolate scuderie della storia del campionato di Formula 1, con 8 titoli costruttori, e 12 titoli complessivi vinti dai suoi piloti Emerson Fittipaldi, James Hunt, Niki Lauda, Alain Prost, Ayrton Senna, Mika H\u00e4kkinen e Lewis Hamilton.\nIn passato, vetture McLaren hanno corso in altre categorie automobilistiche, dominando completamente il campionato CanAm, tra il 1967 e il 1972, con cinque titoli piloti consecutivi, ottenendo tre vittorie alla 500 Miglia di Indianapolis negli anni settanta, e vincendo la 24 Ore di Le Mans nel 1995.\nLa McLaren \u00e8 pertanto ad oggi l'unica scuderia al mondo, oltre alla Mercedes, ad aver ottenuto almeno una vittoria in ciascuna delle tre pi\u00f9 prestigiose competizioni automobilistiche (campionato di Formula 1, 500 Miglia di Indianapolis e 24 Ore di Le Mans).\nAttraverso la divisione Applied Technologies \u00e8 attiva anche su altri fronti, tra cui la sperimentazione di un software per ottimizzare il traffico aereo a Heathrow e ridurre i ritardi in atterraggio e decollo degli aerei.\nDal 2011 ha ripreso l'attivit\u00e0 di costruttore di automobili producendo la 12C in versione coup\u00e9 e cabrio e la supercar P1. Nel 2011 sono state prodotte 400 auto mentre nel 2012 1586 auto.\nStoria.\nGli inizi.\nFormula Tasman e le prime vetture sport (1963-1965).\nNel 1963 il pilota neozelandese Bruce McLaren, dopo i primi successi al volante di vetture Cooper, decise di fondare una propria scuderia: la \"Bruce McLaren Motor Racing Ltd\" con sede a New Malden (dal 1965 incorporato in Kingston upon Thames) nei pressi di Londra, in seguito la sede fu spostata a Colnbrook sempre nelle vicinanze della capitale inglese. La prima attivit\u00e0 della squadra fu quella di schierare due Cooper, a motore Climax da 2700 cm\u00b3, alla coppa Tasmania, le vetture furono guidate dallo stesso McLaren, che vinse il campionato, e dal giovane statunitense Timmy Mayer che per\u00ec nell'ultima gara della serie.\nMalgrado l'epilogo tragico, questa prima esperienza form\u00f2 l'organizzazione della squadra per molti anni a venire, infatti il ruolo di team manager fu affidato subito a Teddy Mayer, il fratello di Timmy, che si port\u00f2 come capomeccanico Tyler Alexander ed entrambi rimasero poi con McLaren a dirigere la squadra. In seguito McLaren prosegu\u00ec l'attivit\u00e0 di pilota in Formula 1 con la Cooper, ma contemporaneamente decise di diventare costruttore. Il primo prototipo, che non venne mai portato in gara, fu la M1A, che serv\u00ec come base per i primi collaudi, da cui si svilupp\u00f2 la M1B, questa era una Sport con telaio a traliccio tubolare rinforzato da pannelli in lega, il motore era un Oldsmobile F85 da 4500 cc, elaborato dalla Traco, il motore fu scelto per la sua leggerezza, infatti era costituito principalmente d'alluminio e la macchina arriv\u00f2 a pesare complessivamente 567 kg con un vantaggio di 90\u00a0kg sulle altre vetture della stessa categoria. Il 26 settembre 1964 McLaren la port\u00f2 al debutto a Mosport cogliendo una vittoria.\nNel dicembre 1964 McLaren gareggi\u00f2 con la M1B a Nassau nella settimana di gare delle Bahamas giungendo secondo, poi la vettura fu presentata al Salone delle auto sportive di Londra nel gennaio seguente, puntando alla sua commercializzazione, le richieste spinsero McLaren a produrne una piccola serie appoggiandosi alla fabbrica Elva Cars del gruppo Trojan, concessionario inglese della Lambretta. Nel 1965 McLaren corse per l'ultimo anno con la Cooper in Formula 1, ma anche per la Ford con la GT40 e nelle Sport con la sua vettura, nel frattempo conobbe Robin Herd, giovane ingegnere proveniente dall'industria aeronautica, con l'inserimento in squadra di Herd, McLaren decise di puntare tutto sulla sua squadra realizzando nuove vetture anche per la Formula 1.\nCanAm (1966-1972).\nConsiderati i buoni risultati, nel 1966 le Sport vennero modificate in vetture biposto del Gruppo 7 per poter partecipare, in forma ufficiale, al campionato CanAm, mentre nel 1967 fu approntata una vettura specifica, la M6A; la M6A era un progetto in cui si era molto ricercata la leggerezza, infatti il telaio era una monoscocca in pannelli di honeycomb e la carrozzeria era in fibra di vetro e poliestere, il motore era un Chevrolet a 8 cilindri a V di 5900\u00a0cm\u00b3, che sviluppava una potenza massima di 500 CV a 7000 giri/min.\nCon la M6 e la sua evoluzione M8, nelle varie versioni A, B, C, D, E, F, Bruce McLaren, Peter Revson e Denny Hulme dominarono la serie Can-Am dal 1967 al 1971 vincendo ininterrottamente il campionato, alle vittorie sportive si accompagn\u00f2 il successo commerciale, gi\u00e0 nel 1968 si arriv\u00f2 a produrre 31 esemplari della M6, ai clienti veniva offerta anche la possibilit\u00e0 di scegliere il motore, il Chevrolet come le vetture ufficiali, oppure il Ford V8. Non avendo, il regolamento del Gruppo 7, limiti di cilindrata, negli anni la si aument\u00f2 fino a raggiungere nel 1972, con il nuovo modello M20, gli 8300\u00a0cm\u00b3 per una potenza di 740\u00a0CV, ma proprio quell'anno le McLaren dovettero cedere alla maggior potenza delle Porsche 917/10 sovralimentate, gestite dal team Penske. Complessivamente tra il 1967 e il 1972 le McLaren hanno vinto 56 gare nel campionato CanAm.\nFormula 1.\nL'esordio nella massima serie e la morte di Bruce McLaren (1966-1970).\nIn Formula 1, Bruce McLaren partecip\u00f2 con la sua prima monoposto, la M2B, nel 1966, anche in questo caso si fece uso di materiali innovativi, il telaio era una monoscocca di Mallite, materiale prodotto dalla \"William Mallinson &amp; Sons\" e composto da due lastre d'alluminio incollate su un pannello di balsa, ma i risultati non furono soddisfacenti, anche perch\u00e9 i motori scelti non riuscirono a ottenere buone prestazioni e risultarono poco affidabili. Proprio quell'anno il nuovo regolamento della Formula 1, portava da 1500\u00a0cm\u00b3 a 3000\u00a0cm\u00b3 la cilindrata massima e curiosamente la Brabham, che vinse il campionato, aveva un motore con monoblocco in alluminio di derivazione Oldsmobile, mentre la McLaren che usava un motore proveniente dalla stessa casa, in Formula 1 punt\u00f2 erroneamente su un Ford V8 da 4700\u00a0cm\u00b3 di Formula Indy ridotto a 3000, ottenuto grazie al fatto che McLaren era pilota Ford, ma che fu poco affidabile ed erogava solo 300 CV, insufficienti per competere con il Repco della Brabham.\nPoi venne adottato il Serenissima, un motore realizzato dall'omonima scuderia italiana, pi\u00f9 affidabile ma ancora meno potente e infine, nel 1967, si utilizz\u00f2 un BRM. A complicare le cose ci fu l'abbandono di Herd a fine stagione, che fu sostituito dal suo assistente Gordon Coppuck.\nDopo i primi due anni, in cui la partecipazione al massimo campionato non fu costante e durante i quali vennero prodotte anche 25 monoposto, M4A e M4B, destinate alla commercializzazione in Formula 2, il team cominci\u00f2 a conquistare i primi risultati, infatti nel 1968, con il nuovo motore Ford Cosworth DFV impiegato da quasi tutte le squadre con base in Inghilterra, la nuova M7A, ultimo progetto di Herd prima di abbandonare la squadra, permise di conquistare il secondo posto nel campionato costruttori con tre vittorie: una di Bruce McLaren e due di Denny Hulme.\nHulme vinse anche il Gran Premio del Messico l'anno seguente, dopo che al Gran Premio di Gran Bretagna fu sperimentato, senza successo, l'esordio della M9A a quattro ruote motrici.\nDopo la morte di Bruce McLaren nel 1970, mentre stava provando la M8D sul circuito di Goodwood, la societ\u00e0 fu gestita da Teddy Mayer, che fino ad allora aveva seguito la parte commerciale, che poi deleg\u00f2 a Phil Kerr a cui si devono gli importanti accordi con l'industria di profumi Yardley, e con il produttore di tabacchi Marlboro.\nLe prime vittorie mondiali di Fittipaldi e Hunt con la M23 (1971-1977).\nAnche se partecipava in forma ufficiale alla Formula 1, per la McLaren il vero business era la vendita di vetture da competizione che si era allargata a varie categorie oltre alla Can-Am: nel 1970 fu realizzata la M10A per la Formula 5000, a cui segu\u00ec la versione B l'anno seguente, in totale furono commercializzate 38 di queste monoposto e si ottennero vari successi sportivi nei campionati britannici \"Guards\" e nei corrispondenti campionati oceanico di \"Tasman series\" e statunitense di \"Formula A\".\nSempre nel 1970 Gordon Coppuck progett\u00f2 la M15A per la Formula Indy, poi nel 1971 fu realizzata la M16 che arriv\u00f2 seconda alla 500 Miglia di Indianapolis e l'anno seguente, gestita dal team Penske, la vinse con Mark Donohue. Ritenendo di non aver ricevuto i giusti riconoscimenti, la McLaren decise in seguito di partecipare in forma diretta vincendo ancora la 500 miglia con Johnny Rutherford nel 1974 e 1976.\nIn Formula 1, dopo alcuni anni trascorsi nell'anonimato, nel 1971 debutta la M19 progettata da Ralph Bellamy, che l'anno seguente permette alla McLaren di tornare alla ribalta ottenendo una vittoria con Hulme e il terzo posto nella classifica costruttori.\nNel 1972, Mayer e Kerr siglano l'accordo con la Yardley e ci\u00f2 comporta l'abbandono della tradizionale livrea papaya delle vetture, nel 1973, dopo il passaggio di Bellamy alla Brabham, Coppuck si occupa di Formula 1 e sfruttando le esperienze nelle gare americane realizza la sua migliore macchina, la M23, che ottiene 3 vittorie con Denny Hulme e Peter Revson.\nLa M23, che raggiunger\u00e0 il miglior sviluppo l'anno dopo, era una vettura con il telaio fatto da pannelli costituiti da lastre di alluminio incollate su uno strato di poliestere, la forma era a cuneo con le pance, contenenti i radiatori, corte, questo permetteva di centrare i pesi; le sospensioni, derivate dal modello precedente, avevano una geometria a carico progressivo: la rigidit\u00e0 aumentava al salire della compressione, impedendo agli ammortizzatori di andare a tampone. Queste sospensioni permettevano un comportamento in frenata e in inserimento di curva che il nuovo pilota Emerson Fittipaldi giudic\u00f2 eccellenti e superiori alla Lotus 72 con cui aveva vinto il titolo mondiale.\nNel 1974 la McLaren strappa alla BRM il pi\u00f9 munifico degli sponsor, la Marlboro, che rester\u00e0 legato al team fino al 1996 e ne segner\u00e0 la storia. Dovendo accontentare due sponsor importanti verranno schierate 3 vetture con colorazioni diverse (due con colori Texaco-Marlboro e una Yardley), la presenza degli sponsor rifocalizzer\u00e0 il business della McLaren sulla Formula 1, anche se durante la gestione di Mayer non verr\u00e0 mai abbandonato l'uso di commercializzare vetture, fossero pure le vecchie Formula 1, cosa inammissibile per la successiva gestione di Ron Dennis che teneva le vetture all'interno della sede del team come fonte di motivazione per la squadra.\nCon queste premesse il 1974 non tradisce le attese, e nonostante il ritorno alla competitivit\u00e0 della Ferrari dopo molti anni, la McLaren vince per la prima volta il mondiale costruttori e il mondiale piloti con Fittipaldi.\nIn seguito arriv\u00f2 il mondiale piloti 1976 con James Hunt, anche se il pilota inglese fu favorito dall'incidente occorso a Niki Lauda che tenne l'austriaco lontano dalle corse per alcuni Gran Premi. Sul finire degli anni settanta per\u00f2 la scuderia fu relegata in secondo piano, la stessa longevit\u00e0 del modello M23 che fu utilizzato, anche da team clienti, fino alla fine del decennio mostra una evoluzione tecnica limitata.\nLa M26 che, nel 1977, sostitu\u00ec la M23 ebbe diversi problemi e solo dopo un lungo lavoro di sviluppo si dimostr\u00f2 superiore al modello precedente, poi con l'avvento delle wing-car Coppuck non riusc\u00ec pi\u00f9 a realizzare vetture competitive. La vittoria di Hunt al Gran Premio del Giappone sar\u00e0 l'ultima della gestione di Teddy Mayer.\nL'arrivo di Ron Dennis e il ritorno al titolo con Lauda e Prost (1978-1987).\nAll'inizio degli anni ottanta la Marlboro intervenne sulla squadra portando Ron Dennis, team-manager nelle formule minori, al vertice; dal nome del team di Dennis, \"Project 4\", \u00e8 stato tratto il nuovo modo di siglare le McLaren (MP4), e con la nuova gestione cambia anche la sede del team che, nel 1981, si trasferisce a Woking. La prima monoposto della gestione Dennis, la MP4/1 progettata da John Barnard, \u00e8 la prima Formula 1 con il telaio in fibra di carbonio, il motore \u00e8 ancora il Cosworth DFV ma permette alla McLaren di tornare alla vittoria al Gran Premio di Gran Bretagna con John Watson.\nNel 1982 la gestione di Dennis si dimostra subito efficiente con il \"colpo\" d'immagine dell'ingaggio di Niki Lauda, che si era ritirato dall'attivit\u00e0 nel 1979 e in seguito realizzando l'accordo con la TAG di Mansour Ojjeh, che poi diverr\u00e0 suo socio, e la Porsche per la realizzazione di un motore sovralimentato. A livello sportivo la stagione si chiuse con quattro vittorie, due di Lauda e due di Watson.\nL'anno seguente fu un anno di transizione in attesa dell'approntamento del motore turbo, che debutt\u00f2 a fine stagione.\nDal 1984, anno del titolo piloti di Lauda, all'inizio degli anni novanta arrivarono le soddisfazioni maggiori per il team inglese grazie a monoposto potenti e affidabili, progettate da John Barnard ed equipaggiate con i migliori motori, prima il TAG Porsche e poi Honda, inoltre Dennis punt\u00f2 ad avere sempre i migliori piloti formando coppie formidabili (Lauda-Prost e Prost-Senna).\nIn generale la gestione di Dennis rompe con il passato in cui i team inglesi erano pi\u00f9 versati nella telaistica e nell'aerodinamica, mentre gli italiani nella meccanica dei motori, Dennis vuole l'eccellenza in tutto, in tutte le parti dell'auto ma anche i migliori piloti e perfino il miglior motor-home nel paddock, per mostrare sempre un'immagine vincente. In alcuni casi ecceder\u00e0, ad esempio chiedendo che lo spazio riservato nel paddock ai team minori non sia posto vicino al suo, questi atteggiamenti gli daranno fama di antipatico, ma i risultati gli daranno ragione e costringeranno anche gli altri team a seguire la sua strada: dal 1984 al 1991 la McLaren vince ben 7 Mondiali Piloti e 6 Mondiali Costruttori. Storica l'annata 1988, quando le monoposto di Woking vinsero 15 dei 16 Gran Premi disputati.\nI titoli di Senna e Prost con il motore Honda (1988-1992).\nDalla stagione 1988 le vetture di Woking sono equipaggiate con propulsori Honda, correndo con il nome di \"Honda Marlboro McLaren\". Il primo anno \u00e8 trionfale per la scuderia di Ron Dennis che, supportata dal talento di Ayrton Senna e Alain Prost, trionfa in 15 Gran Premi su 16, ottenendo inoltre 15 pole position, 10 giri pi\u00f9 veloci in gara e 10 doppiette. Il mondiale piloti \u00e8 vinto da Senna con 90 punti davanti a Prost con 87 (all'epoca erano validi per la classifica solo i migliori 11 risultati), e quello costruttori da una McLaren che accumula la bellezza di 199 punti (si consideri che allora la vittoria dava 9 punti e che venivano premiati solo i primi 6, nell'ordine con 9, 6, 4, 3, 2 e 1 punti).\nNei tre anni successivi la McLaren si ripete in entrambi i titoli; nel 1989 \u00e8 il francese Alain Prost a trionfare con 76 punti (al 3\u00ba alloro personale con il team dopo i precedenti successi del 1985 e 1986) davanti a Senna con 60, mentre la scuderia totalizza 141 punti, ottenendo 10 vittorie, 15 pole position, 8 giri pi\u00f9 veloci in gara e 4 doppiette.\nIl 1990 vede un clamoroso scambio di piloti tra McLaren e Ferrari, con Prost che passa alla scuderia del Cavallino Rampante, mentre l'austriaco Gerhard Berger compie il percorso inverso accasandosi al team di Woking; ma nonostante ci\u00f2, \u00e8 ancora il duello Senna-Prost a tenere banco, con l'asso brasiliano che la spunta per 7 punti sul rivale francese di sempre, chiudendo a 78 punti. Il dominio della scuderia \u00e8 meno netto, in quanto Berger non porta nessuna vittoria, ed accumula 121 punti, ottenendo 6 vittorie, 12 pole position e 5 giri pi\u00f9 veloci in gara.\nNel 1991 si ha un cambio nel sistema di punteggio, con il vincitore che ottiene 10 punti anzich\u00e9 9, e con tutti i risultati validi per la classifica piloti anzich\u00e9 solo i migliori 11. Senna vince il suo 3\u00ba mondiale in 4 anni, con 96 punti, e ha un compito pi\u00f9 agevole, visto il contemporaneo crollo di Prost e della Ferrari; solo Mansell e la Williams tenteranno invano di contendere entrambi i titoli. Il team inglese totalizza 139 punti, ottenendo 8 vittorie (tra cui il primo successo di Berger), 10 pole position e 3 doppiette.\nIl 1992 segna invece la fine del dominio del binomio McLaren-Honda; sono proprio Mansell e la Williams a spezzare questa lunga egemonia. La scuderia giunge comunque al 2\u00ba posto nei costruttori con 99 punti, ottenendo 5 vittorie e 1 pole position.\nNelle cinque stagioni con la Honda la McLaren otterr\u00e0 un totale di 44 vittorie e 53 pole position in 80 Gran Premi disputati, che porteranno alla conquista di 4 titoli piloti e di 4 titoli costruttori consecutivi, uno dei domini pi\u00f9 significativi nella storia della Formula 1. L'accesa rivalit\u00e0 tra i fuoriclasse Alain Prost e Ayrton Senna, sorta all'interno del team e proseguita anche dopo che il francese abbandoner\u00e0 la McLaren, si riveler\u00e0 tra le pi\u00f9 entusiasmanti e senza esclusione di colpi che questo sport ricordi.\nLe parentesi con i motori Ford e Peugeot (1993-1994).\nNel 1993 la Honda abbandona la McLaren e cos\u00ec la scuderia di Ron Dennis deve arrangiarsi con i poco competitivi Ford e dispone degli pneumatici Goodyear. In quest'anno la scuderia si iscrive al campionato di Formula 1 come \"Marlboro McLaren\", per via del fatto che l'iscrizione prevede che il nome come concorrente possa essere diverso da quello dato come costruttore per dare visibilit\u00e0 agli sponsor, ma non avendo un contratto di esclusiva con il fornitore dei motori non viene aggiunto il nome Ford. Senna \u00e8 comunque uno dei pretendenti al titolo e spinge la sua McLaren fino al limite, ma non riesce a vincere l'alloro mondiale e chiude al 2\u00ba posto nella classifica piloti con 73 punti, dietro all'eterno rivale Prost sulla Williams. Nel mondiale costruttori la McLaren chiude al 2\u00ba posto con 84 punti. Il passaggio di Ayrton Senna alla Williams nel 1994 pu\u00f2 considerarsi come la chiusura di un ciclo d'oro per le monoposto inglesi.\nPer la stagione 1994 la McLaren \u00e8 equipaggiata con i motori Peugeot. Corre con il nome di \"Marlboro McLaren Peugeot\" e schiera come piloti ufficiali Mika H\u00e4kkinen e Martin Brundle, e come collaudatore e pilota di riserva Philippe Alliot. La vettura \u00e8, nel complesso, buona, ma la poca potenza e l'inaffidabilit\u00e0 del motore Peugeot ne pregiudicher\u00e0 i risultati. Il team conclude nel mondiale costruttori al 4\u00ba posto con 42 punti. H\u00e4kkinen conclude al quarto posto nel mondiale piloti con 26 punti, Brundle al settimo con 16.\nLa collaborazione con Mercedes (1995-2014).\nNel 1995 la McLaren \u00e8 spinta dai motori Mercedes e si iscrive al campionato di Formula 1 come \"Marlboro McLaren Mercedes\". Schiera come piloti Mika H\u00e4kkinen e Mark Blundell, ma nonostante tutto riesce a stento ad ottenere 30 punti chiudendo al 4\u00ba posto nel mondiale costruttori.\nNel 1996 la McLaren sostituisce Mark Blundell con David Coulthard e riesce a migliorare gli scarsi risultati dell'anno precedente con un risultato complessivo di 49 punti nel mondiale costruttori chiudendo al 4\u00ba posto.\nNel 1997 la McLaren cambia sponsor e quindi si iscrive come \"West McLaren Mercedes\" e compie il salto di qualit\u00e0. Vince tre Gran Premi: quello d'Australia, d'Italia e d'Europa (dove ottiene anche la doppietta), diventando la sorpresa del mondiale. Conclude la stagione ancora una volta al 4\u00ba posto nel mondiale costruttori con 63 punti. Con la fine di quest'anno si conclude anche l'epoca di crisi della McLaren.\nNel 1998 la McLaren domina tutti. Vince 9 Gran Premi su 16, e ottiene 12 pole position, 9 giri pi\u00f9 veloci in gara e 5 doppiette conquistando entrambi i titoli mondiali, di cui quello piloti vinto da Mika H\u00e4kkinen con 100 punti e quello costruttori con 156 punti. Solo la Ferrari e Michael Schumacher riescono a tener testa alle \"frecce d'argento\", ma solo in alcune gare, soprattutto nella seconda parte della stagione.\nNel 1999 la McLaren si riconferma campione del mondo piloti, ma non costruttori poich\u00e9 vinto dalla Ferrari. Difatti la sfida con il Cavallino Rampante finisce in pareggio con Mika H\u00e4kkinen campione del mondo con soli 2 punti di vantaggio su Eddie Irvine (76 a 74), e nel mondiale costruttori la Ferrari vince con 4 punti di vantaggio (128 a 124), nonostante un Gran Premio vinto in meno rispetto al team inglese (6 a 7).\nNel 2000 la McLaren sfiora la vittoria di entrambi i titoli, con H\u00e4kkinen che deve arrendersi ai rivali Michael Schumacher e Ferrari, ma comunque ha degli ottimi risultati e si dimostra altamente competitiva con 7 vittorie e 152 punti finali, che valgono il 2\u00ba posto nei costruttori.\nNel 2001 la McLaren vince solo 4 Gran Premi su 17 a causa di problemi di affidabilit\u00e0 e nel mondiale costruttori non va oltre i 102 punti che valgono comunque il 2\u00ba posto, mentre Mika H\u00e4kkinen d\u00e0 il suo addio al mondo della Formula 1 chiudendo al 5\u00ba posto con 37 punti. Questa volta \u00e8 David Coulthard ad essere vice-campione del mondo.\nNel 2002 la McLaren cambia i propri pneumatici passando dalla Bridgestone alla Michelin e ingaggia Kimi R\u00e4ikk\u00f6nen dalla Sauber come sostituto di H\u00e4kkinen, ma non va oltre il 3\u00ba posto finale nella classifica costruttori con soli 65 punti ed 1 solo Gran Premio in bacheca, quello di Monaco, vinto da Coulthard.\nNel 2003 la McLaren deve fare ancora i conti con i problemi di affidabilit\u00e0, che non permettono l'esordio della nuova vettura. R\u00e4ikk\u00f6nen sfiora il titolo piloti, perso per soli 2 punti, pur gareggiando con una monoposto evoluta dell'anno precedente; il titolo costruttori viene perso per 16 punti con un totale di 142 punti e 2 vittorie, chiudendo al 3\u00ba posto.\nNel 2004 la McLaren entra in piena crisi a causa dei problemi di affidabilit\u00e0 e sprofonda in 5\u00aa posizione nel mondiale costruttori, superata dalle emergenti BAR e Renault, e pure dalla Williams, anch'essa in calo rispetto alle stagioni precedenti. Conclude il mondiale con 69 punti ed 1 sola vittoria: quella del Gran Premio del Belgio.\nNel 2005 la McLaren ingaggia Juan Pablo Montoya proveniente dalla Williams al posto di David Coulthard trasferitosi alla Red Bull. Durante la stagione la McLaren perde lo sponsor West, ma comunque riesce ad ottenere degli ottimi risultati. Chiude il mondiale con 10 Gran Premi vinti su 19 e 182 punti nel mondiale costruttori, al 2\u00ba posto, mentre R\u00e4ikk\u00f6nen \u00e8 di nuovo vice-campione. Fino al 2005, i colori della McLaren seguivano quelli degli sponsor West, mentre attualmente il team mantiene il colore argento, ereditato dalla Mercedes-Benz.\nNel 2006 la McLaren si iscrive semplicemente come \"Team McLaren Mercedes\", ma la stagione \u00e8 poco prolifica, specie a causa dei problemi di affidabilit\u00e0 del motore. Non vince nessuna gara, cosa che non succedeva dal 1996. Chiude al 3\u00ba posto con 110 punti. A fine stagione la McLaren licenzier\u00e0 entrambi i piloti per mettere sotto contratto il fresco bi-campione del mondo con la Renault Fernando Alonso come prima guida e la giovane promessa Lewis Hamilton come seconda. Dopo aver fatto l'accordo con Mercedes per la fornitura dei motori, la casa tedesca entr\u00f2 nel capitale della societ\u00e0 acquisendo il 40% della propriet\u00e0 della McLaren.\nNel 2007 Dennis e Mansour Ojjeh cedettero met\u00e0 della loro partecipazione residua (30% ciascuno) alla societ\u00e0 del Bahrain, Mumtalakat Holding. Il team si iscrive come \"Vodafone McLaren Mercedes\" e cambia anche gli pneumatici da Michelin a Bridgestone. La McLaren torna a essere competitiva grazie ai nuovi piloti, Fernando Alonso e Lewis Hamilton, ma soprattutto ad una ritrovata affidabilit\u00e0 che le consente di non patire alcun ritiro per problemi meccanici in tutta la stagione e di andare a punti in ogni gara. Riesce a vincere 8 Gran Premi su 17. Per\u00f2 durante la stagione si sviluppa una lotta interna tra Fernando e Lewis che ricorda il duello Prost-Senna, e che porter\u00e0 Alonso che si sentiva penalizzato rispetto all'inglese a lasciare la squadra a fine stagione. Il team sfiora il successo, ma perde tutti i punti del campionato costruttori a causa della Spy-Story che la contrappone alla Ferrari, mentre il titolo piloti lo perde all'ultima gara dove Hamilton si fa beffare da Kimi R\u00e4ikk\u00f6nen che gli rimonta 7 punti e diventa campione del mondo con 1 solo punto di vantaggio sull'inglese e su Alonso, entrambi secondi a pari punti.\nDurante la stagione 2007 \u00e8 finita sotto inchiesta da parte della FIA per alcuni disegni della monoposto F2007 della scuderia concorrente Ferrari (si parla di circa 780 pagine) rinvenuti a casa del suo capo-progettista Mike Coughlan. Il 26 luglio 2007 la scuderia \"Vodafone McLaren Mercedes\" \u00e8 stata convocata nella sede di Parigi da parte della Federazione per chiarimenti al riguardo. Al termine del consiglio mondiale, la FIA ha deciso di non infliggere alcuna penalit\u00e0 al team inglese, pur avendo riconosciuto da parte sua l'infrazione dell'articolo 151c del Codice Sportivo Internazionale, in quanto le informazioni in loro possesso non sarebbero state usate. Di seguito la sentenza che ha fatto molto discutere:\n\"Il Consiglio Mondiale ha trovato il team \"Vodafone McLaren Mercedes\" in possesso di informazioni confidenziali della Ferrari e ha quindi violato l'articolo 151c del Codice Sportivo Internazionale. Comunque, le prove sono insufficienti per dire che tale informazione sia stata usata e in che modo al fine di interferire in maniera impropria con gli esiti del mondiale di Formula 1. Per questo non commineremo penalit\u00e0. Ma se in futuro rileveremo l'utilizzo delle informazioni Ferrari e la loro influenza sul campionato, ci riserviamo il diritto di invitare la McLaren di nuovo qui davanti al Consiglio Mondiale dove affronter\u00e0 la possibilit\u00e0 di un'esclusione non solo dal mondiale 2007 ma anche da quello 2008. Il WMSC invita anche i signori Stepney e Coughlan ad esporre le ragioni per le quali non dovrebbero essere banditi dagli sport motoristici internazionali per un lungo periodo e il Consiglio ha delegato l'autorit\u00e0 di trattare l'assunto al dipartimento legale della FIA.\"\nSuccessivamente, Max Mosley rinvi\u00f2 il caso alla Corte d'Appello Internazionale il 13 settembre di quell'anno, ma la FIA annull\u00f2 la seduta convocando invece un nuovo Consiglio Mondiale in quello stesso giorno, a fronte di nuove prove venute in possesso della Federazione, in particolare costituite da e-mail che Fernando Alonso e Pedro de la Rosa si sono inviati in cui si parla del materiale Ferrari ottenuto da Coughlan. L'8 settembre 2007 inoltre, durante le qualifiche del Gran Premio d'Italia, a Monza, vennero notificati a Ron Dennis e ad altri tre dirigenti del team altrettanti avvisi di garanzia su ordine della Procura di Modena che tuttora indaga sul caso.\nNella riunione del Consiglio Mondiale del 13 settembre 2007 la FIA decise di condannare la McLaren al pagamento di 100 milioni di dollari di ammenda, oltre a stabilire l'azzeramento dei punti nella classifica costruttori 2007. Nessuna penalit\u00e0 venne invece inflitta ai piloti Fernando Alonso e Lewis Hamilton poich\u00e9 gli fu offerta l'immunit\u00e0 in cambio della collaborazione nelle indagini, e poterono quindi continuare a lottare per il titolo piloti.\nTuttavia nell'ultima gara stagionale, tenutasi il 21 ottobre 2007 ad Interlagos, in Brasile, nonostante i due piloti del team si trovassero nelle prime due posizioni nel mondiale \u00e8 stato l'altro candidato al titolo, il finlandese della Ferrari Kimi R\u00e4ikk\u00f6nen, ad aggiudicarsi l'iride recuperando i 7 punti di svantaggio che lo dividevano da Hamilton, vittima di numerosi contrattempi meccanici, e a concludere il campionato con un punto di vantaggio sia su Hamilton che su Alonso, secondi a pari punti. A fine Gran Premio la McLaren ha esposto appello contro BMW Sauber e Williams, finite sotto inchiesta dopo la gara per temperature della benzina pi\u00f9 basse del consentito e in seguito prosciolte dai commissari brasiliani. Ma il ricorso della scuderia inglese \u00e8 stato respinto il 16 novembre, sancendo definitivamente il titolo di R\u00e4ikk\u00f6nen e chiudendo la stagione 2007 della Formula 1.\nNel 2008 la McLaren rischia di subire di nuovo la beffa all'ultima gara, questa volta a opera dell'altro ferrarista Felipe Massa. Lewis Hamilton controlla la gara cercando solo il piazzamento necessario alla vittoria finale, ma negli ultimi giri la pioggia cambia le carte in tavola e Hamilton viene superato da Sebastian Vettel con la Toro Rosso, Massa vince la gara e sembra essere campione ma a tre curve dalla fine Hamilton riesce a superare Timo Glock con la Toyota, che era in difficolt\u00e0 con le gomme da asciutto, e vince il mondiale per un punto su Massa. La McLaren conclude al 2\u00ba posto nel mondiale costruttori con 151 punti.\nPrima dell'inizio della stagione 2009, il 16 gennaio Ron Dennis annuncia la sua intenzione di abbandonare il team a partire dal successivo 1\u00ba marzo, lasciando il suo posto a Martin Whitmarsh. In questa annata, dominata dalle sorprese Brawn e Red Bull, la McLaren si rivela molto meno competitiva rispetto al recente passato, ottenendo solo 2 vittorie con Lewis Hamilton, mentre la seconda guida Heikki Kovalainen non giunge mai a podio. Conclude il mondiale al 3\u00ba posto nei costruttori con appena 71 punti.\nAl termine della stagione 2009 di Formula 1, la Mercedes ha annunciato l'acquisizione della maggioranza della scuderia Brawn GP, che diventa Mercedes GP a partire dal 2010; contestualmente, la Mercedes ceder\u00e0 gradualmente la propria quota in McLaren, che ricomprer\u00e0 il 40% delle azioni attualmente in possesso al costruttore tedesco entro il 2011. Tuttavia, Mercedes continuer\u00e0 a fornire i motori gratuitamente alla McLaren almeno fino al 2015, anno in cui la McLaren user\u00e0 nuovamente motori Honda.\nNel 2010 il neo campione del mondo con la Brawn Jenson Button ha preso il posto di Kovalainen al fianco di Hamilton, e il team \u00e8 rimasto in lotta per il titolo costruttori fino al Gran Premio del Brasile, dove la Red Bull (grazie ad una doppietta) ha conquistato il suo primo mondiale, accontentandosi quindi del 2\u00ba posto con 454 punti.\nPer la stagione 2011 il team di Woking ha realizzato una nuova monoposto (MP4-26), sempre a motore Mercedes, presentata a Berlino il 4 febbraio 2011. I piloti rimangono Lewis Hamilton e Jenson Button, il ruolo di collaudatore e terzo pilota viene ricoperto da Gary Paffett, al quale si aggiunge poi Pedro de la Rosa. La stagione si rivela molto interessante per il team, che riesce ad essere competitivo in molte gare, non riuscendo per\u00f2 a vincere alcun titolo in palio. Viene quindi confermato il 2\u00ba posto nel mondiale costruttori con 497 punti.\nNel 2012 la scuderia schier\u00f2 la nuova MP4-27 motorizzata Mercedes, confermando nuovamente Hamilton e Button. Quest'ultimo vinse la gara di apertura della stagione a Melbourne. Dopo un lieve appannamento delle prestazioni nella parte centrale di campionato, nella quale comunque Hamilton riusc\u00ec a vincere il Gran Premio del Canada, a partire dal Gran Premio d'Ungheria la vettura torn\u00f2 molto competitiva, tanto che Hamilton e Button conquistarono quattro pole position consecutive. Nella pausa tra il Gran Premio di Singapore ed il Gran Premio del Giappone la scuderia annunci\u00f2 l'ingaggio di Sergio P\u00e9rez in sostituzione di Hamilton, che sarebbe passato alla Mercedes nel 2013. La stagione si concluse con la vittoria di Button nel Gran Premio del Brasile, e il 3\u00ba posto nel campionato costruttori con 378 punti.\nA febbraio 2013 viene presentata nella sede della scuderia (Woking) la nuova vettura, la MP4-28, affidata al confermato Jenson Button e al nuovo acquisto Sergio P\u00e9rez. Nelle prime gare il team non riesce ad ottenere risultati di livello ottenendo come miglior risultato un 5\u00ba posto in Cina. Inoltre, dopo 64 gare, in Canada nessuna delle vetture arriva in zona punti (Sergio P\u00e9rez 11\u00b0 e Jenson Button 12\u00b0). Il resto della stagione \u00e8 analogo alle prime gare: la McLaren termina il campionato costruttori al quinto posto con 122 punti, ottenendo come miglior piazzamento un quarto posto di Button nell'ultima gara in Brasile. La scuderia di Woking conclude per la prima volta dopo 32 anni una stagione senza podi, tanto che la stagione 2013 \u00e8 la peggiore degli ultimi 47 anni. Nel maggio 2013 viene annunciato il ritorno della Honda in Formula 1 per la stagione 2015, come fornitore di propulsori per la McLaren.\nNel 2014 il team perde lo sponsor Vodafone, e si iscrive semplicemente come \"McLaren Mercedes\". L'anno diventa quindi una stagione di transizione, nella quale la McLaren utilizza per l'ultima volta i motori Mercedes, dopo vent'anni di collaborazione. P\u00e9rez non viene confermato, venendo sostituito dal debuttante danese Kevin Magnussen. Il campionato inizia positivamente, con Magnussen e Button a podio nell'inaugurale Gran Premio d'Australia. Questo risultato \u00e8 per\u00f2 un caso isolato e il resto della stagione si sviluppa in modo simile alla precedente, con Button e Magnussen sempre in lotta per segnare punti ma lontani dalle prime posizioni. La McLaren contende alla Force India il quinto posto nel mondiale costruttori, conquistandolo con 181 punti.\nIl fallimentare ritorno della Honda, la partenza di Ron Dennis e la crisi (2015-2018).\nNel 2015 la McLaren passa ai motori Honda, iscrivendosi come \"McLaren Honda\", e rinnovando una collaborazione che aveva portato grandi successi tra fine anni 1980 e inizio anni 1990. Sul fronte dei piloti, Button viene confermato per la sesta stagione consecutiva; al suo fianco arriva dalla Ferrari Fernando Alonso, al ritorno nel team inglese dopo la turbolenta stagione 2007. Nei test pre-stagionali la monoposto percorre pochi km e palesa diversi problemi tecnici e di affidabilit\u00e0. Nel corso delle prove sul circuito di Catalogna, Alonso \u00e8 vittima di un incidente dalle cause e dagli esiti non chiariti, che lo costringe a saltare la gara d'esordio in Australia: al suo posto viene richiamato Kevin Magnussen. Si rivela sin dall'inizio una stagione complicata per la McLaren-Honda, con entrambi i piloti costantemente fuori dalla zona punti. Il miglior risultato stagionale sar\u00e0 ottenuto nel Gran Premio d'Ungheria (350\u00aa gara per la Honda come fornitrice di motori), con Alonso che giunge al 5\u00ba posto, mentre Button chiude 9\u00ba. La stagione si conclude con appena 27 punti, penultimo posto nel campionato costruttori.\nNel 2016 le cose migliorano notevolmente. Alonso, come nel 2015, \u00e8 costretto a saltare una gara per infortunio (il Gran Premio del Bahrein), per i postumi del terrificante incidente con Guti\u00e9rrez patito durante la prima corsa in Australia. Il suo sostituto, il belga Stoffel Vandoorne, esordisce in F1 con un ottimo 10\u00ba posto. I migliori risultati stagionali saranno ottenuti dallo stesso pilota spagnolo a Monaco e negli Stati Uniti, dove in entrambi i casi giunger\u00e0 5\u00ba, mentre nel Gran Premio d'Italia si toglier\u00e0 la soddisfazione del giro pi\u00f9 veloce in gara. Al termine dell'anno Button chiude, almeno momentaneamente, la sua lunga carriera in F1. Rispetto alla stagione precedente il bilancio \u00e8 comunque pi\u00f9 che positivo per la scuderia, che chiude al sesto posto nei costruttori con 76 punti.\nPer il 2017 al fianco di Fernando Alonso viene promosso il giovane Stoffel Vandoorne, gi\u00e0 protagonista di una gara nel 2016 come sostituto proprio del pilota spagnolo infortunato. Jenson Button resta invece in qualit\u00e0 di \"ambasciatore\" e sviluppatore della vettura, e all'occorrenza come terzo pilota in sostituzione del duo titolare qualora ce ne fosse bisogno (come in occasione del Gran Premio di Monaco, concomitante con la centunesima edizione della 500 Miglia di Indianapolis alla quale ha preso parte Fernando Alonso). Dopo gli incoraggianti progressi del 2016, la nuova stagione vede invece un brusco ritorno alle difficolt\u00e0 del 2015, con entrambi i piloti che raramente riescono ad entrare in zona punti, e che ottengono il poco invidiabile record del maggior numero di posizioni di penalit\u00e0 ricevute in griglia, frutto dei continui problemi patiti dalla \"power unit\" Honda. Il miglior risultato rimane il 6\u00ba posto di Alonso, con tanto di giro pi\u00f9 veloce in gara, nel Gran Premio d'Ungheria. Il magro bottino finale parla di appena 30 punti conquistati, con il 9\u00ba e penultimo posto nei costruttori.\nIl secondo binomio McLaren-Honda si \u00e8 rivelato questa volta completamente fallimentare, e nemmeno lontanamente paragonabile in termini di risultati a quello che domin\u00f2 la scena tra il 1988 e il 1992.\nIl 15 settembre 2017, vista la scarsa competitivit\u00e0 dimostrata dal propulsore Honda nell'ultimo triennio, arriva l'ufficialit\u00e0 del cambio di motorizzazione per il 2018, con la scuderia di Woking che firma un accordo triennale col fornitore francese Renault. L'inizio di stagione \u00e8 positivo, in quanto, dopo 4 gare, la scuderia ha gi\u00e0 migliorato il bottino finale della stagione 2017. Tuttavia, il direttore tecnico Tim Goss viene sollevato dall'incarico e, alla vigilia del Gran Premio di Gran Bretagna, il direttore sportivo \u00c9ric Boullier rassegna le sue dimissioni, sostituito da Gil de Ferran. Il 14 agosto Fernando Alonso annuncia il suo ritiro dalla Formula 1 al termine della stagione, dopo 17 campionati da titolare. Dal 2019 viene sostituito da un altro spagnolo, Carlos Sainz Jr. della Renault, anche se rimane nel team come collaudatore e consigliere. Il 3 settembre viene annunciato che anche l'altro pilota Stoffel Vandoorne non guider\u00e0 pi\u00f9 la McLaren nella stagione 2019, diventando nuovo collaudatore della Mercedes; in sua sostituzione viene promosso il giovane terzo pilota Lando Norris. Nella seconda parte di campionato la storica scuderia inglese accusa un calo di competitivit\u00e0 che relega i due piloti stabilmente nelle retrovie; soltanto in poche occasioni, infatti, arriva qualche piazzamento tra i primi dieci. Nonostante i problemi il bilancio finale, se confrontato con quello della stagione 2017, \u00e8 comunque positivo per la McLaren, che chiude al sesto posto nei costruttori con 62 punti, complice la perdita da parte della Force India dei punti acquisiti nelle prime dodici gare.\nLa risalita (2019-oggi).\nIl 2019 vede una McLaren pi\u00f9 competitiva rispetto alle ultime stagioni. Infatti, dopo le prime dodici gare, la scuderia ha gi\u00e0 migliorato il bottino finale dei precedenti quattro campionati. Anche dopo la pausa estiva, la McLaren conferma i progressi della vettura, conquistando diversi piazzamenti in zona punti con entrambi i piloti. Degno di nota il risultato ottenuto nel rocambolesco Gran Premio del Brasile, nel quale Sainz, costretto a partire dall'ultima posizione, rimonta fino alla quarta posizione, ma dopo la penalit\u00e0 di 5 secondi inflitta a Lewis Hamilton, sale al terzo posto, regalando il primo podio alla McLaren dal Gran Premio d'Australia 2014. Il bilancio finale del team \u00e8 di 145 punti, e vale la quarta posizione nella classifica costruttori, il miglior risultato delle ultime sette stagioni.\nAnche il campionato 2020 si apre positivamente per la storica scuderia inglese, con il podio conquistato da Lando Norris nel rocambolesco Gran Premio d'Austria, nel quale il giovane pilota inglese taglia il traguardo in quarta posizione e, all'ultimo giro, ottiene anche il giro pi\u00f9 veloce della corsa, ma dopo la penalit\u00e0 di 5 secondi inflitta a Lewis Hamilton, sale al terzo posto, conquistando il suo primo podio in Formula 1. L'altro pilota Carlos Sainz Jr. chiude con un ottimo quinto posto. Nel Gran Premio successivo, corso sul medesimo circuito, entrambe le vetture entrano in zona punti, con Sainz che ottiene il secondo giro veloce consecutivo per la scuderia. Nel rocambolesco Gran Premio d'Italia la scuderia conquista il suo secondo podio stagionale, nel quale Sainz taglia il traguardo in seconda posizione. L'ottima giornata del team viene completata dal quarto posto di Norris. Il resto della stagione vede entrambi i piloti raggiungere costantemente piazzamenti a punti. Il bilancio finale, molto positivo, \u00e8 di 202 punti, e vale la terza posizione nella classifica costruttori: era dalla stagione 2012 che la McLaren non giungeva tra le prime tre scuderie nel mondiale.\nIl 28 settembre 2019 viene annunciato che a partire dalla stagione 2021, la McLaren abbandoner\u00e0 le \"power unit\" Renault, per montare nuovamente quelle Mercedes, come gi\u00e0 accaduto dalla stagione 1995 alla 2014. Il 14 maggio 2020 Carlos Sainz Jr. firma un contratto con la Ferrari lasciando quindi posto a Daniel Ricciardo che accompagner\u00e0 il giovane Lando Norris per la stagione 2021. La nuova vettura \u00e8 la MCL35M, che viene presentata il 15 febbraio. Nel Gran Premio d'Italia Daniel Ricciardo regala la prima vittoria alla McLaren dopo 9 anni, dal Gran Premio del Brasile 2012. A completare una giornata trionfale per la scuderia inglese il secondo posto di Lando Norris, che vale al team la prima doppietta dopo 11 anni, dal Gran Premio del Canada 2010. Nel successivo Gran Premio di Russia Lando Norris regala la prima \"pole position\" alla McLaren dopo 9 anni, dal Gran Premio del Brasile 2012. Paradossalmente per\u00f2 dopo questi ottimi risultati, nella parte finale della stagione si ha un'involuzione nelle prestazioni, con la squadra che ottiene solo piazzamenti a punti di \"rincalzo\", soprattutto con Norris. Ci\u00f2 preclude la conferma del terzo posto nel mondiale costruttori che sembrava alla portata. Il bilancio finale infatti \u00e8 di 1 vittoria, 1 doppietta e 1 pole position, per un totale di 275 punti, che valgono alla McLaren la quarta posizione nella classifica costruttori.\nNella stagione 2022 la line-up dei piloti rimane invariata.\nUSAC e IndyCar.\nI successi negli anni '70 (1971-1979).\nLa McLaren nel 1971 ha disputato per la prima volta alcune gare del campionato USAC, compresa la 500 Miglia di Indianapolis. L'auto era la M15 e gli iscritti per la 500 Miglia erano Bruce McLaren insieme a Chris Amon e Danny Hulme, ma dopo che Amon si ritir\u00f2, e che Hulme fu vittima di un incidente nelle prove nel quale si provoc\u00f2 delle bruciature alle mani, i due furono sostituiti da Peter Revson, che si ritir\u00f2 durate la gara e Carl Williams, che fin\u00ec settimo. La squadra ha poi completato altre gare del campionato. Per il 1971 fu iscritta una nuova vettura, la M16 con la quale il pilota Mark Donohue conquist\u00f2 la pole e termin\u00f2 secondo la 500 Miglia di Indianapolis, che poi vinse l'anno successivo con la McLaren M16B del team privato Penske. Nel 1973 Johnny Rutherford entr\u00f2 a far parte della squadra e la McLaren vinse con lui a bordo della M16C per la prima volta la 500 Miglia nel 1974. Rutherford arriv\u00f2 secondo nel 1975 vinse di nuovo la 500 Miglia nel 1976. Nel 1977 fu introdotta la M24 ma la McLaren non riprodusse i propri successi negli anni successivi alla 500 Miglia e ad altre gare del campionato USAC, e nel 1979 si ritir\u00f2 dalla serie.\nIl ritorno alla 500 Miglia di Indianapolis (2017, 2019).\nNel 2017 la McLaren fece il suo ritorno alla 500 Miglia di Indianapolis, scegliendo di collaborare con un team che fosse motorizzato da Honda, visto l'accordo di motorizzazione intrapreso con la casa giapponese anche in Formula 1. La vettura della McLaren, la Dallara DW12 in uso nel campionato monomarca, fu quindi preparata dalla Andretti Autosport, una delle migliori squadre della serie e fu guidata da Fernando Alonso. L'asturiano salt\u00f2 il Gran Premio di Monaco venendo sostituito dal britannico Jenson Button per partecipare ai rookie test. Durante la gara Alonso riusc\u00ec anche a stare al comando, ma sfortunatamente a 21 giri dalla bandiera a scacchi fu costretto al ritiro a causa di un guasto al motore.\nNel 2019 la McLaren si iscrisse nuovamente alla 500 Miglia, stavolta per\u00f2 in maniera indipendente come wild card. Vista la conclusione dell'accordo di motorizzazione con la Honda in Formula 1, per spingere la Dallara DW12 si prefer\u00ec il propulsore Chevrolet a quello Honda.. Il pilota fu nuovamente Alonso, disimpegnato durante il suo momentaneo ritiro dalla Formula 1. L'epilogo della gara non fu positivo: dopo un incidente nelle prove che caus\u00f2 un danno al telaio della vettura, fu necessario ricostruire la macchina saltando tutte le sessioni di prove libere. Alle qualifiche Alonso si ritrov\u00f2 ad avere problemi di set-up vettura e con infiniti tentativi pass\u00f2 al turno del bump day (alla 500 Miglia di Indianapolis il bump day \u00e8 la fase di composizione dell'undicesima fila della griglia di partenza, e nel caso in cui il numero degli iscritti superi i 33 partecipanti, tutti quelli che vanno oltre il trentatreesimo tempo vengono eliminati non disputando la gara il giorno successivo). Alonso si ritrov\u00f2 a lottare agli ultimi istanti di qualifica contro Kyle Kaiser della Juncos Racing (squadra Indy Lights), duellando per ottenere l'ultima posizione; alla fine della qualifica Alonso fece registrare il tempo numero 34, non qualificandosi per la gara.\nLa collaborazione con Schmidt Peterson Motorsports (2020-oggi).\nDal 2020 la McLaren ha cominciato un impegno stabile nel campionato IndyCar, intraprendendo una partnership con il team Schmidt Peterson Motorsports, diventandone inizialmente co-\"title sponsor\" insieme alla Arrow Electronics, rinominando cos\u00ec il team \"Arrow McLaren SP\", fino ad acquisire una quota di maggioranza del 75% della propriet\u00e0 del team nel 2021.\nLa line-up dei piloti per il 2020 comprend\"e\" il campione Indy Lights 2019 Oliver Askew e il messicano Patricio O'Ward. Il 7 febbraio 2020 \u00e8 stato annunciato anche l'ingresso di una terza vettura wild card per la 500 Miglia di Indianapolis 2020, sponsorizzata da Ruoff Mortgage e guidata nuovamente da Alonso. La maggior parte dei migliori piazzamenti, compreso un podio, viene ottenuta da O'Ward, spingendo cos\u00ec il team a sostituire Askew, anch'esso autore di un piazzamento a podio, con H\u00e9lio Castroneves alla terzultima gara del campionato, ma vista la scarsit\u00e0 di risultati ottenuta anche da Castroneves, per l'ultima gara viene fatto gareggiare nuovamente Askew. Askew e O'Ward terminano il campionato rispettivamente al diciannovesimo e al quarto posto.\nPer il 2021 la Arrow McLaren SP porta delle novit\u00e0 a livello di line-up: O'Ward viene riconfermato, mentre Askew viene sostituito dallo svedese Felix Rosenqvist proveniente da Chip Ganassi Racing, e qualche settimana dopo viene scelto un nuovo pilota sulla terza vettura per la 500 Miglia di Indianapolis 2021, il colombiano Juan Pablo Montoya che torna nella IndyCar dopo tre anni d'assenza. Un altro ex pilota di Formula 1 debutta con il team: Kevin Magnussen, che sostituisce l'infortunato Rosenqvist nella tappa a Road America. Nel 2021 arrivano le prime vittorie grazie a O'Ward che trionfa in Texas e a Detroit, terminando terzo in campionato.\nSponsorizzazioni.\nLa McLaren ha sempre avuto un rapporto molto stretto con gli sponsor gi\u00e0 dagli anni 1970 quando strinse vari accordi di partnership, tra i quali quello storico con Marlboro, che perdur\u00f2 fino al 1996, quando subentr\u00f2 la West, che con i suoi colori fece guadagnare alle vetture di Woking l'appellativo di \"Frecce d'argento\", rimasto anche dopo l'addio del 2005.\nDal 2006 diventa sponsor del team la bevanda alcolica Johnnie Walker e solo per la stagione di quell'anno \u00e8 title sponsor la compagnia aerea Fly Emirates.\nNel 2007 \u00e8 stato siglato un contratto di sponsorizzazione da 100 milioni di dollari a stagione tra il team inglese e Vodafone che durer\u00e0 fino al 2013.\nDal 2011 entra anche un nuovo sponsor, la GlaxoSmithKline, attraverso il suo brand di sport drink Lucozade.\nNel 2015 torner\u00e0 lo sponsor Segafredo, e nello stesso anno la TAG Heuer lascia il team inglese per passare alla Red Bull nel 2016.\nA partire dalla stagione 2020 la British American Tobacco, dopo varie apparizioni nel 2019, sar\u00e0 il main sponsor della scuderia tornando cos\u00ec nel circus della Formula 1 dal 2006, allora main sponsor della Honda insieme alla marca di sigarette Lucky Strike. Nello stesso anno viene trovato un accordo con la Gulf, il cui marchio torna sulle vetture di Woking gi\u00e0 nel corso della stagione 2020 e che fornir\u00e0 lubrificanti a partire dal 2021."}
{"id": "14642", "revid": "1632387", "url": "https://it.wikipedia.org/wiki?curid=14642", "title": "Amerigo Vespucci", "text": "Fu il primo esploratore a rendersi conto, durante un viaggio a servizio del Regno di Portogallo nel 1501, che le nuove terre recentemente scoperte ad occidente dell'Oceano Atlantico non erano l'estrema propaggine dell'Asia orientale, come si credeva inizialmente, ma una parte di un continente ignoto che lui chiam\u00f2 \"nuovo mondo\", e che in suo onore fu poi chiamato America. \nAmerigo fu uno dei massimi rappresentanti di un'importante nobile famiglia di Firenze, i Vespucci, che avevano le propriet\u00e0 in Borgo Ognissanti vicino alla chiesa di Ognissanti dove esiste la cappella Vespucci, collocata a destra nella navata.\nBiografia.\nTerzo figlio di Anastasio o Nastagio Vespucci, notaio fiorentino, benestante e ricordato come buon bevitore di vino, e di Elisabetta o Lisa Mini, nobildonna di Montevarchi, nacque il 9 marzo 1454, e fu battezzato il 16 marzo 1454, come testimonia l'atto di battesimo di S. Maria del Fiore. \nNel 1489 si trasfer\u00ec a Siviglia su incarico del banchiere Lorenzo il Popolano e in tale citt\u00e0 conobbe Cristoforo Colombo.\nNel 1499 si un\u00ec ad Alonso de Ojeda, il quale aveva ricevuto dalla Spagna l'incarico di esplorare, in direzione sud, le coste delle presunte Indie raggiunte da Colombo.\nNavigatore e profondo studioso dei mari, durante i suoi viaggi esplor\u00f2 gran parte delle coste orientali del Sud America. Fu tra i primi sostenitori dell'idea che Cristoforo Colombo avesse scoperto un nuovo continente e non una rotta occidentale per raggiungere l'Estremo Oriente per mare.\nLa figura di Amerigo Vespucci \u00e8 controversa a causa delle sue lettere, la cui autenticit\u00e0 \u00e8 stata spesso messa in discussione: la \"Mundus Novus\" (\"Nuovo Mondo\") e la \"Lettera\" (o \"Il quarto viaggio\"). Alcuni sostengono che Vespucci abbia esagerato il suo ruolo e romanzato gli avvenimenti, altri che abbia contraffatto gli originali di altri viaggiatori dell'epoca. Le due lettere contestate parlano di quattro viaggi in America. Attualmente vi \u00e8 una disputa tra alcuni illustri storici (Germ\u00e1n Arciniegas e Gabriel Camargo Perez) che sostengono che il primo viaggio di Vespucci sarebbe avvenuto insieme a Juan de la Cosa nel giugno del 1497, con probabile comandante Juan D\u00edaz de Sol\u00eds, e altri che ritengono che questo viaggio non sia mai avvenuto. Amerigo Vespucci e le sue lettere sono state particolarmente studiate da Bruno Bonari, che negli ultimi cinque anni ha pubblicato tre libri riguardanti la sua vita ed i suoi controversi scritti, cercando di far chiarezza sulla vita di questo Navigatore.\nIn ogni caso, nelle sue lettere Amerigo Vespucci descrisse la terraferma visitata come un \"Nuovo Mondo\" e fu il primo a rendersi conto di essere al cospetto di un nuovo continente. Il fatto che sia stato o no il primo europeo a giungere nella terraferma americana (il 24 giugno 1497), curiosamente lo stesso giorno che Giovanni Caboto pose piede nell'isola di Cab Breton, nel territorio di Nuova Scozia, non ha particolare importanza. Quello che importa \u00e8 che nelle sue lettere, indirizzate a Lorenzo il Popolano, descrive con dovizia di particolari i nuovi territori, i popoli visitati, la fauna e si rende conto che quel nuovo continente non pu\u00f2 essere l'Asia.\nFu la rapida diffusione delle lettere circolate a suo nome che indusse il cartografo tedesco Martin Waldseem\u00fcller a usare il genere femminile (\"America\") del suo nome latinizzato (\"Americus Vespucius\"), per indicare il nuovo continente in una carta del mondo disegnata nel 1507, contenuta nella \"Cosmographiae Introductio\". L'idea di Waldseem\u00fcller era che l'appellativo si riferisse all'attuale America meridionale, cio\u00e8 alle terre toccate da Vespucci.\nQui di seguito si riporta un passo di una delle lettere, nel quale Vespucci si rende conto di essere al cospetto \"della quarta parte della Terra\" e cio\u00e8 di un nuovo continente: \nLa versione, che vuole attribuire a Giovanni Caboto attraverso le sue scoperte avvenute il 24 giugno 1497 la coniazione del nome \"America\", avallata da un'annotazione estrapolata da un fantomatico annuario di Bristol, \u00e8 priva di fondamento storico. Questa versione sostiene che Caboto, partito da Bristol con il \"Matthew\" il 2 maggio del 1497, avesse dedicato le terre da lui scoperte il 24 giugno e cio\u00e8 l'Isola del Capo Bretone la Nuova Scozia e l'isola di Terranova, al finanziatore delle sue imprese, l'armatore Richard Amerycke o Ap Meryke. L'annotazione ripresa da una copia tarda delle Cronache di Bristol del 1497, andata bruciata, \u00e8 il risultato di una pura e semplice arbitraria deduzione, originata nel 1909 da un funzionario doganale di Bristol Alfred E. Hudd. Il funzionario sostenne di aver letto un breve passo a margine delle suddette Cronache, scritte da Maurice Toby e pubblicate successivamente nel 1527: \"... il giorno di San Giovanni, la terra d'America venne scoperta dai mercanti di Bristowe, su una nave chiamata Mathew\".\nL'unico documento su cui viene per la prima volta segnalato il toponimo America rimane quindi l'opera, \"Cosmographiae Introductio\", stampata con l'autorizzazione dal Presule della Santa Sede da cui il monastero di Saint-Di\u00e9-des-Vosges dipendeva il 25 aprile del 1507.\nAmerigo Vespucci fu nominato, nel 1508, \"Piloto Mayor de Castilla\", dal re Ferdinando II d'Aragona. Questo titolo era importante perch\u00e9 era il responsabile di organizzare le spedizioni nelle nuove terre e di formare piloti e cartografi, insegnando loro l'uso del quadrante e dell'astrolabio.\nVespucci mor\u00ec nel 1512 a Siviglia, in Andalusia. Non ebbe discendenza ma lasci\u00f2 i suoi beni alla moglie, l'andalusa Maria Cerezo.\nSi crede che la salma di Vespucci fosse rimpatriata a Firenze e qui tumulata nell'Abbazia di Ognissanti. \u00c8 pi\u00f9 probabile tuttavia che l'Amerigo Vespucci tumulato a Firenze sia suo nonno, omonimo. La pietra sepolcrale menziona l'anno di decesso 1471.\nI viaggi in America.\nPrimo viaggio (1497-1498).\nVespucci partecip\u00f2 al viaggio di esplorazione con Juan de la Cosa. Il probabile comandante di questa spedizione fu Juan D\u00edaz de Sol\u00eds. Probabilmente fu il re Ferdinando II d'Aragona a volere questa spedizione, per rendersi conto se la terraferma fosse realmente distante dall'isola di Hispaniola e avere cos\u00ec una visione pi\u00f9 ampia e precisa delle nuove terre.\nSecondo viaggio (1499-1500).\nVespucci partecip\u00f2 a una spedizione guidata da Alonso de Ojeda. Nella spedizione vi era anche il cantabrico Juan de la Cosa, famoso pilota e cartografo. Dopo aver toccato terra in corrispondenza dell'odierna Guyana, i due si separarono. Amerigo continu\u00f2 verso sud fino a toccare la foce del Rio delle Amazzoni, all'incirca a 6\u00b0 S. Successivamente Vespucci prosegu\u00ec verso sud fino al Cabo de S\u00e3o Roque, (Capo San Rocco), circa 30\u00a0km a nord dell'odierna citt\u00e0 di Natal. Quindi la spedizione rientr\u00f2 verso nord riconoscendo l'isola di Trinidad e il fiume Orinoco, prima di fare ritorno in Spagna.\nTerzo viaggio (1501-1502).\nIn questo periodo, Amerigo viaggi\u00f2 al servizio del Portogallo. Nel 1501 prese parte a una spedizione comandata da Gon\u00e7alo Coelho. Prima di giungere nelle Americhe, la spedizione si era fermata alcuni giorni nelle isole di Capo Verde ed aveva incrociato le navi di Pedro \u00c1lvares Cabral, esploratore portoghese di ritorno dal suo viaggio in India. A Capo Verde Vespucci conobbe l'ebreo Gaspar da Gama che gli descrisse i popoli, la fauna e la vegetazione dell'India. Comparando questo racconto con quello che poi osserv\u00f2, giunse nel 1501 alla conclusione che le terre che stava visitando non potevano fare parte dell'Asia ma costituivano quello che lui defin\u00ec il Nuovo Mondo.\nQuarto viaggio (1503-1504).\nNel suo quarto viaggio, sempre comandato dai portoghesi, Vespucci individu\u00f2 un'isola situata nel bel mezzo dell'oceano che fu successivamente battezzata Fernando de Noronha, in onore di uno dei componenti dell'equipaggio. Quindi la spedizione continu\u00f2 verso le coste dell'attuale Brasile, ma non ci furono importanti scoperte.\nConoscenze cosmografiche di Amerigo Vespucci.\nAmerigo Vespucci osservava attentamente il cielo, e la notte del 23 agosto del 1499, durante il suo secondo viaggio scrisse: \nIn seguito a questi ragionamenti vari astronomi e cosmografi dell'epoca e delle epoche successive riconobbero che Vespucci aveva inventato come verificare una longitudine con il metodo della distanza lunare. Ad esempio nel 1950, l'astronomo del Vaticano, il professor Stein, disse: \u00abMi meraviglia che fino ad oggi nessuno abbia verificato le osservazioni fatte da Vespucci nella notte del 23 agosto 1499, dove calcolava la posizione relativa di Marte e della Luna in quell'epoca\u00bb. Da tutto ci\u00f2 si evince che Vespucci sapeva benissimo dove si trovasse, ed era in grado pi\u00f9 di ogni altro di fare il punto nave con precisione."}
{"id": "14645", "revid": "287204", "url": "https://it.wikipedia.org/wiki?curid=14645", "title": "Menscevismo", "text": "I menscevichi furono una fazione del movimento rivoluzionario russo che emerse nel 1903 dopo una disputa tra Lenin e Julij Martov, entrambi membri del Partito Operaio Socialdemocratico Russo.\nAltri importanti esponenti della corrente menscevica furono Georgij Plechanov, Pavel Aksel'rod, Aleksandr Martynov, F\u00ebdor Dan, Vera Zasuli\u010d, Aleksandr Nikolaevi\u010d Potresov.\nStoria.\n\"Che fare?\" e il II Congresso del POSDR.\nLa spaccatura fra menscevichi e bolscevichi si form\u00f2 nella polemica scoppiata intorno al \"Che fare?\" di Lenin, pubblicato nel 1902. In questo testo Lenin proponeva la formazione di un partito rivoluzionario che costituisse l'avanguardia della classe operaia e fosse composto da rivoluzionari di professione. Lenin riteneva che la classe operaia, spontaneamente, sarebbe arrivata solo ad una coscienza tradunionista, e che solo un partito rivoluzionario avrebbe potuto dirigere una rivoluzione socialista \"scientifica\": secondo Lenin la coscienza di classe poteva essere portata solo \"dall'esterno\".\nAl secondo congresso del POSDR (30 luglio-23 agosto 1903), Lenin argoment\u00f2 a favore di un partito che dirigesse la classe operaia nella sua lotta rivoluzionaria. A tale scopo potevano farne parte solo elementi coscienti, devoti e fidati, \u00ab senza concessioni alla borghesia a scapito degli interessi del proletariato \u00bb. Un tale partito avrebbe avuto un numero minore di militanti, ma sarebbe stato formato da rivoluzionari di professione e da operai fortemente politicizzati, con una rete di cellule legali e illegali nel territorio, evitando l'ingresso nel partito di possibili \u00ab avventurieri, intriganti, parolai e opportunisti \u00bb.\nLa formulazione del 1\u00b0 paragrafo dello statuto proposta da Lenin cos\u00ec recitava:\nMartov era in disaccordo, ritenendo che fosse necessario ampliare il partito, rendendolo un'organizzazione di massa. La formulazione da lui proposta al paragrafo dello statuto sembrava sostanzialmente eguale:\nma rendeva facoltativa la partecipazione personale alla vita del partito. Aksel'rod, sostenitore della proposta di Martov, ammetteva l'iscrizione al partito di chiunque dichiarasse di volerne far parte, e Trockij, allora vicino a Martov, sosteneva che qualunque operaio in sciopero potesse essere considerato un membro del partito. Anche la recente corrente \u00ab economicista \u00bb, che mirava a trasformare il partito in un'organizzazione sindacale, era favorevole alla tesi di Martov.\nLa proposta di Martov fu perci\u00f2 accolta dalla maggioranza dei delegati (28 voti contro 23). Tuttavia, dopo che sette delegati avevano abbandonato il Congresso, cinque dei quali rappresentanti del Bund che lasciavano per protesta contro il fatto che la loro proposta di dare una forma federale al partito fosse stata bocciata, i sostenitori di Lenin ottennero una maggioranza risicata ma decisiva, che si riflett\u00e9 nella composizione del Comitato Centrale e degli altri organi centrali eletti al Congresso. Di qui derivarono i nomi delle due fazioni: menscevichi in russo significa infatti \"minoritari\", mentre bolscevichi significa \"maggioritari\". Nonostante l'esito del Congresso, negli anni successivi i menscevichi raggiunsero un notevole seguito fra gli iscritti al Partito.\nLa rivoluzione del 1905 ed il IV Congresso del POSDR.\nI menscevichi giocarono un ruolo guida nella Rivoluzione russa del 1905 e furono particolarmente attivi nei Soviet e nell'emergente movimento sindacale.\nLa Rivoluzione russa del 1905 conferm\u00f2 la spaccatura fra le due correnti del POSDR. In effetti entrambe le posizioni furono sconfitte,\ndal momento che la rivoluzione fall\u00ec.\nNella primavera del 1906 si svolse il IV Congresso del POSDR, per trarre le conclusioni politiche della rivoluzione fallita.\nIl primo argomento di polemica fra le due correnti fu il rapporto da tenere con i contadini ed il loro partito. I menscevichi proponevano l'assegnazione della terra in propriet\u00e0 ai villaggi (alle autorit\u00e0 comunali), i quali avrebbero poi assegnato gli appezzamenti alle singole famiglie. In subordine Plechanov preferiva la distribuzione della terra direttamente ai contadini. Entrambe le soluzioni avrebbero evitato un eccessivo accentramento di potere nello stato, che creava il rischio di tirannide. Si rendevano conto che la linea di Lenin in favore della nazionalizzazione di tutta la terra, era collegata al progetto bolscevico di conquista del potere da parte del partito di rivoluzionari professionisti.\nSi passava cos\u00ec al secondo punto di scontro, quello del ruolo del partito nella rivoluzione. I menscevichi ritenevano che la rivoluzione in atto in Russia non potesse che essere una rivoluzione borghese, secondo lo schema marxista che distingue nettamente la fase della rivoluzione borghese da quella della rivoluzione socialista. Gli operai avrebbero dovuto sostenere la rivoluzione borghese ed allearsi con i liberali per abbattere l'assolutismo zarista: gli operai come classe, pi\u00f9 che il Partito. \nI menscevichi ritenevano questa loro ricostruzione l'unica davvero marxista ed accusavano i bolscevichi di essere giacobini, populisti e blanquisti.\nAlla luce di questa valorizzazione della classe pi\u00f9 che del partito, si comprende perch\u00e9 l'esperienza del soviet fosse nata in ambito menscevico, e perch\u00e9 i menscevichi dessero ai sindacati un'importanza pari a quella del partito.\nLa differenza di fondo con i bolscevichi riguardava perci\u00f2 la natura del partito. I menscevichi ritenevano, che il partito operaio dovesse partecipare al parlamento borghese nella fase fra la rivoluzione borghese e quella socialista, e che questo servisse ad educare politicamente tutte le masse operaie in vista della rivoluzione; perch\u00e9 la rivoluzione avrebbe dovuto essere realizzata dalla massa abituata alla democrazia, non dai quadri del Partito, come invece sostenuto dai bolscevichi: altrimenti, profetizzava Rudenko, abolita la tirannide zarista sarebbe rinato un nuovo assolutismo.\nLa rottura definitiva con i bolscevichi al V Congresso del POSDR.\nMolti menscevichi lasciarono il partito dopo la sconfitta del 1905 e si unirono a organizzazioni di opposizione pi\u00f9 legali.\nLa rottura definitiva fra menscevichi e bolscevichi avvenne nel 1907, al V Congresso del POSDR che si tenne a Londra. \nLa sconfitta dei menscevichi in questo congresso fu determinata dalla convergenza dei bolscevichi con gli \"astri nascenti\" del partito, Rosa Luxemburg e Trockij, rimasti estranei alle due correnti.\nLa discussione assunse toni fortemente polemici. Axel'rod paragon\u00f2 lucidamente la parabola dei populisti a quella dei socialdemocratici: l\"'intelligencija\" rivoluzionaria dei \"narodniki\" aveva inizialmente proclamato che solo la massa contadina poteva fare la rivoluzione e che il compito degli intellettuali era solo quello di educare i contadini, ma dopo un decennio i populisti avevano affermato che invece i contadini sarebbero apparsi sulla scena solo dopo che gli intellettuali stessi avessero fatto la rivoluzione. Cos\u00ec anche nella socialdemocrazia si era inizialmente teorizzato che la rivoluzione l'avrebbero fatta gli operai, ma poi di fatto gli intellettuali (con evidente riferimento ai bolscevichi) avevano finito per identificarsi con la classe operaia e perci\u00f2, concludeva Axel'rod, il POSDR non era l'organizzazione rivoluzionaria degli operai, ma dei piccoli borghesi.\nPer quanto riguardava la posizione di Rosa Luxemburg, che aveva contribuito ad emarginare i menscevichi al V Congresso, senza rendersi conto di cosa stesse preparando Lenin, Plechanov la defin\u00ec \"una Madonna di Raffaello, sulle nuvole di piacevoli fantasticherie\".\nDopo un certo periodo, Lenin accentuo' il conflitto ideologico, e nel 1908 chiam\u00f2 i menscevichi \"liquidazionisti\", e portando i bolscevichi a formare un loro partito nel 1912.\nNel 1912 avvenne la scissione definitiva del POSDR, in seguito alla quale i bolscevichi operarono come Partito Operaio Socialista democratico Russo (bolscevico) e i menscevichi come Partito Operaio Socialista Democratico Russo (menscevico).\nLa prima Guerra mondiale e la Rivoluzione di Febbraio.\nDopo la Rivoluzione di Febbraio del 1917, i menscevichi, guidati da Iraklij Cereteli, chiesero al governo di cercare una \"pace senza annessioni\", ma nello stesso tempo sostenevano lo sforzo militare in nome della \"difesa della rivoluzione\". \nInsieme ai socialrivoluzionari (\u044d\u0441\u0435\u0440\u044b), i menscevichi furono a capo della rete dei Soviet, in particolare del Soviet di Pietrogrado, per buona parte del 1917. In particolare da febbraio ad ottobre 1917 il Comitato Esecutivo del Soviet di Pietrogrado fu presieduto dal menscevico Nicolaj \u010ccheidze. \nNella primavera del 1917 i menscevichi diedero un appoggio condizionato al nuovo Governo provvisorio russo, a maggioranza liberale. Dopo la crisi del primo governo provvisorio, il 2 maggio 1917, avvenuta sul tema delle annessioni, Cereteli convinse i menscevichi a sostenere il governo allo scopo di \"salvare la Rivoluzione\" e ad entrare il 5 maggio nel governo Lvov insieme ai socialrivoluzionari ed ai liberali, governo in cui ebbero due ministeri. \nIl 9 maggio torn\u00f2 dall'esilio svizzero Martov, il quale si oppose alla scelta di sostenere la guerra. Si formarono perci\u00f2 due correnti nel partito menscevico: La maggioranza, che seguiva Cereteli nella coalizione di governo e nella guerra, venne detta \"difensivista\" e ne fecero parte fra gli altri \u010ccheidze e inizialmente anche F\u00ebdor Dan. La minoranza guidata da Martov fu detta \"internazionalista\" e comprendeva anche Martynov, Axel'rod e Rafael Abramovi\u010d. Costoro, rimanendo fedeli alla tradizionale teoria menscevica, ritenevano che in seguito alla rivoluzione borghese, il governo dovesse essere esclusivamente espressione della borghesia, mentre i proletari avrebbero dovuto fare pressione sul governo attraverso i \"soviet\", i sindacati, le cooperative, gli enti locali, affinch\u00e9 realizzasse il cosiddetto \"programma minimo\" della socialdemocrazia.\nI socialdemocratici che tornavano dall'esilio nella primavera-estate 1917 dovevano scegliere se schierarsi con i menscevichi o con i bolscevichi. Alcuni scelsero i menscevichi. Altri, come Alexandra Kollontai che era stata menscevica fino al 1915, divennero bolscevichi. Un numero significativo, fra cui Trockij, entrarono nel gruppo non schierato ma contrario alla guerra detto dei Me\u017erajoncy, che confluirono nei bolscevichi solo in agosto. Un piccolo ma influente gruppo di seguaci di Maxim Gor'kij e collaboratori del suo giornale, la \"Novaja \u017dizn\"' (\"Vita nuova\"), rifiut\u00f2 di schierarsi con alcuna delle due fazioni.\nQuando nel luglio 1917 le dimissioni di quattro ministri \"cadetti\" portarono alla crisi del governo L'vov, la spaccatura fra le due correnti mensceviche si ripropose. Martov, verificata l'impossibilit\u00e0 di un rivoluzione borghese in Russia, ritenne inevitabile la presa del potere da parte dei socialisti. Invece Cereteli rimase fedele alla politica di coalizione ed entr\u00f2 nel nuovo governo Kerenskij. La stessa scissione si ripropose due mesi dopo, in occasione del mancato \"putsch\" di Kornilov, quando fu varato il secondo governo Kerenskij.\nLa Rivoluzione d'Ottobre e lo stato sovietico.\nIl 25 ottobre 1917 al Congresso dei Soviet i 110 delegati menscevichi abbandonarono la sala al momento della ratifica della Rivoluzione di Ottobre, per denunciare il \"colpo di stato bolscevico\". \nLa Rivoluzione di Ottobre, realizzata dai soli bolscevichi, corrose la popolarit\u00e0 dei menscevichi. Alle elezioni della Assemblea Costituente, nel novembre 1917, essi ottennero solo il 3,2% dei voti, contro il 25% dei bolscevichi e il 57% dei socialrivoluzionari. Tuttavia in Transcaucasia i menscevichi ebbero il 30,2% dei voti, ed in particolare in Georgia circa il 75%.\nNel dicembre 1917 il partito menscevico si riun\u00ec sotto la guida di Martov. Inizialmente, con l'accordo del sindacato dei ferrovieri, intavolarono trattative per formare un governo di coalizione di tutti socialisti, dai socialisti popolari ai bolscevichi.\nDopo lo scioglimento dell'Assemblea Costituente, i menscevichi continuarono a fare da \"pontieri\" per evitare lo scontro diretto fra bolscevichi e socialrivoluzionari.\nLo scoppio della rivoluzione tedesca illuse i menscevichi che la Germania potesse diventare il centro della rivoluzione mondiale e che una Germania socialista avrebbe aiutato i russi ad uscire dal \"vicolo cieco\" del bolscevismo.\nDurante la guerra civile i menscevichi sostennero lealmente i bolscevichi in nome della \"difesa della Rivoluzione\". Solo alcuni membri del partito, soprattutto nella regione del Volga, si allearono all'Armata Bianca per combattere i bolscevichi; ed il Comitato Centrale del Partito condann\u00f2 formalmente queste iniziative.\nQuesta lealt\u00e0 allo stato sovietico si accompagn\u00f2, tuttavia, ad una costante denuncia del dispotismo e del terrorismo bolscevichi: in particolare i menscevichi rinfacciavano ai bolscevichi di violare la Costituzione da essi stessi promulgata.\nInoltre i menscevichi si opponevano al comunismo di guerra e nel 1919 elaborarono un programma alternativo, contenuto in un libro intitolato \"Che fare?\". Vi si proponeva un'economia mista, come sarebbe stata quella della NEP: la terra ai contadini, la piccola industria ai privati, la grande industria in prevalenza nazionalizzata, ma non in tutti i casi.\nLa Repubblica Democratica di Georgia fu la roccaforte dei menscevichi. Nelle elezioni tenute il 14 febbraio 1919 essi ottennero l'81,5% dei voti, ed il loro capo Noe \u017dordania divenne primo ministro. Dopo l'occupazione della Georgia da parte dell'Armata Rossa nel 1921, molti menscevichi, a partire da \u017dordania, andarono in esilio in Francia, a Leuville-sur-Orge, dove stabilirono un governo della Repubblica Democratica della Georgia in esilio. \nNell'aprile 1920 si tenne l'ultimo congresso del partito menscevico in territorio russo. All'esito del congresso il pensiero menscevico fu formulato in venti tesi. In particolare fu ribadito che la dittatura del proletariato era compatibile con i principi democratici, in quanto non comportava la distruzione delle classi sfruttatrici, ma solo il loro coinvolgimento in forme intermedie fra socialismo e capitalismo. Da questa ricostruzione derivava il netto rifiuto per la dittatura della minoranza bolscevica. \nNel febbraio 1921 i menscevichi furono fra i fondatori dell'Unione dei Partiti Socialisti per l'Azione Internazionale (cosiddetta \"Internazionale 2 \u00bd\"), che disapprovava sia la Seconda internazionale, in quanto aveva accettato la guerra imperialistica, sia la Terza Internazionale, perch\u00e9 sosteneva la \"dittatura terroristica di minoranza\". \nQuando scoppiarono gli scioperi a Mosca e Pietroburgo nello stesso febbraio 1921, i menscevichi appesero manifesti in cui denunciavano la mancanza di libert\u00e0 come male principale del sistema e chiedevano soviet liberamente eletti. La rivolta dei marinai di Kronstadt nel marzo successivo fece sperare Martov nella caduta del bolscevismo. In conseguenza della repressione della rivolta, i menscevichi furono messi fuori legge.\nI menscevichi, anche quelli che si erano riavvicinati al governo bolscevico, furono perseguitati, incarcerati e condannati a morte durante le purghe staliniane. Quelli che erano riusciti a fuggire, si stabilirono a Berlino intorno a Martov ed al giornale \"Socialisti\u010deskij Vestnik\" (\"Messaggero socialista\"). Nel 1933, con l'avvento del Nazismo al potere, abbandonarono Berlino per Parigi. Nel 1939 si trasferirono a New York, dove il giornale prosegu\u00ec le pubblicazioni fino al 1965.\nTeorie politiche.\nSin dal 1905 i menscevichi si opposero tanto alla \"rivoluzione permanente\" di Trockij quanto alla teoria del partito di Lenin, rimanendo fedeli alla rivoluzione spontanea.\nI menscevichi ritenevano perci\u00f2 che i socialdemocratici dovessero stare all'opposizione senza compromessi: da un lato senza entrare in coalizioni di governo con i partiti borghesi, ma dall'altro senza organizzare la presa del potere, come invece aveva teorizzato Lenin nel \"Che fare?\". Martov e Martynov ammettevano una presa del potere da parte dei socialdemocratici solo nel caso in cui i borghesi, dopo aver fatto la rivoluzione, non fossero riusciti a mantenere il potere.\nQuindi i menscevichi salutarono con entusiasmo la costituzione dei \"soviet\" durante la Rivoluzione del 1905: infatti secondo loro la rivoluzione doveva essere fatta dal popolo, ed anzi era la dimostrazione del fatto che il popolo avesse la capacit\u00e0 di governarsi da s\u00e9.\nLe divergenze sul metodo per andare al potere implicavano grosse differenze nella concezione del partito, che per i bolscevichi doveva essere un\"'\u00e9lite\" di rivoluzionari di professione, mentre per i menscevichi doveva essere un partito di massa a direzione collettiva.\nInoltre, i menscevichi, fedeli all'ortodossia marxista, ritenevano che lo zarismo avrebbe dovuto essere rovesciato da una rivoluzione borghese, mentre i bolscevichi proponevano se stessi, considerandosi l'avanguardia operaia, come la classe che avrebbe fatto la rivoluzione."}
{"id": "14646", "revid": "281779", "url": "https://it.wikipedia.org/wiki?curid=14646", "title": "Ashtanga Yoga", "text": "L'Ashtanga Yoga \u00e8 un metodo di Yoga.\nQuesto antico metodo \u00e8 caratterizzato da una sequenza di posizioni concatenate tra loro e sincronizzate con il\nrespiro. Il respiro unisce il corpo con la parte pi\u00f9 profonda della mente - lo spirito - e lo spirito della pratica dell'Ashtanga \u00e8 il respiro.\nAcquisendo la capacit\u00e0 di un respiro lungo e profondo la mente diviene calma e concentrata, i pensieri si fermano e ciascun movimento fluisce gentilmente ed accuratamente da un asana all'altro. Quando respiro e movimento fluiscono senza sforzo ed in perfetta armonia, allora la pratica dell'Ashtanga Yoga trascende la consapevolezza e ."}
{"id": "14647", "revid": "22475", "url": "https://it.wikipedia.org/wiki?curid=14647", "title": "Asana", "text": "Asana (devanagari: \u0906\u0938\u0928, IAST \"\u0101sana\") sono posizioni o posture utilizzate in alcune forme di yoga, in particolare nello Hatha Yoga. Il termine viene tradotto al maschile per convenzione degli studiosi di Sanscrito. La funzione degli asana \u00e8 direttamente collegata alla fisiologia indiana, fondata sul sistema sottile. Secondo tale sistema, attraverso l'assunzione di diverse posizioni del corpo, il praticante diviene in grado di purificare i canali energetici (Nadi), incanalare l'energia verso specifici punti del corpo ed ottenere cos\u00ec un notevole beneficio psicofisico.\nGli asana conosciuti sono alcune migliaia; ciascuno di essi porta un nome derivato dalla natura (soprattutto animali), o dalla mitologia induista. Gli asana vengono spesso integrati con mudra (gesti simbolici delle mani), pr\u0101\u1e47\u0101y\u0101ma (tecniche respiratorie) e mantra (suoni) allo scopo di modificarne o potenziarne gli effetti.\nEsempi di asana.\nAsana del Ghera\u1e47\u1e0da Sa\u1e43hit\u0101.\nGheranda Samhita significa \"La raccolta di Gheranda\", \u00e8 un testo di Hatha Yoga ad opera di \"Gheranda\" e del suo discepolo \"Chandakapali\" datato tra il XVI secolo e XVII secolo. Esso descrive in modo enciclopedico 32 degli principali asana:\nAsana dell'Hatha Yoga Pradipika.\nHatha Yoga Pradipika \u00e8 un testo di Hatha Yoga ad opera di Svatmarama, un discepolo di Gorakhn\u0101th, del XV secolo. Esso descrive 15 asana principali:\nSequenze di asana.\nMolto spesso i singoli asana vengono raggruppati in sequenze, in cui alle posizioni si fanno seguire delle controposizioni. Tra le combinazioni di asana pi\u00f9 conosciuti troviamo il \"Saluto al Sole\" (Surya Namaskara) e la \"Serie Rishikesh\".\n\"Surya Namaskara\" (Saluto al Sole).\nIl saluto al sole \u00e8 una serie di 12 asana che dovrebbe essere eseguito al momento del sorgere del sole, per poter meglio sfruttare l'energia solare presente in quel momento. Lo scopo di questa sequenza, oltre a quello devozionale nei confronti del sole, \u00e8 quello di sciogliere ed allungare la muscolatura. \u00c8 consigliato svolgere un \"Saluto al Sole\" prima di una sessione di Hatha Yoga.\n\"Serie Rishikesh\".\nLa serie Rishikesh \u00e8 una sequenza di asana fondamentali insegnata nel famoso ashram (eremo) di Rishikesh del Swami (maestro) Shivananda (1887 \u2013 1963):\nClassificazione.\nGli asana possono essere classificati in vari modi.\nAsana nella religione buddhista.\nSi possono trovare quattro pose Asana: Buddha in piedi, seduto, che cammina o sdraiato. Le prime tre colgono Buddha in scene di vita quotidiana: mentre medita, insegna o protegge i discepoli. Il Buddha sdraiato invece raffigura gli ultimi istanti della sua vita, quando raggiunge il Nirvana, cio\u00e8 il momento in cui si libera dal dolore."}
{"id": "14659", "revid": "31886", "url": "https://it.wikipedia.org/wiki?curid=14659", "title": "Causa legale tra SCO e IBM", "text": "Il 7 marzo 2003 SCO Group citava IBM per la supposta \"svalutazione\" della sua versione del sistema UNIX, dichiarando danni per 1 miliardo di dollari, una richiesta poi aumentata a 3 miliardi. SCO sosteneva la tesi secondo cui IBM avrebbe aggiunto nel kernel Unix-like e open source Linux delle parti di codice la cui propriet\u00e0 intellettuale apparteneva a SCO.\nSvolgimento della controversia.\nNel maggio 2003 SCO invi\u00f2 lettere ad aziende di Fortune 1000 e Global 500 avvisandole della possibilit\u00e0 che sarebbero state considerate responsabili nel caso in cui avessero usato Linux. In seguito a ci\u00f2, le quotazioni delle azioni di SCO (SCOX su Nasdaq) crebbero in modo vertiginoso.\nDa quel momento si susseguirono richieste e controrichieste da entrambe le parti; IBM e Red Hat, quest'ultimo un distributore di GNU/Linux, intentarono cause legali contro SCO mentre SCO continu\u00f2 a fare dichiarazioni minacciose contro gli utenti Linux che non avessero acquistato una licenza SCO UNIX.\nIl 30 settembre 2003, su istanza di SCO, il giudice Kimball concesse un rinvio per presentare ulteriori richieste o aggiungere parti in causa fino al 4 febbraio 2004, facendo s\u00ec che la causa vera e propria fosse rimandata fino al 2005.\nLa causa si concluse il 30 marzo 2010 con la decisione della Corte Distrettuale dello Utah che ha respinto tutte le richieste di SCO, dando piena ragione a Novell."}
{"id": "14697", "revid": "125466772", "url": "https://it.wikipedia.org/wiki?curid=14697", "title": "Ex libris", "text": "Un ex libris (abbreviazione del latino \"ex libris meis\", \"dai miei libri\") \u00e8 un'etichetta, solitamente ornata di un motto e di uno stemma (o altra rappresentazione grafica), che si applica su un libro per indicarne il proprietario.\nOrigini.\nIl primo \"ex libris\" religioso che \u00e8 rinvenuto negli archivi, risale al 1400, ed appartiene al religioso bavarese Hans Knabensberg.\nIl primo \"ex libris\" in assoluto, rimane quello creato da Albrecht D\u00fcrer per Hieronymus Ebner.\nDescrizione.\nL\"'ex libris\" pu\u00f2 fungere anche come contrassegno apposto nella parte interna della prima pagina di copertina dei volumi catalogati in una biblioteca privata. L'etichettatura pu\u00f2 essere cartacea, in materiali pregiati quali cuoio o pergamena, o sotto forma di timbro, in questo caso, a inchiostro, a lacca, a fuoco o altro.\nHa assunto spesso forme pregevoli che ne hanno fatto oggetto di collezione. Infatti, sovente il termine viene usato nell'ambito del collezionismo.\nUn'originale forma contemporanea di \"ex libris\" \u00e8 quella adottata per identificare i testi appartenenti ai circuiti di \"bookcrossing\". Formalmente analogo a un classico ex-libris, identifica il proprietario, in questo caso collettivo, e il riferimento di catalogo di un'immensa biblioteca mondiale.\nRagguardevole rimane la raccolta del \"British Museum\" con circa centomila esemplari, mentre a Milano \u00e8 famosa la collezione di Achille Bertarelli, custodita nei musei del Castello Sforzesco.\nDa menzionare \u00e8 anche la collezione di Mario de Filippis di Arezzo, con 130.000 pezzi (di cui oltre 13.000 a suo nome) realizzati da artisti di tutto il mondo con ogni tecnica conosciuta. \u00c8 stato presente per molti anni nel Guinness dei primati.\nNel tempo la concezione dell\"'ex libris\" si \u00e8 modificata. Oggi alla funzione originaria di contrassegno di propriet\u00e0 libraria si \u00e8 sostituita quella di \u201cpiccola grafica d'arte dedicata\u201d, secondo la definizione coniata dal professor Paolo Bellini, con una finalit\u00e0 prevalentemente collezionistica regolata per lo pi\u00f9 dalla pratica dello scambio in occasione di convegni ed incontri appositamente organizzati.\nIn opposizione a questa mutazione, ritenuta da molti uno snaturamento, Egisto Bragaglia ha proposto, nel 2008, \u201cL'ex libris del bibliofilo\u201d una sorta di manifesto per un ritorno ai valori originari dell\"'ex libris\". Tra gli artisti che hanno partecipato all'iniziativa si ricordano Luigi Casalino, Lanfranco Lanari, Vincenzo Piazza e Mario De Don\u00e0 (Eronda)."}
{"id": "14699", "revid": "125980135", "url": "https://it.wikipedia.org/wiki?curid=14699", "title": "Ma\u1e47\u1e0dala", "text": "Il sostantivo maschile e neutro sanscrito ma\u1e47\u1e0dala (devan\u0101gar\u012b: \u092e\u0923\u094d\u0921\u0932; adattato come mandala) \u00e8 un termine polisemico che in particolar modo intende indicare un oggetto, anche sacro, di \"forma rotonda\", o un \"disco\", in questo caso specialmente se riferito al Sole o alla Luna.\nEtimologia.\nL'origine di questo termine sanscrito \u00e8 dibattuta.\nIl termine \"ma\u1e47\u1e0dala\" pu\u00f2 rimandare nella sua composizione al sostantivo maschile sanscrito \"ma\u1e47\u1e0da\" dove indica quella parte della schiuma del riso bollito o la parte densa del latte nella preparazione del \" gh\u1e5bta\"; mentre il sostantivo maschile sanscrito \"la\" sta a indicare sia l'insieme del \" gh\u1e5bta\" o l'atto di \"tagliare\", di \"separare\" la schiuma dal riso, quindi intende richiamare quell'azione di ordinamento degli spazi sacri atti al sacrificio.\nMa vi sono anche altre possibili etimologie tra cui quella religiosa presente nel pi\u00f9 tardo \"Tantr\u0101loka\" (37,21, \"Luce dei Tantra\", trattato di Abhinavagupta, XI secolo) dove invece \"ma\u1e47\u1e0da\" viene letto come il sostantivo maschile e neutro \"s\u0101ra\" cio\u00e8 come \"essenza\"; mentre \"la\" viene letto dalla radice verbale \"l\u0101\", quindi come \"prendere\"; ossia, nell'insieme dei due termini, come ci\u00f2 che \"raccoglie l'essenza\".\nO ancora nel pi\u00f9 tardo \"Kul\u0101r\u1e47avatantra\" (\"Tantra dell'oceano del K\u016bla\", XII-XIII secolo) l\u00e0 dove viene spiegato che:\nSignificato.\nNella formula \"V\u0101stu-Puru\u1e63a-Ma\u1e47\u1e0dala\" esso va a significare lo stesso sacrificio del Puru\u1e63a, l'uomo primordiale da cui ha origine lo stesso Universo.\nCos\u00ec nello \"Artha\u015b\u0101stra\" (opera attribuita a Kau\u1e6dilya, IV a.C.) il termine \"ma\u1e47\u1e0dala\" viene a indicare (cfr. VI libro) l'insieme degli stati stranieri da cui \u00e8 circondato un regno o, meglio, un re.\nNei pi\u00f9 tardi testi tantrici il termine \"ma\u1e47\u1e0dala\" (dal VI secolo) inizia a indicare uno spazio sacro spesso di forma circolare, ma anche triangolare o quadrangolare, in cui le divinit\u00e0 sono invitate a entrare per mezzo di precisi \"mantra\".\nIl termine \"ma\u1e47\u1e0dala\" si riscontra infine in varie culture religiose del subcontinente indiano, in particolar modo in quella buddhista, anche a indicare dei diagrammi geometrici elaborati con diversi materiali e utilizzati per scopi rituali o meditativi. \nVa precisato che \"ma\u1e47\u1e0dala\", anche in questa ultima accezione, non \u00e8 mai un mero disegno per quanto rappresentativo o simbolico, ma \u00e8 quel luogo creato dal meditante dove egli contempla le divinit\u00e0 che vi hanno posto sede dopo la sua invocazione. \nTale pratica religiosa si \u00e8 diffusa, grazie al buddhismo, per tutta l'Asia.\n\"Ma\u1e47\u1e0dala\", \"yantra\" e \"cakra\".\nNell'ambito del significato di \"diagramma mistico\", va rilevato che nell'importante testo \"Ma\u1e47\u1e0dalas and Yantras in the Hindu Traditions\" curato dall'indologa austriaca Gudrun B\u00fchnemann, con i contributi di H\u00e9l\u00e8ne Brunner, Michael W. Meister, Andr\u00e9 Padoux, Marion Rastelli e Judit T\u00f6rzs\u00f6k, pubblicato nel 2003 nella Brill\u2019s Indological Library e citato come unica integrazione bibliografica alla voce \"Ma\u1e47\u1e0dala\" nella seconda edizione della \"Encyclopedia of Religion\" a firma di Peter Gaeffke, la studiosa austriaca dedica il capitolo \"Ma\u1e47\u1e0dala, yantra and cakra: some observations\" a una accurata disamina di tutta la letteratura per individuare i confini semantici di questi termini sanscriti. \nDapprima B\u00fchnemann osserva che \u00abi termini cakra e yantra sono utilizzati a volte come sinonimi di ma\u1e47\u1e0dala, e tutti e tre questi termini sono spesso tradotti in modo indiscriminato come \"diagrammi (mistici)\"\u00bb. In effetti, nota l'indologa austriaca, tutti e tre i termini si sovrappongono nell'indicare dei disegni geometrici e sia gli studiosi occidentali che gli stessi testi sanscriti pi\u00f9 tardi finiscono per usarli come sinonimi. \nDopo un'attenta disamina dei contraddittori tentativi di definizione classificatoria presentati in tutta la letteratura (tra gli altri vengono esaminate le proposte di Stella Kramrisch, G\u00f6sta Liebert, Giuseppe Tucci, Louis Renou, Jean Filliozat, Mircea Eliade, T. A. Gopinatha Rao, Ronald M. Bernier, Heinrich Zimmer, Peter Gaeffke, John Woodroffe, S. Shankanarayanan, Philipp H. Pott e Anne Vergati) B\u00fchnemann conclude che: \u00abNon \u00e8 possibile riassumere tutti i tentativi di definire \"ma\u1e47\u1e0dala\", \"yantra\" e \"cakra\" nella letteratura. L'uso e le funzioni di questi termini sono complessi e sar\u00e0 impossibile arrivare a una definizione universalmente valida. Dovrebbe essere necessario studiare approfonditamente l'uso dei termini nei testi dei diversi sistemi religiosi e nei diversi periodi storici per determinare come i termini siano stati impiegati dai differenti autori e come l'uso di questi termini \u00e8 cambiato nel tempo\u00bb.\nIl \"ma\u1e47\u1e0dala\" nell'induismo.\nIn questo contesto religioso il \"ma\u1e47\u1e0dala\" non \u00e8 altro che una rappresentazione geometrica complessa avente lo scopo di coinvolgere l'intero Universo nell'atto rituale. Se i \"ma\u1e47\u1e0dala\" furono descritti nei testi propri del Tantrismo, quindi a partire dal VI secolo d.C., l'interesse della cultura religiosa hind\u016b per le rappresentazioni cosmologiche per mezzo di disegni geometrici \u00e8 attestato gi\u00e0 nell'antica \"Taittir\u012bya Sa\u1e43hit\u0101\" (V,4,11).\nIn particolare gli altari vedici seguono delle regole di costruzione secondo dei modelli che derivano da quello geometrico, e basilare, detto dello \"catura\u015bra\u015byenacit\" (lett. \"come un falco [composto] con quadrati\").\nLa forma geometrica finale dell'altare dipende dal tipo di sacrificio, uno dei pi\u00f9 conosciuti \u00e8 quello riguardante lo \"agnicayana\".\nAllo stesso modo la funzione del \"ma\u1e47\u1e0dala\" occorre a disegnare la pianta del tempio hind\u016b secondo quegli antichi manuali di architettura religiosa detti \"V\u0101stu\u015b\u0101stra\". In questo caso l'architetto non disegnava un contorno su scala ridotta ma utilizzava dei \"v\u0101stuma\u1e47\u1e0dala\" ovvero dei quadrati che messi insieme in vario numero (per lo pi\u00f9 64 o 81) componevano la pianta del tempio. \nIl \"v\u0101stuma\u1e47\u1e0dala\" \u00e8 concepito come parte del corpo dell'\"uomo/essere cosmico\" (\"vastupuru\u1e63a\") origine dell'Universo in cui si collocano le divinit\u00e0 principali e secondarie e i guardiani del tempio, garantendo in questo modo la dimora degli d\u00e8i.\nIl \"ma\u1e47\u1e0dala\" nel buddhismo.\nNella letteratura buddhista afferente ai canoni buddhisti cinese e tibetano il termine sanscrito \"ma\u1e47\u1e0dala\" viene cos\u00ec reso:\nIn questo contesto il significato originario del termine \"ma\u1e47\u1e0dala\", ovvero \"cerchio\", si \u00e8 allargato a indicare il \"centro\" e la sua \"periferia\". Cos\u00ec lo stesso importante termine tibetano dove \u0f51\u0f40\u0fb1\u0f72\u0f63\u0f0b\u0f60\u0f41\u0f7c\u0f62 indica rispettivamente \u0f51\u0f40\u0fb1\u0f72\u0f63\u0f0b (\"dkyil\") il \"centro\", mentre \u0f0b\u0f60\u0f41\u0f7c\u0f62 (\"\u2019khor\") ci\u00f2 che lo circonda.\nIl \"ma\u1e47\u1e0dala\", sempre nel contesto del buddhismo tibetano viene cos\u00ec a indicare la rappresentazione dello stesso Universo e la sua elaborazione \u00e8 una pratica rituale appartenente alle \"sngon \u2019gro\" (\u0f66\u0f94\u0f7c\u0f53\u0f0b\u0f60\u0f42\u0fb2\u0f7c\u0f0b, \"ng\u00f6ndro\"), dove viene disegnato a terra allo scopo rituale di consacrazione o iniziazione o protezione. \nEsso pu\u00f2 rappresentare anche la residenza di una divinit\u00e0 inserita al centro della rappresentazione e da l\u00ec circondata da altre divinit\u00e0 sussidiarie.\nIl \"ma\u1e47\u1e0dala\" nei media.\n\u2022 Nel videogioco ufficiale di , i protagonisti si trovano nel corso della storia di fronte a un \"ma\u1e47\u1e0dala\", stavolta inteso come \"labirinto spirituale\" con vari nodi che servono a raccogliere energia verso un punto centrale."}
{"id": "14700", "revid": "104485", "url": "https://it.wikipedia.org/wiki?curid=14700", "title": "45 (numero)", "text": "Quarantacinque (cf. latino \"quadraginta quinque\", greco \"\u03c0\u03ad\u03bd\u03c4\u03b5 \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 44 e prima del 46."}
{"id": "14703", "revid": "287204", "url": "https://it.wikipedia.org/wiki?curid=14703", "title": "496 (numero)", "text": "Quattrocentonovantasei (496) \u00e8 il numero naturale dopo il 495 e prima del 497."}
{"id": "14712", "revid": "287204", "url": "https://it.wikipedia.org/wiki?curid=14712", "title": "Bjork", "text": ""}
{"id": "14715", "revid": "466539", "url": "https://it.wikipedia.org/wiki?curid=14715", "title": "Fargo (film)", "text": "Fargo \u00e8 un film del 1996 scritto e diretto dai fratelli Coen. Presentato al 49\u00ba Festival di Cannes, dove ha vinto il premio per la miglior regia, ha anche vinto due Premi Oscar, per la miglior sceneggiatura originale e per la miglior attrice protagonista, Frances McDormand. Gli altri protagonisti del film sono William H. Macy, Steve Buscemi e Peter Stormare.\nNel 2006 \u00e8 stato scelto per essere conservato nel National Film Registry della Biblioteca del Congresso degli Stati Uniti, archivio di pellicole ritenute culturalmente, storicamente o esteticamente rappresentative. Nel 2014 ha ispirato la produzione dell'omonima serie televisiva \"Fargo\", per la quale i fratelli Coen figurano come co-produttori esecutivi.\nTrama.\nMinnesota, inverno del 1987. Jerry Lundegaard \u00e8 un venditore di Oldsmobile di Minneapolis con il pallino degli affari, ma con diversi problemi economici. Per risollevare la sua situazione finanziaria decide di inscenare il rapimento della moglie Jean, cos\u00ec da costringere il suocero Wade (che \u00e8 anche il titolare della concessionaria) a pagare il riscatto. Grazie al suggerimento del meccanico nativo americano Shep Proudfoot (che in passato ha avuto qualche problema con la legge), Jerry si reca in un bar di Fargo, nel confinante North Dakota, per ingaggiare due sicari, Gaear Grimsrud e Carl Showalter, ai quali promette un'auto e la met\u00e0 del riscatto di 80\u00a0000 dollari. In realt\u00e0, intende riferire al suocero che la somma richiesta \u00e8 di un milione di dollari, cos\u00ec da consegnare i 40\u00a0000 accordati ai due sicari ed intascare il resto.\nNonostante Gaear e Carl si rivelino piuttosto maldestri, riescono a rapire la moglie di Jerry. Capendo che il (finto) rapimento \u00e8 andato a buon fine, Jerry comincia la messa in scena col suocero che si rivela per\u00f2 particolarmente ostinato a voler prendere in mano la situazione. Wade infatti non si fida molto di Jerry e tiene al suo denaro quanto a sua figlia. Jerry riesce comunque a portare avanti la trattativa personalmente e senza avvisare la polizia grazie all\u2019appoggio temporaneo di Grossman, il commercialista di Wade. Nel frattempo il rapimento prende una piega inaspettata. Gaear e Carl, in viaggio con l'ostaggio nell'auto fornita da Jerry (fatta sparire di nascosto, senza targa, dalla concessionaria), vengono fermati da una pattuglia della polizia nei pressi di Brainerd. Senza pensarci troppo, Gaear uccide l'agente e anche due testimoni che avevano assistito alla scena.\nSugli omicidi comincia a investigare Marge Gunderson, capo della polizia locale al settimo mese di gravidanza, che si rivela subito particolarmente perspicace. Dopo aver interrogato due prostitute che avevano passato la notte coi due rapitori, le indagini la portano a Shep Proudfoot a causa di una telefonata che l'uomo aveva ricevuto da Carl. Marge decide di andare a Minneapolis per incontrare Shep e riesce anche a parlare con Jerry, al quale chiede se dalla concessionaria sia per caso sparita un'auto, ma per il momento non ricava alcuna informazione. Carl viene brutalmente percosso da Shep, furioso per la visita della poliziotta, dopodich\u00e9 ordina a Jerry di consegnargli immediatamente il denaro, in un parcheggio. All\u2019appuntamento si presenta per\u00f2 il suocero di Jerry, deciso ad agire di sua iniziativa, che rifiuta di consegnare il denaro non vedendo la figlia. Carl uccide Wade, rimanendo a sua volta ferito e scopre che il denaro \u00e8 molto di pi\u00f9 di quello che si aspettava. Seppellisce quindi la maggior parte della somma vicino ad una strada secondaria, marcando il punto con un raschiaghiaccio in modo da riconoscerlo, e ritorna a Moose Lake, dove Gaear \u00e8 rimasto con l'ostaggio.\nUn incontro con un vecchio compagno di scuola risulta illuminante per Marge, la quale inizia a sospettare che Jerry le abbia mentito e torna nuovamente alla concessionaria. Pensando di essere in trappola quando Marge chiede di vedere Wade, Jerry entra nel panico e con una scusa riesce a svignarsela. Intanto Carl ha raggiunto il suo compare e scopre che ha ucciso la moglie di Jerry, per il semplice motivo che non la smetteva di gridare ed agitarsi. Nella disputa che segue su chi debba prendere l'unica auto in loro possesso, Gaear uccide anche Carl con un'ascia, prendendolo di sorpresa. Sulla via di ritorno, l'agente riconosce l'auto senza targa incriminata e, decisa a dare un'occhiata, scopre Gaear che si sta sbarazzando del cadavere di Carl con una cippatrice. Accortosi della poliziotta, Gaear cerca di scappare, ma Marge lo ferma sparandogli ad una gamba, e lo arresta. Nel frattempo anche Jerry viene arrestato, in un motel nei pressi di Bismarck.\nMarge riprende cos\u00ec la sua tranquilla vita di tutti i giorni, col marito, in attesa della fine della gravidanza.\nProduzione.\nSceneggiatura.\nAll'inizio del film compare la scritta: \u00abQuella che vedrete \u00e8 una storia vera - I fatti esposti nel film sono accaduti nel 1987 nel Minnesota. Su richiesta dei superstiti, sono stati usati dei nomi fittizi. Per rispettare le vittime tutto il resto \u00e8 stato fedelmente riportato\u00bb.\nIn realt\u00e0 la trama di \"Fargo\" \u00e8 totalmente fittizia, tant'\u00e8 che alla fine dei titoli di coda si legge:\nI fratelli Coen sostengono comunque che molti degli eventi che si svolgono nel film si basino su episodi realmente accaduti che i due cineasti hanno raccolto e messo insieme per costruire un'unica storia. Joel Coen ha detto: \u00abNoi non eravamo interessati a questo tipo di fedelt\u00e0. Gli eventi di base sono gli stessi che sono realmente accaduti anche se le caratterizzazioni sono totalmente inventate\u00bb. Il regista ha poi osservato che \u00abse il pubblico crede che una cosa sia basata su un evento reale, questo ti d\u00e0 il permesso di fare cose che altrimenti la gente non potrebbe accettare\u00bb. Stando alle affermazioni dei fratelli Coen, gli omicidi hanno effettivamente avuto luogo, ma non nel Minnesota.\nTra le curiosit\u00e0 citate nell'edizione speciale di \"Fargo\" uscita in versione DVD, c'\u00e8 la rivelazione che il caso da cui il film ha tratto maggiormente ispirazione \u00e8 quello di una donna del Connecticut, Helle Crafts, che nel 1986 \u00e8 stata uccisa dal marito Richard, il quale si \u00e8 poi sbarazzato del cadavere utilizzando una cippatrice. Un'altra curiosit\u00e0 \u00e8 che in una scena del film, ripresa all'interno di un locale, Carl Showalter afferma che colui che sta cantando come ospite della serata \u00e8 Jos\u00e9 Feliciano, cosa che in effetti corrisponde al vero dato che in precedenza viene inquadrata la locandina dello show.\nRiprese.\nNonostante il titolo (Fargo si trova nella parte pi\u00f9 orientale del North Dakota), la pellicola \u00e8 stata girata in gran parte nel Minnesota, tra Minneapolis, St. Louis Park, Stillwater e Edina ad eccezione delle scene all'inizio e alla fine del film che si svolgono effettivamente nel Dakota del Nord. Di fatto per\u00f2, nessuna ripresa \u00e8 stata realmente effettuata nella citt\u00e0 di Fargo.\nTra l'altro, l'inverno particolarmente mite del 1995 ha costretto la troupe a spostare continuamente i luoghi delle riprese tra Minnesota, North Dakota e Canada nella ricerca di ambientazioni in cui ci fosse ancora la neve. Ci\u00f2 nonostante, in alcune scene \u00e8 stato fatto ricorso alla neve artificiale.\nColonna sonora.\nCome per tutti i film dei fratelli Coen, ad eccezione di \"Fratello, dove sei?\", la colonna sonora di \"Fargo\" \u00e8 stata composta dal musicista Carter Burwell. Il tema principale del film trae spunto dalla canzone folk norvegese intitolata \"The Lost Sheep\" (\"Den Bortkomne Sauen\" nella versione originale). Tra le altre canzoni che si ascoltano in \"Fargo\", \"Big City\" dell'artista californiano Merle Haggard e una versione live di \"Let's Find Each Other Tonight\" di Jos\u00e9 Feliciano. Nessuna delle due canzoni \u00e8 comunque presente nella colonna sonora, uscita il 28 maggio 1996 per l'etichetta TVT Records e comprendente anche brani dal film \"Barton Fink - \u00c8 successo a Hollywood\", sempre dei fratelli Coen.\nTracce.\nTutti i brani sono stati composti da Carter Burwell.\nAccoglienza.\nCritica.\nFargo ha ottenuto critiche positive, talvolta entusiastiche, sia in patria che fuori dagli Stati Uniti. Secondo il critico statunitense Roger Ebert, che lo definisce \u00abuno dei migliori film che abbia mai visto\u00bb, \u00abguardarlo significa sperimentare un piacere in costante crescita perch\u00e9 si capisce che i due cineasti si sono assunti dei rischi enormi [...] e hanno realizzato un film che \u00e8 nel contempo originale e familiare come una vecchia scarpa\u00bb. Oltre al lavoro dei fratelli Coen, anche il giudizio sugli interpreti \u00e8 molto positivo: \u00abMacy, che ha gi\u00e0 interpretato venditori e truffatori in passato (\u00e8 un veterano dei lavori di David Mamet), trova la nota giusta proprio nelle scene nello showroom. \u00c8 affascinante guardarlo in azione provare a costruire faticosamente una bugia\u00bb. Anche la performance di Frances McDormand (che ha ricevuto ben 16 riconoscimenti in tutto il mondo, compreso l'Oscar) \u00ab\u00e8 vera in ogni singolo momento e tuttavia astutamente, placidamente sopra le righe nel suo effetto globale\u00bb. Anche Leonard Klady di Variety elogia il cast: \u00abSebbene McDormand, Macy e Buscemi abbiano poche scene girate insieme, i tre attori lavorano come un insieme unico. Il trio e Stormare vanno alla ricerca di una semplice e naturale qualit\u00e0 sotto gli abiti dei loro personaggi. Ci sono anche notevoli supporti da parte dei troppo a lungo assenti (dallo schermo) Harve Presnell, nei panni del duro suocero di Jerry, e Steve Park, un ex compagno di classe di Marge\u00bb.\nAnche in Italia le critiche al film sono state estremamente positive. Dal \"Morandini\" 2007: \u00abUno dei migliori film dei fratelli Coen [...] il pi\u00f9 classico almeno nella forma, pur essendo impregnato di quell'umorismo macabro che \u00e8 il loro marchio di fabbrica\u00bb. Tullio Kezich sul \"Corriere della Sera\" del 15 maggio 1996 ha definito \"Fargo\" \u00abuna straordinaria tragicommedia dove le pi\u00f9 svariate e raffinate componenti intellettuali si innestano su una trama di genere\u00bb. Critiche positive sono state espresse anche dalla giornalista Lietta Tornabuoni su \"La Stampa\": \u00abTutto \u00e8 bello nel film molto riuscito: il rapimento confuso e poi l'abbandono della rapita, buttata sul pavimento come un cane schiacciato sull'autostrada; le esplosioni di violenza, il gangster ferito che cerca di tamponare il sangue con la carta igienica, le uccisioni a colpi di pala in testa, l'avarizia del ricco, le facce dei vinti, lo sguardo affettuoso e spietato dei Coen sulla gente normale\u00bb.\n\u00adIl film \u00e8 stato interpretato dalla critica secondo diverse chiavi di lettura, incluse quella teologica. Secondo Mary Ann Beavis, ad esempio, il film sarebbe considerabile come \"un \"morality play\" - un dramma allegorico in cui le virt\u00f9 personificate, i vizi e altre astrazioni sono personaggi. [...] temi e valori biblici informano un film apparentemente secolare come \"Fargo\" in modi pi\u00f9 sottili, ma forse pi\u00f9 profondi, di quanto appaiono nei film del genere epico biblico\". I criminali Showalter, Grimsrud e Lundegaard personificherebbero almeno sei dei sette peccati capitali. Al contrario, la protagonista Marge Gunderson, rappresenterebbe la maggior parte delle sette virt\u00f9 morali: \"le virt\u00f9 dell'amore, della gentilezza e della generosit\u00e0 si giocano nell'intima relazione di Marge con il coniuge e nell'attesa amorevole della coppia per la nascita del figlio\". Nello specifico, Marge rappresenta la Legge (Torah), tema centrale della Bibbia ebraica. Nella teologia della Torah, la legge non \u00e8 soltanto un insieme di regole, ma un vero e proprio stile di vita prescritto da Dio. L\u2019uomo deve seguirlo o ne deriver\u00e0 un disastro, per il singolo e per la comunit\u00e0. Marge applica \u2018la legge di Dio, basata sulla Bibbia. Marge non \u00e8 solo un competente capo della polizia, ma ha un'acuta mente forense. La sua analisi della scena del crimine del triplice omicidio \u00e8 rapida e incisiva, \u00e8 una detective di talento e un'interrogatrice efficace e perspicace. Insegue e arresta il criminale violento Grimsrud senza mostrare spavalderia e utilizza il minimo di violenza\u2019. Legato alla Torah \u00e8 il tema della saggezza divina, che si pu\u00f2 identificare proprio in Marge. Nell\u2019Antico Testamento, infatti, la saggezza divina viene personificata nella figura di una donna, primogenita di Dio, predicatrice e insegnante di saggezza: \"la tradizione della saggezza riconosce anche che ci sono ingiustizie nell'esistenza umana che vanno oltre l'intelletto umano. [\u2026] Come Giobbe, Marge ammette che le sorgenti del male sono in definitiva misteriose e inspiegabili dalla ragione umana e dalla decenza quotidiana\".\nJ. Madison Davis legge invece \"Fargo\" in relazione al cinema dei fratelli Coen in generale. Come spesso accade negli altri film dei due registi-sceneggiatori, i protagonisti di \"Fargo\"\" sono \"adorabili idioti che si ritrovano coinvolti in varie imprese criminali. Come la maggior parte degli eroi noir, essi non hanno modo di sfuggire al loro destino, ma la loro ingiustificata fede nella propria intelligenza erode le implicazioni tragiche solitamente al centro delle narrazioni noir. Il pubblico pu\u00f2 permettersi di ridere di questi personaggi, evitando forse cos\u00ec di pensare come tutti noi siamo soggetti a simili debolezze e sfortune\". Secondo Davis, il caso di \"Fargo\" mostra inoltre come l\u2019umorismo dei Coen sia particolarmente adatto al genere dei \"caper movies\", tradizionalmente incentrato su figure di personaggi socialmente marginali che cercano il proprio riscatto sociale attraverso l'esecuzione di elaborati piani di rapina.\nRiconoscimenti.\n\"Fargo\" \u00e8 stato proiettato in molti festival cinematografici tra cui il Pusan International Film Festival in Corea del Sud, il Karlovy Vary International Film Festival nella Repubblica Ceca, il Napoli Film Festival e soprattutto il Festival di Cannes 1996 nel quale Joel Coen si \u00e8 aggiudicato il premio per il miglior regista. Alla 69\u00aa edizione degli Oscar (1997), \"Fargo\" ha vinto due statuette, per la migliore sceneggiatura originale e per la miglior attrice protagonista (Frances McDormand). Tra gli altri numerosi premi vinti il premio BAFTA per il miglior regista e il Saturn Award per il miglior film d'azione/avventura/thriller.\nNel 1998 l'American Film Institute l'ha inserito all'ottantaquattresimo posto della classifica dei migliori cento film statunitensi di tutti i tempi.\nNel 2000 l'American Film Institute l'ha inserito al novantatreesimo posto della classifica delle cento migliori commedie americane di tutti i tempi."}
{"id": "14716", "revid": "767487", "url": "https://it.wikipedia.org/wiki?curid=14716", "title": "Toro scatenato", "text": "Toro scatenato (\"Raging Bull\") \u00e8 un film del 1980 diretto da Martin Scorsese.\n\u00c8 fra le opere pi\u00f9 importanti nate dalla collaborazione tra il regista Scorsese e l'attore Robert De Niro, nonch\u00e9 uno dei massimi storici del regista stesso. Ispirato dall'autobiografia del pugile Jake LaMotta, \"\", adattata da Paul Schrader e Mardik Martin, il film fu quasi interamente girato in bianco e nero.\nRobert De Niro interpreta il ruolo del pugile peso medio italo-americano Jake LaMotta, dal carattere brusco e paranoico, che, cresciuto nel Bronx, si allena tenacemente per raggiungere i vertici del pugilato, per poi subire una vera caduta, accompagnata da notevoli problemi con la famiglia e gli amici. La sua interpretazione \u00e8 unanimemente considerata una delle pi\u00f9 intense della storia del cinema e fu premiata con l'Oscar al miglior attore. Il ruolo del fratello-manager di Jake, Joey, \u00e8 di Joe Pesci; per questa interpretazione, Pesci fu candidato all'Oscar come miglior attore non protagonista.\nNel 1990 il film \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al ventiquattresimo posto della classifica dei migliori cento film statunitensi di tutti i tempi mentre dieci anni dopo, nella lista aggiornata, \u00e8 salito al quarto posto. Lo stesso istituto l\u2019ha inserito al primo posto nella categoria sportivo.\nCaratteristiche generali.\nIl film fu distribuito dalla United Artists; inizialmente i produttori esecutivi furono esitanti sui finanziamenti dello stesso, poich\u00e9 temevano una stroncatura da parte della critica per l'eccessiva violenza, verbale e non. Comunque Scorsese e De Niro, dopo aver rielaborato alcune scene, furono in grado di procedere. Entrambi gli artisti erano intenzionati a fare il meglio possibile: Scorsese non attraversava un buon periodo, sia per problemi d'asma, per il quale fu sostituito come regista in alcune scene da suo padre, Charles Scorsese, sia per l'uscita (poco prima dell'inizio delle riprese) dal \"tunnel\" della dipendenza da cocaina, sia, a livello artistico, per il fallimento, su ogni fronte (pubblico, critica e spese), del musical \"New York, New York\". Lo stesso Scorsese era convinto che \"Toro scatenato\" sarebbe stato molto probabilmente il suo ultimo film.\nTrama.\nJake LaMotta, in et\u00e0 avanzata, prepara uno dei suoi consueti spettacoli comici in un piccolo locale, ripensando alla sua precedente carriera di pugile.\nLaMotta \u00e8 un forte e tenace combattente, proveniente dal Bronx, con il fratello minore Joey come suo manager. All'inizio Jake \u00e8 sposato, ma poco dopo, anche a causa dei fortissimi litigi con la moglie, e della storia d'amore con la bella Vicki, il suo matrimonio fallisce. Contemporaneamente LaMotta sale i gradini del mondo del pugilato, anche se con una certa fatica poich\u00e9 all'inizio non vuole mettersi sotto la protezione di alcuni influenti personaggi del quartiere che, in cambio di alcuni incontri indirizzati a loro piacimento, lo avrebbero aiutato ad essere proclamato sfidante ufficiale per il titolo di campione mondiale dei pesi medi. Alla fine, dopo alcuni match, tra i quali quelli con Sugar Ray Robinson, e dopo averne perso intenzionalmente qualcuno, per favorire i suoi \"protettori\", Jake arriva finalmente a poter contendere il titolo al campione del mondo dei pesi medi.\nNel contempo la sua vita comincia ad essere costellata da grossi problemi, prima quelli di peso, che deve mantenere sotto certi livelli per poter combattere, poi quelli familiari; infatti, nonostante il matrimonio e i figli, Jake \u00e8 divorato da una forte gelosia, e teme continuamente che la moglie Vicki lo tradisca. Poco prima di un incontro la moglie Vicki fa ingenuamente notare che lo sfidante del marito \u00e8 un bel ragazzo: i due litigano pesantemente, e durante l'incontro Jake si scatena contro l'avversario, riducendolo in uno stato tale da non poter essere pi\u00f9 considerato bello da nessuno.\nNonostante la vittoria del titolo, Jake piomba cos\u00ec ancora di pi\u00f9 in uno stato di paranoia, che investe anche gli amici e il fratello; Joey infatti, che aveva sempre fatto di tutto per aiutarlo, fino a fare a pugni per evitare che la cognata si divertisse con dei suoi amici, attira le ire del fratello, che lo sospetta addirittura di andare a letto con la moglie. I rapporti con Joey si fanno sempre pi\u00f9 tesi, anche perch\u00e9 quest'ultimo cerca di far seguire una dieta al fratello, finch\u00e9 un giorno Jake lo picchia, in preda a un raptus, scatenato dalla battuta della moglie, esasperata dalla gelosia di lui, sul fatto che lei andasse a letto pure con Joey.\nLa parabola discendente di LaMotta presto investe anche lo sport, e presto perde il titolo con il suo acerrimo rivale Sugar Ray Robinson; rimasto senza il fratello, che dopo il litigio lo abbandona, senza che Jake lo cerchi pi\u00f9, LaMotta comincia a ingrassare fino a ritirarsi dall'agonismo dopo pochi anni. Ma nemmeno nel lusso in cui vive, con i figli e la paziente moglie al fianco, riesce a condurre una vita serena; LaMotta compra e gestisce il locale omonimo, trascorrendovi molto tempo, dandosi al divertimento, finch\u00e9 Vicki non decide di divorziare e portarsi via i figli. Jake, rimasto solo, si dedica al suo night club, dove fa l'intrattenitore, ma presto subentrano problemi economici e legali: viene incastrato in un'accusa di sfruttamento della prostituzione, e per racimolare i soldi e mettere tutto a tacere spacca anche la sua cintura di campione del mondo per venderne le gemme.\nA causa di questa denuncia finisce in prigione, dove libera la sua rabbia contro le pareti, nell'ira di un uomo che piano piano sta perdendo tutto quello che di bello aveva avuto. LaMotta \u00e8 rimasto solo al mondo, e riesce a malapena a scusarsi con il fratello, incontrandolo per caso; il fratello per\u00f2 non vuole saperne di lui.\nIl vecchio Jake \u00e8 di nuovo nel suo camerino, e prova allo specchio il monologo che dovr\u00e0 fare sul palco, tratto da quello di Marlon Brando in \"Fronte del porto\"; un uomo viene a chiamarlo in scena per i suoi 5 minuti di spettacolo.\nProduzione.\nIl progetto di \"Toro scatenato\" fu presentato a Martin Scorsese dal suo amico e collaboratore Robert De Niro, che aveva scoperto il libro di memorie di LaMotta e voleva a tutti i costi avere la parte da protagonista. Il copione originale, ottenuto dal libro, fu scritto da un altro collaboratore e amico di Scorsese, Mardik Martin, che aveva gi\u00e0 partecipato alla stesura del copione di \"Mean Streets\". Questo copione si ispirava largamente allo stile drammatico tipico del film \"Rashomon\", che presentava molti e diversi punti di vista. Paul Schrader, gi\u00e0 collaboratore di Scorsese per \"Taxi Driver\", opt\u00f2 invece per un altro approccio pi\u00f9 chiaro e diretto. Le ultime modifiche del copione videro il lavoro congiunto degli stessi De Niro e Scorsese.\n\"Toro scatenato\" fu girato in due parti. La parte principale del film, incluse le scene di combattimento, fu girata dopo quelle (invece cronologicamente posteriori) di La Motta ingrassato ed invecchiato; la produzione fu interrotta per alcuni mesi durante i quali, sotto la supervisione del campione di culturismo Franco Columbu, il peso di De Niro dovette aumentare di circa 30 chili, per poi subire un dimagrimento ed una ricostruzione muscolare che gli dessero il fisico di un pugile.\nQuesto particolare di De Niro \u00e8 ben visibile in una delle ultime scene, quando La Motta dorme con la camicia aperta, mostrando un voluminoso ventre. Questa e altre scene furono girate con pochissimi \"ciak\", dal momento che De Niro aveva grossi problemi a recitare con quel corpo enorme; la \"metamorfosi\" di De Niro rimane una delle pi\u00f9 impegnative e celebri dell'intera storia del cinema, ed \u00e8 un esempio lampante di un metodo di recitazione estremo, mirato alla riproduzione pi\u00f9 fedele possibile della realt\u00e0.\nScorsese e il direttore della fotografia, Michael Chapman, decisero di girare il film in bianco e nero, superando cos\u00ec le prime indecisioni circa il fatto che questo avrebbe reso il film pretenzioso. La scelta fu fatta per ragioni di autenticit\u00e0 temporale, dato che sia i filmati sia le foto degli incontri del periodo in questione (anni quaranta) erano in bianco e nero. In quest'ottica si inseriscono le riprese a colori sbiaditi del matrimonio di Jake e Viki, come ad indicare la novit\u00e0 tecnologica dell'epoca in dotazione al fotografo del matrimonio. Un altro motivo dell'uso del bianco e nero, seppur minore, fu la volont\u00e0 di differenziare \"Toro scatenato\" da altri film sul pugilato, specialmente la serie di \"Rocky\".\nUn'altra cosa che Scorsese non amava negli altri film sul pugilato era la modalit\u00e0 di ripresa dell'incontro vero e proprio, ovvero mostrare il combattimento come veniva visto dagli spettatori, fatto che rendeva molto meno cruenta l'impressione che il pubblico aveva dello stesso. Attraverso il sapiente montaggio da Oscar di Thelma Schoonmaker, Scorsese riusc\u00ec a mantenersi fedele all'idea di riprese che stessero sul ring, che facessero vedere la violenza di ogni singolo pugno, la rozzezza e la crudezza della \"nobile arte\". Lo spettatore che assisteva ai duelli del film sentiva ci\u00f2 che accadeva ai duellanti, percepiva il loro dolore e la loro rabbia, e vedeva con estremo realismo la forza dei colpi che si abbattevano sui pugili. Ogni singolo combattimento si presenta inoltre diverso dagli altri, poich\u00e9 riflette i vari stati mentali di La Motta durante i combattimenti.\nIl film fu montato nell'appartamento newyorkese di Scorsese, soprattutto di notte. Scorsese fu ossessivamente meticoloso ed esigente durante la post-produzione, lavorando affinch\u00e9 ogni particolare fosse in sintonia con l'idea che aveva del film. Scorsese e Thelma Schoonmaker impiegarono un periodo di tempo inusuale anche solo per montare la complessa e variegata colonna sonora. Questo dispendio di energie, e di tempo, sulla post-produzione port\u00f2 ad un attrito tra il regista e i produttori del film, che lo accusavano di eccessiva lentezza.\nScorsese afferm\u00f2 che questa attenzione da molti considerata \"esagerata\" sulle fasi successive alla fine delle riprese era motivata dal fatto di essere stato seriamente convinto che \"Toro scatenato\" sarebbe stato il suo ultimo lavoro da regista, e quindi voleva che venisse esattamente come lo aveva voluto, come una specie di testamento artistico, degna cornice di un autore che aveva gi\u00e0 dato alla luce opere notevoli. Comunque Scorsese \u00e8 stato poi portato a vedere il film come una sorta di rinascita cinematografica.\nAlla fine del film vi \u00e8 una citazione religiosa ed una dedica al suo defunto professore di cinematografia al college, Haig Manoogian, che lo aveva aiutato a produrre il suo primo lungometraggio.\nCritica e recensioni.\n\"Toro scatenato\", nei primi giorni di uscita, ricevette pareri contrastanti: alcuni critici ne denunciarono la violenza e la \"difficolt\u00e0\" del personaggio di LaMotta, altri invece ne lodarono il sapiente montaggio e la regia. Altri ancora videro l'opera come un misero e vuoto esercizio di stile cinematografico, una prova di autocompiacimento della bravura di Robert De Niro e Martin Scorsese.\nA livello generale per\u00f2 la critica spese grandi lodi per il film, lodi che compensavano lo scarso successo di botteghino fatto registrare. La mancata attenzione del pubblico per il film si suppone imputabile all'atmosfera culturale, dal punto di vista cinematografico, del periodo di uscita di \"Toro scatenato\": in quel periodo la facevano da padroni i film fantascientifici di Steven Spielberg e George Lucas, e quindi un prodotto intriso di realismo e crudezza quale era il film non ebbe il dovuto risalto. Tra i critici pi\u00f9 entusiasti dell'opera vi fu Roger Ebert, il quale afferm\u00f2 come \"Toro scatenato\" fosse entrato appieno tra i classici del cinema, e rappresentasse il coronamento artistico di quelle grandi doti che Scorsese aveva mostrato con le sue opere precedenti.\nAnche la notte degli Oscar, nonostante svariate nomination, fu abbastanza povera per il film, che raccolse solo il premio per il montaggio e per il miglior attore, De Niro. Lo stesso Scorsese si arrese di fronte a Robert Redford, miglior regista di quell'edizione. La causa di questa parziale delusione fu anche l'atteggiamento della casa di produzione, la United Artists, che in quel periodo era \"distratta\" dai problemi finanziari provocati dal flop di \"I cancelli del cielo\", e non promosse abbastanza il film per gli Oscar.\nComunque il riscatto di \"Toro scatenato\" arriv\u00f2 verso la fine degli anni ottanta, quando, oltre ad aver consolidato la sua reputazione come classico del cinema moderno, il film fu spesso votato dai critici come il migliore del decennio, e come uno dei migliori film americani di sempre.\nColonna sonora.\nSolamente nel 2005 \u00e8 uscito per il pubblico un cofanetto, contenente due CD, con la colonna sonora del film; le difficolt\u00e0 erano da imputarsi ai permessi per molte delle canzoni, che lo stesso Scorsese aveva selezionato ritornando con la memoria alla sua infanzia nella Grande Mela. Da ricordare come la vera \"colonna sonora\" del film sia tratta da tre opere del compositore livornese Pietro Mascagni: l'intermezzo della Cavalleria Rusticana, l'intermezzo del Guglielmo Ratcliff, la Barcarola del Silvano.\nNel film quando Jake porta Vicky a casa del padre, si sente la canzone \"stornelli fiorentini\" di Carlo Buti, ma nel cd della colonna sonora \u00e8 invece presente \"stornellata fiorentina\" col titolo errato.\nSequel.\nIn seguito all'inizio delle riprese, nel giugno 2012, di un sequel appropriatosi dei diritti del libro di LaMotta appartenenti alla MGM, la major ha intrapreso una battaglia legale contro la nuova produzione. Il 2 agosto 2012 \u00e8 stato reso noto che il nuovo film sar\u00e0 costretto a rinunciare all'iniziale titolo \"Toro Scatenato 2\" cambiandolo in \"The Bronx Bull\" e ad astenersi da qualsiasi riferimento esplicito alla pellicola originale."}
{"id": "14717", "revid": "767487", "url": "https://it.wikipedia.org/wiki?curid=14717", "title": "Taxi Driver", "text": "Taxi Driver \u00e8 un film del 1976 diretto da Martin Scorsese, scritto da Paul Schrader e interpretato da Robert De Niro. Ambientato dopo la guerra del Vietnam a New York, tratta di un giustiziere con elementi neo-noir e da giallo psicologico.\n\u00c8 ritenuto dalla critica e dal pubblico come uno dei capolavori del regista e del cinema contemporaneo. Lo sceneggiatore Paul Schrader ha affermato di essersi ispirato per le tematiche del film all'esistenzialismo europeo e in particolare a \"La nausea\" di Jean-Paul Sartre e \"Lo straniero\" di Albert Camus, oltre che alla storia di Arthur Bremer, il quale tent\u00f2 nel 1972 di assassinare il candidato democratico alle Presidenziali USA George Wallace. Particolarmente notevole l'interpretazione di Robert De Niro, definito dal giornalista americano Robert Kolker \u00abl'ultimo degli eroi del noir nel mondo pi\u00f9 noir che si possa immaginare\u00bb. La giovanissima Jodie Foster vinse due BAFTA nel 1977 come Miglior attrice esordiente e Migliore attrice non protagonista (anche per \"Piccoli gangsters\").\nIl film \u00e8 stato vincitore nel 1976 della Palma d'oro al 29\u00ba Festival di Cannes e fu candidato a quattro Premi Oscar, inclusa la categoria di Miglior film nel 1977. L'American Film Institute lo colloc\u00f2 al 52\u00ba posto tra i 100 migliori film di tutti i tempi, mentre si \u00e8 classificato al 17\u00ba posto nella lista dei 500 migliori film della storia secondo la rivista britannica \"Empire\". Nel 2012 \u00e8 stato inserito al 31\u00ba posto, ex aequo con \"Il padrino - Parte II\", nella classifica dei migliori film di sempre redatta dai critici e pubblicata dalla rivista inglese \"Sight and Sound\", mentre in quella redatta dai registi si trova al quinto posto. Nel 1994 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nTrama.\nNew York, 1975: Travis Bickle \u00e8 un ventiseienne alienato, isolato, disadattato, ex marine reduce del Vietnam congedato nel 1973; egli soffre di una insonnia cronica che lo porta a lavorare come tassista notturno. Di giorno passa il tempo libero in solitudine, scrivendo un diario e guardando la televisione. Quando esce, il suo unico svago \u00e8 la visione di film pornografici in squallidi cinema a luci rosse, mentre di notte guida il suo taxi per tutti i quartieri di New York, una citt\u00e0 al tempo devastata dal degrado, dalla criminalit\u00e0 e sull'orlo del fallimento e le sue uniche frequentazioni sono alcuni colleghi che incontra in un bar durante la pausa notturna.\nTravis \u00e8 affascinato da Betsy, un'impiegata dello staff elettorale del senatore di New York Charles Palantine, candidato alle elezioni presidenziali, il quale promette grandi cambiamenti sociali. La donna \u00e8 inizialmente colpita da Travis e, dopo un breve corteggiamento, accetta un appuntamento con lui, ma l'incontro, a causa della sprovvedutezza di lui, che non riesce a uscire dalla sua routine e la porta in un cinema a luci rosse, si risolve in un fallimento e la donna, a dispetto delle telefonate di Travis e dai fiori che cerca invano di inviarle per scusarsi, si allontana con l'intenzione di non rivederlo pi\u00f9.\nTravis \u00e8 disgustato dall'insofferenza della donna (al punto che va ad affrontarla nel suo ufficio accusandola di fronte a tutti i colleghi di \"essere come tutti gli altri\" prima di disinteressarsene definitivamente) e da quello che considera il degrado morale che lo circonda. Quando una prostituta di 13 anni di nome Iris (come il personaggio dell'opera di Pietro Mascagni, dove la protagonista viene rapita con l'inganno e indotta alla prostituzione), entra una notte nel suo taxi cercando di fuggire dal suo protettore, Travis cerca in tutti i modi di salvarla dal suo destino; la ragazza per\u00f2 non sembra affatto intenzionata a farsi aiutare, spiegando che probabilmente era drogata quando aveva cercato di scappare, e che il suo protettore e amante Matthew, detto Sport, si prende molta cura di lei.\nTravis, inascoltato anche quando ritiene di compiere una buona azione e sempre pi\u00f9 solo, comincia a soffrire di gravi disturbi psicotici, decide di comprare delle pistole e con queste di uccidere il senatore Palantine durante un comizio poich\u00e9, a suo pensare, egli rappresenta tutta l'ipocrisia della societ\u00e0 statunitense, i nemici che ha sempre tentato di combattere e che non ha mai avuto il coraggio di affrontare; ma, al momento di compiere l'attentato, viene individuato tra la folla dalle guardie del corpo del politico, riuscendo con molta fortuna a sfuggire alla cattura.\nLa sera stessa si reca nella zona dove lavora Iris, provoca il suo protettore Matthew e finisce con lo sparargli all'addome; quindi, dopo essersi fermato qualche istante sulle scale dell'edificio dove si prostituisce la tredicenne, sale verso la stanza della giovane e, ormai fuori controllo, spara anche all'affittacamere, ferendolo. Viene per\u00f2 a sua volta ferito di striscio al collo da Sport, nel frattempo sopraggiunto alle sue spalle, sanguinante ma ancora vivo, e subito freddato da Travis; identica sorte subisce un mafioso ebreo che si trovava nella stanza con Iris, dopo che egli lo aveva ferito al braccio, e infine l'affittacamere, finito con un colpo alla testa nonostante la supplica disperata della ragazza di non sparare. Terminata la sua \"missione\", Travis cerca di suicidarsi, ma tutte le pistole a sua disposizione non hanno pi\u00f9 munizioni e sfinito si adagia sul divano, dove osserva gli agenti di polizia accorsi a causa della sparatoria.\nI frammenti dei quotidiani, ritagliati ed appesi al muro, uniti alla lettera spedita dai genitori di Iris che lo ringraziano per aver liberato la loro figlia, dimostrano che la citt\u00e0 si \u00e8 accorta di lui, considerandolo un eroe metropolitano. Anche Betsy sembra voler tornare sui suoi passi salendo sul suo taxi, ma Travis considera quella vicenda chiusa e si allontana dopo avere offerto la corsa alla donna.\nParticolarit\u00e0 e interpretazioni.\nIl climax della sparatoria finale era, per l'epoca, molto intenso e mantiene tutta la sua potenza visiva ancora oggi. Nel tentativo di evitare il massimo divieto della censura, Scorsese desatur\u00f2 i colori della pellicola, rendendo il rosso del sangue meno appariscente. In alcune interviste rilasciate in seguito, Scorsese comment\u00f2 che col tempo aveva apprezzato il cambiamento dei colori, considerandolo un miglioramento rispetto al girato originale (che non \u00e8 possibile vedere perch\u00e9 andato perduto).\nSuscit\u00f2 molto scalpore, inoltre, la presenza della giovane Jodie Foster nella scena della sparatoria, considerata troppo forte per una ragazza cos\u00ec giovane. In diverse interviste l'attrice ha per\u00f2 assicurato che tutto il processo di realizzazione fu eseguito con un occhio di riguardo per lei, che non ne rimase traumatizzata e che il backstage di preparazione degli effetti speciali suscit\u00f2 in lei molto interesse. Nonostante nella versione originale del film l'et\u00e0 di Iris sia di 12 anni e mezzo, nel doppiaggio italiano l'et\u00e0 \u00e8 stata arrotondata a 13 anni.\nCon gli anni si sono sviluppate diverse teorie sull'epilogo del film, secondo cui le scene finali dopo la sparatoria sono il risultato dell'immaginazione di Travis in fin di vita. Inoltre, non appena Betsy lascia il taxi a pochi fotogrammi dai crediti finali, si pu\u00f2 sentire uno strano suono e subito dopo Travis che aggiusta nervosamente lo specchietto retrovisore. Scorsese ha commentato i momenti finali del film dicendo che il rapido sguardo quasi nevrotico di Travis allo specchietto potrebbe rappresentare la possibilit\u00e0 che Travis possa soffrire di nuovo di depressione e scatti d'ira in futuro. Questo finale quasi aperto \u00e8 stato paragonato a quello di \"Arancia meccanica\" di Stanley Kubrick, in cui Malcolm McDowell nei panni di Alex DeLarge sembra riconquistare il suo lato sociopatico nella sua battuta finale: \u00ab\"Ero guarito, eccome!\"\u00bb.\nSecondo altri punti di vista il finale viene invece considerato come un epilogo letterale che appone la perfetta conclusione a \"Taxi Driver\": \u00ab\"Pregni di ironia, i cinque minuti finali sottolineano la volubilit\u00e0 del destino. I media trasformano Travis in un eroe, mentre se egli fosse riuscito nella sua intenzione di sparare al senatore Palantine, lo avrebbero descritto come un assassino. Quando il film si chiude, il misantropo \u00e8 stato trasformato in un cittadino modello\u00a0\u2013 qualcuno che affronta papponi, spacciatori e gangster per salvare una giovane ragazza\"\u00bb..\nLa scena pi\u00f9 famosa del film \u00e8 probabilmente quella in cui Travis fa pratica con la pistola davanti allo specchio ed inizia un monologo in cui si rivolge alla sua immagine riflessa: \u00ab\"Ma dici a me? Ma dici a me? \u2026 Ma dici a me? Ehi con chi stai parlando? Dici a me? Non ci sono che io qui\"\u00bb. Questa scena \u00e8 stata completamente improvvisata da De Niro; il copione infatti diceva unicamente \u00abTravis parla a se stesso allo specchio\u00bb. A Scorsese piacque cos\u00ec tanto che decise di tenerla nel montaggio finale. De Niro ha inoltre lavorato come tassista nei sei mesi antecedenti alle riprese, e ha studiato le malattie mentali.\nColonna sonora.\nL'autore della colonna sonora \u00e8 il celebre Bernard Herrmann, noto per la sua collaborazione con Alfred Hitchcock (in particolare per \"Psyco\"). Fu la sua ultima composizione, Herrmann mor\u00ec prima che il film uscisse nelle sale. \"Taxi Driver\" \u00e8 dedicato alla sua memoria.\nDistribuzione.\nLe riprese si sono svolte tra il giugno e il settembre 1975. La data di uscita nelle sale statunitensi fu l'8 febbraio 1976, mentre in Italia arriv\u00f2 il 27 agosto 1976.\nRiconoscimenti.\nAFI's 100 Years.\nLa celebre battuta del monologo allo specchio (\"Ma dici a me?\", \"You talkin' to me?\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 10\u00ba posto.\nAccoglienza.\n\"Taxi Driver\" fu un successo commerciale, ricevette quattro nomination al Premio Oscar e fu premiato al Festival di Cannes con la Palma d'oro. Nel 1998 l'American Film Institute l'ha inserito al quarantasettesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 sceso al cinquantaduesimo posto.\nLa critica ha indicato \"Taxi Driver\" come il primo film che, seppure indirettamente, ha raccontato l'impatto della guerra del Vietnam sui soldati che hanno combattuto nel conflitto. Lo stile di vita rude e la scelta di un impiego poco pagato e senza sbocchi evocano le esperienze di molti veterani che hanno sofferto del \"disturbo da stress post-traumatico\", persone che hanno subito disordini mentali e fisici e che non sono state ricompensate dalla societ\u00e0 e dal governo per quello che hanno dato durante le guerre. Una pi\u00f9 larga interpretazione potrebbe focalizzarsi sulle ripercussioni di una forte solitudine e dell'alienazione, che inducono a incolpare dei propri demoni chi rappresenta pi\u00f9 visibilmente le cose che si considerano sbagliate della societ\u00e0, fino ai percorsi che possono produrre una volont\u00e0 omicida verso qualcuno.\nIl film include un sottile riferimento alle operazioni militari statunitensi in Vietnam. Quando Travis decide di assassinare il senatore Palantine, si taglia i capelli in stile Mohawk. Il particolare fu suggerito dall'attore Victor Magnotta, un amico di Scorsese che ha combattuto in Vietnam e che ha una piccola parte nel film come agente dei servizi segreti. Scorsese afferm\u00f2 che l'attore aveva \u00ab\"\u2026 raccontato di alcuni tipi di soldato che penetravano nella giungla. Si tagliavano i capelli in un certo modo; sembravano dei Mohawk\u2026 era una situazione speciale, una specie di situazione da commando, e lo facevano in molti\u2026 pensammo che fosse una buona idea\"\u00bb.\nSequel.\nDurante la sua intervista in \"Inside the Actor's Studio\" del 1999, Robert De Niro racconta di aver discusso con Scorsese la possibilit\u00e0 di fare un seguito di \"Taxi Driver\". Secondo De Niro, entrambi erano d'accordo che sarebbe stato interessante vedere come Travis Bickle sarebbe finito 30 anni dopo. Durante l'intervista a Scorsese per lo stesso programma nel 2002, il regista ha dichiarato che non ha intenzione di realizzare il seguito di nessuno dei suoi film.\nIdeazione.\nGreil Marcus, in una intervista al \"The Believer\" (giugno/luglio 2006, p.\u00a078), dice che Scorsese gli raccont\u00f2 che la prima met\u00e0 di \"Taxi Driver\" \u00e8 basata sul disco Astral Weeks di Van Morrison. Paul Schrader (sceneggiatore del film) ha raccontato che fonte di ispirazione per \"Taxi Driver\" furono i diari dell'aspirante omicida di George Wallace, Arthur Bremer. Gli scritti di Bremer, pubblicati negli USA con il titolo \"An Assassin's Diary\", affascinarono Schrader nel periodo in cui divorzi\u00f2 dalla moglie e and\u00f2 a vivere nella propria macchina; lo stesso libro ispirer\u00e0 anche Peter Gabriel per la composizione, nel 1980, del brano \"Family Snapshot\", presente nel terzo album (altrimenti conosciuto come \"Melt\") dell'autore britannico.\nUn'altra influenza riconosciuta da Schrader \u00e8 il film \"Sentieri selvaggi\" con John Wayne. In quel film, un veterano di guerra torna a casa e scopre che sua nipote \u00e8 stata rapita da una banda di indiani Comanche. Ethan (John Wayne) ne intraprende una ricerca ossessiva, ignorando completamente la volont\u00e0 della nipote di tornare o meno. Questa influenza \u00e8 evidente nella parte finale del film quando Travis cerca di salvare Iris da Sport. Inoltre, in una scena Sport chiama Travis \"cowboy\" e durante il loro confronto nel finale ha sembianze che rimandano allo stereotipo del nativo americano."}
{"id": "14719", "revid": "124950318", "url": "https://it.wikipedia.org/wiki?curid=14719", "title": "Zodiaco", "text": "Lo zodiaco \u00e8 una fascia della volta celeste che si estende per 9\u00b0 da entrambi i lati dell'eclittica (il percorso apparente del Sole nel suo moto annuo) e comprendente anche i percorsi apparenti della Luna e dei pianeti.\nLe stelle dello zodiaco sono state raggruppate in costellazioni, alle quali da tempo immemorabile sono stati assegnati nomi di esseri viventi, reali o fantastici. Ci\u00f2 spiega l'etimologia del nome, derivato dal greco , \"z\u014ddiak\u00f2s\", parola a sua volta composta da , \"z\u00f2on\", \"animale, essere vivente\" e , \"hod\u00f2s\", \"strada, percorso\". A causa del moto di rivoluzione della Terra, infatti, il Sole sembra percorrere lo zodiaco.\nLe costellazioni dello zodiaco.\nLo zodiaco \u00e8 una fascia della sfera celeste utile da individuare per le sue implicazioni pratiche: tutti i pianeti e la maggior parte degli altri corpi celesti del sistema solare sono visibili solo nella regione dello zodiaco. Un osservatore che vedesse un oggetto molto luminoso al di fuori della regione zodiacale sa che non pu\u00f2 trattarsi di un pianeta. Gli osservatori vicini ai poli terrestri non possono osservare facilmente i pianeti perch\u00e9 lo zodiaco \u00e8 troppo vicino all'orizzonte.\nL'astronomia moderna continua per comodit\u00e0 a suddividere la volta celeste in una serie di costellazioni, ossia in diversi raggruppamenti di stelle che per\u00f2 non sono vicine fra loro nello spazio tridimensionale, ma anzi in alcuni casi risultano separate da enormi distanze, nonostante appaiano vicine nella nostra percezione bidimensionale dello spazio come volta celeste.\nLe costellazioni introdotte dagli antichi astronomi/astrologi (tutte, non solo quelle dello zodiaco) sono state definite con precisione nel 1930 dall'Unione Astronomica Internazionale in modo che ogni punto della volta celeste appartenga ad una e una sola costellazione. I confini sono disegnati con segmenti rettilinei, seguendo linee di ascensione retta e declinazione valide per l'epoca B1875,0, cio\u00e8 secondo la posizione della volta celeste nel 1875 (tale posizione varia a causa della precessione degli equinozi). L'estensione angolare effettiva delle costellazioni astronomiche lungo l'eclittica varia notevolmente. Le costellazioni pi\u00f9 ampie, come il Leone o il Toro, furono probabilmente le prime ad essere stabilite e corrispondono alla direzione dei punti solstiziali ed equinoziali nell'antichit\u00e0 pi\u00f9 remota.\nL'Ofiuco, costellazione effettivamente presente nella fascia zodiacale, ma trascurata in passato per ridurre a dodici il numero dei segni zodiacali, non viene normalmente compresa nello zodiaco. L'eclittica passa molto vicina all'estremit\u00e0 nordoccidentale della Balena, perci\u00f2 alcuni pianeti e la Luna possono transitarvi brevemente. Anche la Balena quindi, non \u00e8 considerata una costellazione zodiacale.\nInclinazione e punto iniziale dello zodiaco.\nL'asse terrestre non \u00e8 perpendicolare al piano dell'eclittica e quindi neppure alla cintura zodiacale, a causa della sua inclinazione, la stessa che determina l'alternanza delle stagioni. La cintura dello zodiaco non coincide pertanto con l'equatore celeste, ma risulta inclinata rispetto ad esso, intersecandolo in due punti; cinque segni si trovano a Nord e altri cinque a Sud. Assumendo come riferimento l'asse terrestre e il piano equatoriale, il cerchio zodiacale appare dunque obliquo, come viene ad esempio descritto da Dante, che su di esso vedeva transitare i pianeti, richiamati dalla Terra per soddisfare le sue esigenze:\n&lt;poem&gt;:\u00abVedi come da indi si dirama\n&lt;/poem&gt;\nLe due intersezioni dell'eclittica col piano equatoriale celeste, dette \"punto gamma\" e \"punto omega\" (Ariete e Bilancia) sono i punti in cui transita il Sole, in un'ottica geocentrica, in corrispondenza degli equinozi. Le loro date furono spesso utilizzate come capodanno sin dall'antichit\u00e0.\nIl punto gamma \u00e8 considerato il punto iniziale dello zodiaco ed \u00e8 tuttora chiamato anche \"primo punto d'Ariete\", perch\u00e9 questo nome fu stabilito quando l'equinozio di primavera coincideva con l'ingresso del Sole nella costellazione dell'Ariete. La posizione del punto gamma infatti si sposta lentamente lungo l'eclittica a causa della precessione degli equinozi e lo spostamento angolare accumulatosi negli ultimi 2300 anni \u00e8 di 32\u00b0 circa verso occidente. Per questo motivo all'equinozio di primavera (\"primo punto d'Ariete\") il Sole si trova invece nella precedente costellazione dei Pesci ed \u00e8 ormai prossima all'Aquario.\nEquipartizioni dello zodiaco.\nLo zodiaco babilonese.\nLe stelle della fascia zodiacale erano utilizzate dagli astronomi mesopotamici come punti di riferimento per registrare la posizione del Sole, della Luna e dei pianeti. A questo scopo nel \"MUL.APIN\", una coppia di tavolette risalenti al 700 a.C. ma di contenuto molto pi\u00f9 antico, vengono elencate diciassette stelle/costellazioni poste nel \"sentiero della Luna\".\nNel V secolo (o poco prima) col perfezionarsi degli strumenti di osservazione i Babilonesi preferirono dividere lo zodiaco in dodici segmenti di 30\u00b0 ciascuno, assegnando convenzionalmente ad ognuno il nome di una costellazione. Le coordinate angolari dei punti di inizio e di termine delle costellazioni babilonesi dipendono solo dall'identificazione del punto iniziale dello zodiaco da loro scelto e rimasto identico, almeno nelle tavolette di et\u00e0 ellenistica.\nLe coordinate celesti longitudinali oggi utilizzate sono legate ai punti equinoziali, la cui posizione zodiacale varia nel tempo a causa della precessione degli equinozi. Quelle babilonesi, invece, erano ancorate alle costellazioni dello zodiaco. Secondo Huber la longitudine celeste siderale utilizzata nei testi babilonesi si ottiene da quella tropica oggi in uso con la formula:\n\u03bb (B) = \u03bb (T) + 3,08 + 0,013825 y\nin cui y \u00e8 l'anno in coordinate astronomiche (cio\u00e8 con valori negativi per le date antecedenti l'anno zero). In pratica i due sistemi coincidevano circa nel 223 a.C.\nI dodecatemoria.\nIn epoca seleucide, infine, ogni segmento venne suddiviso in dodicesimi di 2,5\u00b0 ognuno, che successivamente i Greci chiamarono dodecatemoria (cio\u00e8 appunto dodici parti), nome tuttora utilizzato. Ogni dodicesimo, detto \"dodecatemorion\", poi era diviso in cinque parti di mezzo grado, attribuite ai cinque pianeti. Di queste suddivisioni parla ad esempio il poeta-astrologo romano Marco Manilio nel suo libro \"Astronomica\".\nI Babilonesi denominarono ancora convenzionalmente questi dodicesimi secondo le dodici costellazioni, creando dodici \"microzodiaci\". Il primo dodicesimo era indicato con lo stesso nome del segno zodiacale di cui faceva parte, seguivano gli altri dodicesimi contrassegnati con i segni zodiacali successivi. Ad esempio il primo dodicesimo del segno del Leone era contrassegnato ancora con il Leone. Ad esso faceva seguito la Vergine del Leone e cos\u00ec via. La suddivisione in dodicesimi rispecchia approssimativamente il fatto che mentre il Sole attraversa un intero segno zodiacale la Luna nel suo percorso mensile attorno alla Terra li attraversa tutti e dodici. All'inizio del mese sinodico Luna e Sole sono in congiunzione e per questo motivo il microzodiaco comincia con la stessa costellazione zodiacale.\nI decani.\nIn Egitto, invece, ogni segmento era diviso in tre parti, dette decani, perch\u00e9 hanno un'ampiezza di dieci gradi.\nZodiaco tropico e zodiaco siderale.\nI segni zodiacali dell'astrologia occidentale corrispondono a settori angolari di 30\u00b0 misurati a partire dal punto gamma. A causa della precessione degli equinozi il punto gamma si sposta lentamente lungo l'eclittica determinando cos\u00ec la rotazione dello zodiaco astrologico, detto \"tropico\", che diverge quindi dallo zodiaco siderale basato invece sulle costellazioni. \nAi tempi dell'astrologo e astronomo alessandrino Claudio Tolomeo (II secolo d.C.) i dodici segni astrologici erano stati identificati con raggruppamenti arbitrari di stelle, cio\u00e8 appunto le costellazioni astronomiche, che compongono lo zodiaco siderale ancorato alle stelle fisse, il quale ha come punto iniziale la costellazione dell'Ariete (per questo il punto gamma \u00e8 tuttora detto \"primo punto d'Ariete\"). Tuttora i praticanti della cosiddetta astrologia siderale continuano a identificarli, ad esempio in ambito antroposofico, ma a causa della precessione terrestre degli equinozi la coincidenza tra zodiaco tropico e zodiaco siderale non c'\u00e8 pi\u00f9. Ci\u00f2 spiega perch\u00e9 i dodici segni dell'astrologia abbiano tuttora i nomi delle costellazioni astronomiche.\nOltre ai segni dell'astrologia occidentale ce ne sono altri, definiti nell'astrologia vedica e nell'astrologia cinese, in cui lo zodiaco viene suddiviso in 27/28 case di circa 13\u00b0, che corrispondono al percorso zodiacale della luna nel corso di un mese lunare siderale.\nAstrologia.\nNell'astrologia occidentale, lo zodiaco \u00e8 suddiviso in dodici parti uguali, di 30\u00b0 di ampiezza ciascuna, dette \"segni zodiacali\".\nI segni zodiacali ricevono il nome da dodici costellazioni situate lungo l'eclittica, ma per il resto queste ultime sono del tutto ignorate dall'astrologia occidentale tradizionale. Infatti:\nQuindi nell'astrologia occidentale tradizionale, detta \"tropica\", il nome dei segni fa riferimento alla posizione del punto gamma (e quindi delle costellazioni zodiacali) valida poco prima dell'inizio dell'era cristiana, ma ancora utilizzata all'epoca del primo ampio manuale astrologico, il \"Tetrabiblos\" di Claudio Tolomeo, in modo che le previsioni restino ancorate al ciclo delle stagioni e non alla posizione delle stelle. In altre tradizioni astrologiche, come quella indiana, detta \"siderale\", si fa invece approssimativamente riferimento alla posizione attuale del punto vernale: le previsioni, in questo caso, sono ancorate alla posizione reale delle costellazioni zodiacali.\nL'associazione dei segni zodiacali con gli organi del corpo umano.\nAnticamente ogni parte del corpo umano fu associata astrologicamente ed esotericamente a una costellazione/segno zodiacale. Nell'Ariete vi era la testa; nel Toro la laringe; nei Gemelli, ci\u00f2 che meglio esprime la simmetria, ossia le due braccia; il torace al posto del Cancro; il cuore al posto del Leone; fino alla parte bassa delle gambe al posto dell'Aquario; e ai i piedi al posto dei Pesci.\nQueste teorie astrologiche risalgono ai Babilonesi, ma furono diffuse ampiamente nel mondo greco-romano. Ultimamente sono state adottate anche dall'antroposofia di Rudolf Steiner\nDifferenza di date del percorso del Sole tra zodiaco delle costellazioni e zodiaco dei segni.\nLa tabella mostra le differenze del percorso del Sole sull'eclittica, visto dalla Terra, nello zodiaco astronomico coincidente con la mappa attuale delle costellazioni, e nello zodiaco astrologico, esclusivamente basato su calcoli matematici.\nLe date riportate sono calcolate sul meridiano di Greenwich e sono solo indicative, in quanto il passaggio da un segno all'altro non solo non cade alla mezzanotte, ma di anno in anno varia di circa 6 ore (18 ore nei 12 mesi successivi al 29 febbraio negli anni bisestili). Per un'analisi pi\u00f9 precisa vanno consultate le effemeridi.\nLe date \"tropicali\" (che dividono lo zodiaco a partire dall'equinozio di primavera) sono usate nell'astrologia occidentale; le date \"siderali\" (che dividono lo zodiaco a partire dall'allineamento del Sole con il punto della sfera celeste detto d'Ariete o gamma, e non risentono direttamente della precessione degli equinozi citata prima) sono usate in altre tradizioni astrologiche.\nOrigine simbolica e iconologia dei segni zodiacali.\nI segni dello zodiaco e il calendario stagionale.\nMolti simboli (animali) attribuiti alle costellazioni zodiacali, ancora oggi in uso, sono di origine sumerica.\nI simboli pi\u00f9 antichi come Toro, Scorpione, Leone e Aquario indicavano i quadranti del cielo corrispondenti agli equinozi e ai solstizi, com'erano localizzati nell'era del Toro (IV-III millennio a.C.). Con la precessione degli equinozi la funzione pass\u00f2 alle costellazioni successive, cio\u00e8 rispettivamente ad Ariete, Bilancia, Cancro e Capricorno.\nToro e Ariete corrispondono all'equinozio di primavera, quando le greggi ricominciano a figliare. La Bilancia corrisponde all'equilibrio tra notte e giorno nell'equinozio d'autunno; il declino del potere del Sole \u00e8 ricordato dallo Scorpione, simbolo di oscurit\u00e0. Il Leone, simbolo del fuoco, rappresenta il caldo estivo, mentre il Cancro (=gambero), che procede indietreggiando, rappresenta la ritirata del Sole dal suo punto pi\u00f9 settentrionale nel solstizio d'estate. L'Aquario, infine, portatore d'acqua corrisponde alla stagione piovosa; i Pesci simboleggiano il ritorno della vita e il nuovo inizio dell'agricoltura.\nPer le loro caratteristiche stagionali i segni dello zodiaco compaiono spesso in contesti non astrologici in cui si intende sottolineare lo scorrere del tempo. Per esempio molti orologi astronomici storici, in Italia ed in Europa, riportano i segni zodiacali. In molte iconografie, in particolare, i segni zodiacali sono associati con i mesi dell'anno, spesso abbinandoli a rappresentazioni dei lavori agricoli caratteristici di ogni mese.\nIconologia dello zodiaco.\nIl mondo giudeo-cristiano eredit\u00f2 dalla tradizione antica anche l'uso della simbologia zodiacale. Pur essendo ideologicamente contrari all'astrologia, l'ebraismo e il cristianesimo si appropriarono del repertorio di immagini fornito dallo zodiaco, conservandone e replicandone le rappresentazioni soprattutto in funzione calendariale, e, in tal caso, associandole alla sequenza stagionale dei lavori agricoli.\nIn questo modo la rappresentazione dello zodiaco non usc\u00ec mai completamente n\u00e9 dal sistema di segni ebraico n\u00e9 da quello cristiano, e anzi compare in sinagoghe, cattedrali, chiese e monasteri tardo-antichi, medievali e moderni.\nAlla fine del Medioevo l'intreccio tra le conoscenze provenienti dal mondo islamico e il risorgere della cultura antica consent\u00ec all'astrologia di rifiorire vigorosamente, e al repertorio delle immagini zodiacali di recuperare complessit\u00e0 e raffinatezza, e di uscire dai limiti dell'uso in edifici religiosi per entrare anche nella decorazione degli edifici civili, sia pubblici sia signorili.\nTra le molte rappresentazioni si ricordano le sculture del Portale dello Zodiaco nella Sacra di San Michele in Piemonte e i numerosi cicli di affreschi tra cui quelli del Salone dei Mesi nel Palazzo Schifanoia a Ferrara, della \"Sala di Opi\" nel Palazzo Vecchio a Firenze, del Palazzo della Ragione a Padova, della \"Cappella dei Pianeti\" nel Tempio Malatestiano a Rimini, del Palazzo D'Arco, del Palazzo Ducale e del Palazzo Te (\"Sala dei Venti\") a Mantova. Raffaello Sanzio rappresent\u00f2 lo zodiaco nella Stanza della Segnatura in Vaticano, mentre Pinturicchio decor\u00f2 con i segni zodiacali la \"Sala delle Sibille\" negli appartamenti vaticani."}
{"id": "14720", "revid": "767487", "url": "https://it.wikipedia.org/wiki?curid=14720", "title": "Fuori orario", "text": "Fuori orario (\"After Hours\") \u00e8 un film del 1985 diretto da Martin Scorsese. Il titolo originale si pu\u00f2 tradurre anche, pi\u00f9 precisamente, come \"dopolavoro\", riferendosi alle ore non lavorative.\nInterpretato da Griffin Dunne, Rosanna Arquette e Linda Fiorentino, il film diventa un nuovo capitolo nel viaggio intrapreso dal regista italo-americano all'interno di quella grande metropoli (New York) che ha ritratto nelle sue pi\u00f9 celebri pellicole, da \"Taxi Driver\" fino a \"Gangs of New York\".\nPresentato in concorso al 39\u00ba Festival di Cannes, ha vinto il premio per la regia.\nNella scena in discoteca, dopo il taglio Mohawk malriuscito, \u00e8 presente un cameo di Scorsese che tiene una torcia in mano.\nTrama.\nPaul Hackett \u00e8 un programmatore di computer presso una societ\u00e0 informatica di New York. Una sera, dopo il lavoro, si reca in un bar dove conosce un'affascinante donna, Marcy Franklin, con la quale inizia una piacevole conversazione a proposito del libro che sta leggendo, \"Tropico del Cancro\" di Henry Miller. Al termine di un breve scambio d'opinioni, lei gli lascia il numero di telefono della sua amica Kiki, da cui \u00e8 ospite, invitandolo a raggiungerla pi\u00f9 tardi a casa di quella. Dopo cena, durante il tragitto in taxi verso l'abitazione di Marcy, Paul perde dal finestrino l'unica banconota da 20 dollari che aveva nel portafoglio e rimane con soli 97 centesimi in tasca. Scaricato in malo modo dal tassista, l'uomo riesce comunque a trovare l'isolato dove \u00e8 ospite Marcy e l\u00ec conosce anche la disinvolta scultrice Kiki, parlando con la quale commette anche una piccola gaffe a proposito del famoso quadro di Edvard Munch \"L'urlo\". Appartatosi quindi con Marcy, la conversazione prende per\u00f2 una strana piega e, dopo un acceso diverbio, Paul decide di andare via.\nOrmai passata la mezzanotte, pensa di tornare a casa con la metropolitana, ma a causa dell'aumento del prezzo dei biglietti, appena entrato in vigore, non pu\u00f2 permettersene uno. Si dirige allora in un vicino bar, dove incontra una cameriera, Julie, che lo prende subito in simpatia. Il proprietario del locale, Tom Schorr, scoprendo la situazione di Paul, gli offre i soldi che gli mancano per il biglietto, ma il registratore di cassa non si apre. Per sbloccarlo \u00e8 necessaria una chiave che sta nell'appartamento del barista e cos\u00ec Paul si propone di andarla a recuperare; il barista accetta e gli d\u00e0 le chiavi di casa. Paul recupera la chiave, ma mentre sta uscendo viene avvicinato da due residenti dello stabile, che gli riferiscono di certi recenti furti nel quartiere. Uscito dal palazzo, Paul nota due loschi individui, Neil e Pepe, con una scultura di Kiki, ma quando si avvicina loro, quelli scappano improvvisamente, facendo cadere accidentalmente l'opera. Paul la raccoglie per riportarla a Kiki, ma quando arriva all'appartamento scopre che Marcy \u00e8 morta, probabilmente suicida, e Kiki non c'\u00e8; trova per\u00f2 un biglietto dove la ragazza ha lasciato scritto di essere andata al Club Berlin, un locale notturno nelle vicinanze.\nL'uomo decide allora di tornare nel bar di Tom, ma lo trova temporaneamente chiuso. Mentre riflette su cosa sia meglio fare, Paul incrocia Julie per strada e la cameriera lo invita a salire nel suo appartamento, dove potr\u00e0 comunque aspettare pi\u00f9 tranquillamente che Tom torni. Julie in realt\u00e0 si \u00e8 innamorata di Paul, ma lui non ricambia e torna nel bar da Tom, trovandolo afflitto per la morte di Marcy, proprio la stessa ragazza che aveva conosciuto poco prima e che ha appena trovata morta nell'appartamento di Kiki. Paul non sa che fare e ritorna a casa di Julie per schiarirsi le idee. Mentre parlano lei disegna un suo ritratto e Paul, che continua a non ricambiare le insistenti attenzioni di Julie, capisce di aver fatto un errore a tornare da lei e cos\u00ec se ne va per dirigersi al Club Berlin. Il buttafuori del locale inizialmente non lo fa entrare, ma quando lui gli fa il nome di Kiki, riesce a passare. Dentro per\u00f2 non la trova e quando esce di nuovo in strada Paul viene additato come uno dei ladri del quartiere da una folla inferocita, che inizia a inseguirlo.\nCercando di seminare la folla, Paul si rifugia in un caff\u00e8, dove incontra di nuovo Tom, ma i suoi inseguitori lo rintracciano e cos\u00ec scappa ancora. Per strada scopre che Julie, per vendicarsi del suo rifiuto, ha utilizzato il ritratto che gli ha fatto per creare un volantino in cui \u00e8 indicato come uno dei ladri. Paul torna allora al Club Berlin per rifugiarsi l\u00ec, dove utilizza il poco denaro rimastogli per far partire la canzone \"Is That All There Is?\" di Peggy Lee e chiede a una donna di ballare con lui. June, questo il nome della donna, \u00e8 una scultrice che ha il suo laboratorio proprio nel locale e una volta venuta a conoscenza dell'assurda situazione di Paul, si offre di aiutarlo. Cos\u00ec in poco tempo lo trasforma in una scultura di cartapesta, che ricalca \"L'urlo\" di Edvard Munch, per nasconderlo alla folla, che intanto ha fatto irruzione nel locale. Il trucco funziona, ma per prudenza June decide di non liberarlo ancora dalla cartapesta. Intanto Neil e Pepe, i due ladri, si introducono nel Club Berlin e rubano la \"scultura\", caricandola su un furgoncino. A causa di un'improvvisa curva, il portellone per\u00f2 si apre e la scultura cade a terra, spaccandosi e liberando Paul. Il sole sta ormai per sorgere e l'uomo scopre di essere caduto proprio davanti all'azienda in cui lavora, cos\u00ec non gli resta che sistemarsi alla meglio ed entrare nell'edificio, sfinito e incredulo, per andare di nuovo a lavorare.\nProduzione.\nScorsese legge \"Lies\", una sceneggiatura (scritta in origine come saggio finale del corso di cinema del regista Du\u0161an Makavejev) di Joseph Minion, studente della Columbia University, che ha per protagonista un esperto di informatica. I diritti sulla sceneggiatura erano gi\u00e0 stati acquistati da Amy Robinson e Griffin Dunne. Quest'ultimo interpreter\u00e0 poi Paul Hackett. La sceneggiatura \u00e8 riscritta da Scorsese e Minion, e reintitolata inizialmente \"A Night at SoHo\", per poi scegliere il titolo definitivo \"After Hours\".\nOriginariamente il film doveva essere diretto da Tim Burton, ma Scorsese lesse la sceneggiatura mentre stava avendo problemi finanziari e anche religioso-politici per la realizzazione de \"L'ultima tentazione di Cristo\": Burton rinunci\u00f2 senza problemi alla regia del film quando Scorsese espresse il desiderio di dirigerlo personalmente. Le riprese richiesero otto settimane di lavoro, rese ancor pi\u00f9 stancanti dall'esigenza di Scorsese di girare esclusivamente di notte, contribuendo a pervadere dell'atmosfera del film ogni scena, anche in interni.\nFu il primo film di Scorsese, dopo parecchi anni, a non includere Robert De Niro nel cast, ma soprattutto fu il film che, a causa dell'insuccesso commerciale di \"Re per una notte\" (1983), costrinse Scorsese (che aveva anche appena visto terminare il suo matrimonio con Isabella Rossellini) ad avvalersi di una produzione indipendente.\nIl film venne parzialmente prodotto dallo stesso protagonista, Griffin Dunne, con un budget di appena 4 milioni di dollari.\nScorsese interpreta in \"Fuori orario\" il gestore di luci punk al Berlin Caf\u00e8.\nLa colonna sonora del film venne realizzata da Howard Shore, mentre per i titoli di testa e di coda sono stati utilizzati il primo e secondo movimento della Sinfonia K 95 (73n) di Mozart."}
{"id": "14723", "revid": "767487", "url": "https://it.wikipedia.org/wiki?curid=14723", "title": "Chocolat (film 2000)", "text": "Chocolat \u00e8 un film del 2000 diretto da Lasse Hallstr\u00f6m.\nIl film, che ha per protagonisti Juliette Binoche e Johnny Depp, \u00e8 tratto dal romanzo omonimo dell'autrice britannica Joanne Harris, pubblicato nel 1999. Si \u00e8 rivelato un buon successo di pubblico: costato 25 milioni di dollari, ne ha incassati 150.\nTrama.\nFrancia, 1959. Lansquenet-sur-Tannes \u00e8 un piccolo e idilliaco paesino i cui abitanti vivono all'insegna della \"tranquillit\u00e9\", ossia il quieto vivere: ognuno conosce il proprio posto nella societ\u00e0, senza distinzioni n\u00e9 eccezioni, e qualsiasi devianza dalla norma \u00e8 guardata con sospetto e diffidenza. La vita scorre di giorno in giorno immutabile, scandita dalla messa domenicale in cui i sacri valori della \"tranquillit\u00e9\" vengono ribaditi dai sermoni del giovane padre Henri, che tuttavia si limita ad adeguarsi ad un rituale che in realt\u00e0 non condivide. Sindaco e custode morale di Lansquenet \u00e8 il rigidissimo conte Paul de Reynaud, cos\u00ec ligio al proprio dovere di pastore della comunit\u00e0 da scrivere egli stesso i sermoni di padre Henri.\nUn giorno, preannunciate da un irrequieto vento proveniente da Nord, due straniere arrivano a Lansquenet: si tratta della misteriosa quanto provetta pasticcera Vianne Rocher e di sua figlia, la piccola Anouk, la quale ha un amico immaginario di nome Pantoufle. Vianne apre in paese una cioccolateria nonostante sia appena iniziato il periodo di Quaresima; ben presto il locale, con i suoi profumi e sapori, assume i connotati di una tentazione sempre pi\u00f9 invitante per i repressi paesani, attirando molti clienti, tra cui Armande Voizin, anziana e burbera padrona di casa di Vianne, e poi Josephine Muscat, moglie del violento e alcolizzato barista Serge Muscat.\nArmande e Josephine sono entrambe insofferenti al rigore ipocrita della \"tranquillit\u00e9\" e cercano come possono di trovare un modo per liberarsi dall'oppressione. Armande \u00e8 in aperto contrasto con la figlia Caroline, segretaria e fervente sostenitrice di Reynaud, a causa del proprio rifiuto di conformarsi ai dettami della comunit\u00e0 e frequenta costantemente la cioccolateria di Vianne nonostante sia affetta da diabete. Caroline, divisa tra l'imbarazzo e la preoccupazione nei confronti della madre, non permette al proprio figlio Luc di frequentare la nonna ed \u00e8 iperprotettiva verso di lui al punto di proibirgli addirittura di andare in bicicletta. Josephine, invece, donna trascurata e nevrotica a causa dei maltrattamenti di Serge, sfoga la propria frustrazione con atti di cleptomania, arrivando a rubare persino durante la messa. Sia Armande che Josephine ritroveranno la serenit\u00e0 grazie a Vianne, che aiuter\u00e0 la prima a conciliarsi con Luc e dar\u00e0 lavoro e rifugio alla seconda quando Josephine trover\u00e0 finalmente il coraggio di fuggire da Serge.\nReynaud, furibondo per gli stravolgimenti provocati da Vianne, ingaggia una vera e propria crociata contro la donna. Dapprima il conte cercher\u00e0 di aizzare i paesani contro Vianne mettendo in giro maldicenze e con una serie di sermoni che un riluttante padre Henri sar\u00e0 costretto a leggere durante la messa, poi cercher\u00e0 di riabilitare Serge e salvare il suo matrimonio con Josephine; tutti i tentativi di Reynaud, tuttavia, falliranno a causa della sempre maggior insofferenza dei paesani alla \"tranquillit\u00e9\" e di una Josephine ormai indipendente e libera dal controllo del marito.\nUna nuova svolta si presenta quando una comunit\u00e0 di zingari che vive a bordo di chiatte spostandosi lungo la Tannes approda a Lansquenet. La reazione dei paesani \u00e8 di immediata ostilit\u00e0 e Reynaud coglie l'occasione per riprendere il controllo della comunit\u00e0 proponendo il cosiddetto \"Boicottaggio dell'Immoralit\u00e0\", ossia un'iniziativa per cui tutti i negozianti ed esercenti di Lansquenet rifiutano di servire gli stranieri. Soltanto Vianne si mantiene estranea alla cosa e si avvicina ai gitani; un'intesa immediata e particolare scatta con Roux, affascinante zingaro stranamente impermeabile al dono di Vianne di comprendere i gusti delle persone. Vianne, tuttavia, si ritrova isolata dalla comunit\u00e0 a causa della sua amicizia con gli zingari, al che Armande, per aiutarla a ritrovare fiducia in se stessa, le propone di organizzarle la festa per il suo settantesimo compleanno. Alla festa partecipano le poche persone rimaste amiche di Vianne, tra cui Roux e Josephine, e soprattutto Luc, che si presenta con un bel ritratto per la nonna realizzato da lui stesso. Armande, per\u00f2, pagher\u00e0 caro il prezzo dei bagordi; l'anziana donna, infatti, si spegne durante la notte nella propria poltrona e sar\u00e0 Luc a ritrovarla la mattina dopo.\nNottetempo qualcuno incendia le chiatte degli zingari, fortunatamente senza causare vittime. Vianne, conscia che il responsabile \u00e8 un paesano e sentendosi in colpa per la morte di Armande, conclude di non essere riuscita a cambiare le cose nella comunit\u00e0 e decide di lasciare Lansquenet. Anouk non vuole andarsene e tra lei e Vianne si scatena un litigio che culmina nella rottura dell'urna contenente le ceneri della madre di Vianne. L'evento \u00e8 per Vianne un segnale: era stata proprio sua madre, una nomade di origine sudamericana, ad iniziarla all'arte del cioccolato e dei viaggi, e lo spargimento delle ceneri sul suolo di Lansquenet \u00e8 per Vianne il messaggio che \u00e8 giunto il tempo di restare. A riprova di ci\u00f2, Vianne trova nella cucina della cioccolateria i suoi amici paesani, a cui si \u00e8 ora unita una Caroline che ha finalmente perdonato la madre e si \u00e8 riconciliata con Luc, intenti a preparare i dolci per la festa di Pasqua, ormai imminente. Nel frattempo, Serge, reo confesso dell'incendio, viene cacciato da Lansquenet da Reynaud in persona, che finalmente \u00e8 costretto a riconoscere il fallimento della sua crociata.\nLa notte tra sabato e la domenica di Pasqua, Reynaud, sentendosi ormai abbandonato da tutti, si intrufola nella cioccolateria per distruggere le creazioni di Vianne; tuttavia, ingerisce per sbaglio un pezzetto di cioccolata e il conte, debilitato dal digiuno quaresimale, cede finalmente alla tentazione e finisce per abbuffarsi con tutto ci\u00f2 che trova in vetrina. Vianne e padre Henri lo trovano la mattina dopo: tra il conte e la pasticcera si stabilisce finalmente un mutuo rispetto, con il primo che accetta l'insensatezza delle proprie azioni e la seconda felice di essere riuscita ad aiutarlo a lasciarsi andare. Padre Henri, alla messa di Pasqua, pronuncer\u00e0 un sermone totalmente improvvisato, ma cos\u00ec carico di passione da riuscire a spazzare via gli ultimi rimasugli della \"tranquillit\u00e9\" da Lansquenet. Alla festa di Pasqua, i paesani sono finalmente liberi, allegri e felici e persino Reynaud, ormai sereno, prende parte alle celebrazioni, gustando i dolci proposti.\nL'intera storia \u00e8 raccontata da un'anziana narratrice che nelle ultime scene svela cosa accadde dopo ai protagonisti: Reynaud trov\u00f2 finalmente il coraggio per chiedere un appuntamento a Caroline, per la quale aveva sempre avuto un debole, anche se passarono ben sei mesi prima che ci\u00f2 accadesse; Josephine rilev\u00f2 il locale di Serge e lo rinomin\u00f2 \"Caf\u00e9 Armande\" in onore dell'anziana signora; Vianne scelse di stabilirsi definitivamente a Lansquenet, per la gioia della figlia; Roux, ripartito l'indomani dell'incendio, torn\u00f2 a Lansquenet per restare con Vianne e Anouk; quanto alla narratrice, si scopre che essa non \u00e8 altri che la stessa Anouk."}
{"id": "14725", "revid": "125983604", "url": "https://it.wikipedia.org/wiki?curid=14725", "title": "Un giorno di ordinaria follia", "text": "Un giorno di ordinaria follia (\"Falling Down\") \u00e8 un film del 1993 diretto da Joel Schumacher.\n\u00c8 stato presentato in concorso al 46\u00aa edizione del Festival di Cannes.\nTrama.\nLos Angeles. William \"Bill\" Foster \u00e8 un uomo a pezzi: la moglie Elisabeth l'ha lasciato perch\u00e9 riteneva che fosse diventato violento con lei e con la loro figlia Adele, ed ha perso il suo impiego in un'importante azienda che costruisce missili per il ministero della difesa perch\u00e9 considerato obsoleto. Il disagio di Bill \u00e8 reso ancora pi\u00f9 amaro da un'ordinanza che gli impedisce di avvicinarsi alla figlia e che lo costringe a vivere con l'anziana madre, ignara del suo licenziamento.\nUna mattina Bill rimane bloccato in un ingorgo mentre sta andando in citt\u00e0: stravolto dal caldo torrido, prende la sua valigetta e scende dalla macchina abbandonandola nel traffico e provocando le ire degli altri automobilisti: tra questi c'\u00e8 il sergente della LAPD Martin Prendergast, al suo ultimo giorno di servizio prima di andare in pensione, il quale, aiutando un agente a spostare la macchina di Bill, nota la targa personalizzata: \"D-Fens\".\nBill entra in un minimarket per farsi cambiare una banconota in monete per poter telefonare, ma il gestore coreano rifiuta di cambiargli la banconota e lo obbliga a comprare qualcosa. Bill prende una lattina ma il prezzo richiesto a detta sua \u00e8 troppo alto: inizia quindi a discutere col gestore e furioso, aggredisce l'uomo che tenta di fermarlo con una mazza da baseball, ma Bill gliela toglie di mano, distrugge parte del negozio, paga la lattina e se ne va. Mentre Prendergast inizia la sua ultima giornata di lavoro alla stazione di polizia, Bill arriva nel quartiere ispanico, dove due gangster lo importunano per essere passato sul loro territorio: uno di questi lo minaccia con un coltello affinch\u00e9 Bill consegni loro la sua valigetta; per tutta risposta, vedendo che i due non smettono di minacciarlo, li mette in fuga pestandoli con la mazza, dopo che i due sono scappati, lascia la mazza e recupera il coltello che i due ispanici avevano usato per minacciarlo.\nBill quindi telefona alla ex moglie, che abita nel quartiere di Venice: \u00e8 infatti il compleanno di sua figlia Adele e Bill vorrebbe vederla e portarle un dono. La moglie gli risponde che non gli far\u00e0 vedere la figlia affermando che sta benissimo senza il padre. Bill le annuncia che verr\u00e0 a visitare Adele, nonostante l'ordine restrittivo emesso dal giudice. I gangster che Bill aveva aggredito tentano di vendicarsi provocando una sparatoria, da cui per\u00f2 Bill esce illeso; i criminali stessi rimangono vittime di un incidente stradale e Bill ruba loro una borsa piena d'armi. Durante il tragitto si ferma a mangiare a un fast food e qui, vedendosi rifiutata la colazione per aver sforato l'orario di pochi minuti, minaccia con una mitragliatrice gli inservienti per ottenere quanto desidera. Poco dopo Prendergast verr\u00e0 avvertito dalla sua collega e amica Sandra Torres dell'avvenuto, confermando la sua tesi di un cane sciolto che gira per la citt\u00e0, carico di armi e pericoloso.\nDopo aver comprato una palla di vetro con carillon come regalo per la figlia e sparato ad una cabina telefonica, Bill si ferma in un negozio di abbigliamento, scarpe, armi ed accessori militari per comprare degli stivali, avendo una scarpa bucata, e qui incontra il proprietario, un fanatico neonazista che nasconde Bill quando la Torres entra nel negozio per avere informazioni sul ricercato. L'uomo gli mostra armi e cimeli bellici di cui \u00e8 fiero; quando per\u00f2 il negoziante si rende conto che Bill non \u00e8 animato da odio per gli altri, anzi che \u00e8 disgustato da lui stesso, va su tutte le furie, lo aggredisce e distrugge il regalo di Bill per Adele; a questo punto Foster perde la testa e, dopo averlo accoltellato (con il coltello preso agli ispanici), lo finisce a colpi di pistola. Bill \u00e8 giunto al punto di non-ritorno, come dice parlando al telefono con la moglie: indossata una giacca militare, si dirige verso Venice con la borsa piena di armi.\nMentre Bill si dirige a Venice Beach dalla moglie, passa per un campo da golf e fa venire un infarto dalla paura ad un vecchio signore che aveva tentato di colpirlo con una pallina da golf. Dopo essere passato per il campo da golf entra in una villa di propriet\u00e0 di un chirurgo plastico e trattiene la famiglia del custode della villa prendendone in \"ostaggio\" la figlia, che in seguito imbratta di sangue, sentendosi in colpa dato che crede in un primo momento di averla ferita, fino a che il custode gli fa notare che si tratta del suo stesso sangue, essendosi tagliato scavalcando la recinzione della villa.\nBill dunque raggiunge la casa della ex moglie, ma Beth e Adele fuggono poco prima del suo arrivo e cos\u00ec Bill rimane a vedere dei vecchi filmini. Uscendo di casa, Bill incrocia la Torres e le spara ferendola lievemente, dopodich\u00e9 si dirige al pontile e qui ritrova l'ex-moglie e la figlia; mentre \u00e8 con loro arriva Prendergast, che cerca di ricondurre alla ragione Bill e arrestarlo. Beth riesce a fuggire con Adele gettando in mare la pistola di Bill e lasciandolo disarmato.\nAlla fine i due rimangono soli sul pontile: facendo credere di avere un'arma in tasca e per consentire alla figlia Adele di poter in futuro riscuotere il premio dell'assicurazione sulla vita del padre, Bill costringe il poliziotto a sparargli; colpito a morte, l'uomo precipita dal parapetto del pontile finendo in acqua. Il corpo di Foster affonda lentamente con ancora l'arma stretta in mano (la pistola ad acqua della figlia) mentre il sergente, dopo essersi tolto qualche sfizio, parlando con la bambina decide di posticipare il pensionamento.\nAnalisi.\nLa sequenza iniziale del film richiama in molti aspetti e quasi ricalca nelle inquadrature l'inizio di \"8\u00bd\" di Federico Fellini. In ambedue i casi un uomo nella sua auto, bloccato dal traffico in un sottopasso, inizia a percepire l'intollerabilit\u00e0 di ci\u00f2 che lo circonda, ma da l\u00ec in poi le due storie divergono nella forma di evasione: il mondo interiore e l'arte nel caso di Fellini, la violenza e la follia nel caso di Joel Schumacher.\nOltreoceano il film \u00e8 ancora oggi considerato la perfetta incarnazione dell'\"uomo bianco arrabbiato\", espressione che negli Stati Uniti indica metaforicamente l'uomo comune che si ribella contro le ingiustizie di tutti i giorni. Nel film, infatti, \"D-Fens\" intraprende una lotta personale che lo porter\u00e0 a scontrarsi con l'indifferenza, l'egoismo e la diseguaglianza razziale, sociale ed economica.\nProduzione.\nLa pellicola fu girata a Los Angeles. La scena dove \"D-Fens\" non riesce ad usare l'M72 LAW col relativo intervento del ragazzino non era prevista nel copione. Michael Douglas aveva veramente dei problemi ad aprirlo e in suo soccorso \u00e8 arrivato uno dei bambini che facevano da comparse (Valentino Harrison).\nDistribuzione.\nSoltanto negli Stati Uniti, il film incass\u00f2 pi\u00f9 di quaranta milioni di dollari.\nTitolo.\nIl titolo originale del film, \"Falling Down\", fa riferimento alla perdita della ragione da parte di Foster ed \u00e8 preso dal titolo della celebre filastrocca per bambini \"London Bridge is Falling Down\". Infatti la moglie di Prendergast insiste spesso, durante il film, sul fatto che lei ed il marito, dopo l'ultimo giorno di lavoro, si ritireranno a Lake Havasu City, in Arizona, dove il vecchio London Bridge \u00e8 stato spostato. Oltre a questo il motivetto della filastrocca viene suonato girando la palla di vetro che William compra per Adele, regalo che poi verr\u00e0 distrutto.\nCitazioni e riferimenti.\nIl film \u00e8 stato ripreso, per contenuti o titolo, da molti artisti musicali per i loro lavori:\nCasi mediatici.\nNel film ci sono accenni, specialmente nell'episodio dello scontro per \"ragioni territoriali\" nel quartiere ispanico, a una forte tensione razziale, sociale ed economica che effettivamente c'era nella citt\u00e0 di Los Angeles in quel periodo.\nIl 29 aprile 1992 si verificarono atti di sommossa passati alla storia come rivolta di Los Angeles, a causa dell'aggressione subita da Rodney King. Curiosamente tra le comunit\u00e0 maggiormente colpite dalla suddetta sommossa \u00e8 da nominare quella coreana: furono proprio molti coreani statunitensi a protestare all'uscita di \"Un giorno di ordinaria follia\" per il ritratto, a loro parere razzista, dato del minimarket coreano all'inizio della pellicola. In effetti l'immagine che viene data del commerciante coreano del negozio \u00e8 quello di una persona che vende i suoi prodotti a prezzi molto pi\u00f9 alti del dovuto e rifiuta di cambiare in monete una banconota per fare una telefonata. Subito dopo l'uscita del film, l'associazione dei coreani degli Stati Uniti protest\u00f2 duramente per l'immagine stereotipata offerta dal negoziante coreano. La protesta fu talmente dura che la Warner Bros., temendo possibili boicottaggi, si vide costretta ad annullare l'uscita del film in Corea del Sud."}
{"id": "14726", "revid": "767487", "url": "https://it.wikipedia.org/wiki?curid=14726", "title": "Mission (film)", "text": "Mission (\"The Mission\") \u00e8 un film del 1986 diretto da Roland Joff\u00e9, vincitore della Palma d'oro al 39\u00ba Festival di Cannes.\nTrama.\nSud America, 1750. Nella piccola foresta pluviale sopra le Cascate dell'Iguaz\u00fa, al confine tra Argentina, Brasile e Paraguay, Padre Gabriel \u00e8 un missionario gesuita che, dopo una faticosa scalata delle cascate in solitaria, raggiunge una trib\u00f9 di Guaran\u00ed ancora allo stato selvaggio, e riesce ad avvicinarli grazie alla musica del suo oboe. Essi in passato avevano gi\u00e0 ucciso un gesuita che aveva tentato di convertirli alla fede cristiano-cattolica, crocifiggendolo e gettandolo vivo nel fiume Iguaz\u00fa fino alle cascate. Nel frattempo, in una piccola cittadina nella provincia di Misiones in Argentina, il cacciatore di schiavi Rodrigo Mendoza uccide per gelosia in un duello pubblico suo fratello Felipe dopo aver scoperto la sua relazione con Carlotta, donna amata da entrambi. Travolto dal rimorso, Mendoza decide di lasciarsi morire in cella, ma Padre Gabriel, venuto a sapere dell'accaduto, lo convince a trasformare il suo rifiuto della vita in una penitenza con la quale possa espiare le proprie colpe facendolo scalare le cascate come segno del purgatorio. La penitenza si traduce in un faticoso trasporto di attrezzature sopra cascate e dirupi molto scoscesi, rischiando spesso di ferirsi anche gravemente.\nUltimatolo, Rodrigo decide di mettersi al servizio dei missionari e degli indios scegliendo di prendere i voti per diventare anche lui un missionario gesuita. I missionari con il tempo hanno realizzato varie missioni tra gli indios costruendo un vero e proprio villaggio situato nel Rio Grande do Sul e offrendo protezione agli indios ed evitando loro di essere ridotti in schiavit\u00f9 a lavorare nelle piantagioni, ma proprio questo esempio allarma i rappresentanti dei coloni spagnoli e portoghesi che vedono queste missioni come scomode e potenziali minacce per i loro affari economici. Dopo il Trattato di Madrid i coloni accolgono un inviato pontificio, il cardinale Luis Altamirano, che ordina ai religiosi ed ai nativi di abbandonare le loro terre in favore dei latifondisti europei, pur rimanendo impressionato dalla grande bont\u00e0 delle missioni gesuite. Il cardinale \u00e8 messo in guardia da Don Cabeza e Don Hontar, rappresentanti dei re di Spagna e Portogallo, che arrivano a minacciare perfino l'esistenza stessa dell'ordine dei Gesuiti nell'intero mondo cattolico. Uno sguardo nella citt\u00e0 di Asunci\u00f3n mostra come sia pronto un esercito di spagnoli composto anche da alcuni guaran\u00ec.\nGli indios rifiutano l'ordine di lasciare le terre di S\u00e3o Miguel das Miss\u00f5es e decidono di combattere per difenderle, guidati dal redento padre Rodrigo divenuto amico di un bambino del villaggio; quest'ultimo riuscir\u00e0 a trovare in riva alle cascate la spada che apparteneva a Rodrigo, da lui stesso gettata in acqua insieme a tutte le sue armi come segno del suo cambiamento di vita. Tutti i gesuiti rimangono con gli indios che li hanno accolti e con i quali nel tempo si \u00e8 stretto un forte legame di fratellanza; padre Gabriel rifiuta la violenza e celebra una messa nel villaggio con donne e bambini durante i combattimenti, mentre gli altri missionari come Fielding e Ralph scelgono di combattere accanto ai Guaran\u00ed con Rodrigo. Nello scontro sul fiume, Fielding sacrifica la propria vita per uccidere il capo dell'esercito nemico sulle cascate attirandovi il suo kayak e padre Ralph viene ucciso poco dopo da un colpo di mortaio. I Guaran\u00ec vengono tragicamente sconfitti.\nNella struggente scena finale della battaglia, Mendoza si adopera per far saltare il solo ponte di collegamento del villaggio, ma si distrae per aiutare un bambino e nel frattempo i nemici disinnescano la trappola. Davanti alla sua impotenza, i soldati ridono di lui (in un'occasione precedente, un identico comportamento aveva suscitato la sua reazione violenta) e immediatamente gli sparano. Ormai a terra, il suo ultimo sguardo \u00e8 rivolto verso padre Gabriel in processione con in mano l'ostensorio: esala l'ultimo respiro quando anche il suo redentore, che avanzava apparentemente intoccabile in mezzo a spari ed esplosioni, viene colpito a morte. Il film si conclude con la distruzione del villaggio e la sconfitta dei coloni Guaran\u00ec rimasti, fatti diventare schiavi. Solo un gruppo di bambini della trib\u00f9 riesce a salvarsi dal massacro e abbandona il villaggio ormai distrutto, deserto e ridotto in cenere. I giovani ritrovano un violino e qualche oggetto usato nella guerra, e con questi fuggono con una canoa nella foresta.\nBase storica della narrazione.\n\"Mission\" si basa su eventi accaduti in seguito al Trattato di Madrid del 1750, che obbligava il Regno di Spagna a cedere parte delle terre gesuite in Paraguay alla corona del Portogallo. Il narratore, Altamirano, che nel film affronta eventi gi\u00e0 verificatisi, corrisponde alla figura storica del padre gesuita andaluso Lope Luis Altamirano, inviato in Paraguay nel 1752 con l'ordine di organizzare il trasferimento dei territori dalla Spagna al Portogallo. Costui ebbe la supervisione del trasferimento di sette missioni a sud e ad est del fiume R\u00edo Uruguay, che erano state costruite dagli indios Guaran\u00ed sotto la direzione dei gesuiti nel XVII secolo. Come \"compensazione\" la Spagna aveva promesso complessivamente soltanto 4.000 pesos per tutte e sette le missioni, che era meno di 1 peso per ciascuno dei circa 30.000 Guaran\u00ed nelle sette missioni, mentre si stimava che la terra coltivata, il bestiame e gli edifici valessero all'incirca 7-16 milioni di pesos. Ne deriv\u00f2 un conflitto tra Guaran\u00ed e esercito ispano-portoghese, che si contrapposero tra il 1754 e il 1756, durante il quale gli indigeni difesero coraggiosamente le loro case contro le forze europee che mettevano in atto il trattato di Madrid. Per scopi cinematografici, \u00e8 stata ricreata solo una delle sette missioni, S\u00e3o Miguel das Miss\u00f5es.\nL'ambientazione del film \u00e8 situata dinanzi alle famose Cascate dell'Iguaz\u00fa con una licenza artistica dello sceneggiatore, che mise assieme questi eventi combinandoli con la storia delle vecchie missioni, fondate nella prima met\u00e0 del XVII secolo sul fiume Paranapanema a monte delle cascate Guair\u00e1, da cui le incursioni schiaviste portoghesi dei mercanti di San Paolo obbligarono i Guaran\u00ed ed i gesuiti a partire nel 1631. La battaglia alla fine del film evoca la battaglia di Mboror\u00e9 del 1641, durata otto giorni, combattuta sul terreno e su canoe, durante la quale sotto l'organizzazione ed il comando dei gesuiti, le forze Guaran\u00ed, aiutate da armi da fuoco, riuscirono a fermare gli incursori.\nProduzione.\nRiprese.\nLe riprese del film si sono svolte tra l'aprile e il luglio 1985 tra il Brasile, la Colombia, l'Argentina e Paraguay.\nDistribuzione.\nIl film, dopo la proiezione a Cannes nel maggio 1986 con la conquista della Palma d'Oro, \u00e8 uscito in Italia il 10 ottobre 1986, negli Usa il 31 ottobre.\nColonna sonora.\nIl regista propose solo dopo il montaggio la stesura delle musiche ad Ennio Morricone; questi, dopo aver visto il film, rifiut\u00f2 giudicandolo completo anche senza colonna sonora. Solo l'insistenza di Joff\u00e9 fece cambiare idea al compositore.\nLa colonna sonora comprende brani che sono tra i pi\u00f9 celebri della storia del cinema, come \"Gabriel's Oboe\". Grazie ad essa Morricone vinse il British Academy of Film and Television Arts, il Golden Globe ed ebbe una candidatura all'Oscar, ma la statuetta venne assegnata a Herbie Hancock per il film \"Round Midnight - A mezzanotte circa\".\nLa colonna sonora del film \u00e8 composta da 20 brani"}
{"id": "14727", "revid": "12190", "url": "https://it.wikipedia.org/wiki?curid=14727", "title": "Tutto su mia madre", "text": "Tutto su mia madre (\"Todo sobre mi madre\") \u00e8 un film del 1999 scritto e diretto da Pedro Almod\u00f3var.\nPresentato in concorso al 52\u00ba Festival di Cannes, ha vinto il premio per la miglior regia. Si \u00e8 aggiudicato inoltre l\u2019Oscar e il Golden Globe al miglior film straniero.\nTrama.\nIl film inizia a Madrid con la morte di Esteban, figlio diciassettenne della protagonista Manuela, un\u2019infermiera single. Quella sera, giorno del compleanno del ragazzo, i due erano andati a vedere lo spettacolo teatrale \"Un tram chiamato desiderio\". Alla fine della rappresentazione Manuela ed Esteban avevano atteso all\u2019uscita del teatro Huma, la prima attrice, per un autografo. Ma quella notte pioveva a dirotto e la donna, una volta uscita dall\u2019edificio, era salita subito in macchina per allontanarsi repentinamente. Esteban aveva tentato di rincorrere il veicolo, ma era stato investito e ucciso ad un incrocio.\nManuela aveva da sempre nascosto al figlio l\u2019identit\u00e0 del padre, cosicch\u00e9 per anni il ragazzo aveva alimentato il desiderio di conoscerlo e incontrarlo. Cos\u00ec, come per soddisfare l\u2019ultimo desiderio del figlio, dopo la sua morte, Manuela si reca a Barcellona alla ricerca del padre del ragazzo, una donna transessuale di nome Lola (precedentemente, Esteban). A Barcellona Manuela ritrova una sua vecchia e cara amica, Agrado, anche lei transessuale, che lavora come prostituta.\nDa quel momento in poi gli avvenimenti e le storie dei vari personaggi si sovrappongono in modo vorticoso. Manuela conosce Rosa, una suora laica che sta per partire per il Salvador, che scopre per\u00f2 di essere incinta e di avere l\u2019HIV. Il padre del bambino, con sorpresa e dolore di Manuela, \u00e8 ancora Lola. Agrado, grazie a Manuela, lascia il marciapiede per lavorare da Huma come assistente factotum. Manuela, infatti, era riuscita a conoscere Huma e a raccontarle la storia del figlio Esteban.\nAnche Huma sta vivendo una storia travagliata, essendo in ansia per Nina, un\u2019attrice tossicomane, con cui ha intessuto una storia d'amore. Intanto Rosa partorisce un bambino positivo al virus a cui d\u00e0 il nome di Esteban (il terzo Esteban della vita di Manuela), e che affider\u00e0 a quest'ultima prima di morire. Al funerale di Rosa finalmente compare Lola che, debilitata dall\u2019AIDS, subisce il carico dei suoi errori, fra cui la consapevolezza d'essere genitrice di un figlio morto e di uno appena nato.\nDue anni dopo Manuela torna a trovare Huma e Agrado insieme al piccolo Esteban che ha negativizzato il virus in un tempo record. Qui scopre che Nina ha lasciato Huma per sposarsi e che ora vive al suo paese d'origine con il marito e il figlio che hanno avuto.\nProduzione.\nLe riprese si sono svolte dal 5 ottobre 1998 al 28 novembre dello stesso anno. Miguel Bos\u00e9 disse dell\u2019amico Almod\u00f3var che \u00able sue sceneggiature a volte sono meglio dei suoi film\u00bb e che aveva girato il film per una sorta di premonizione, riferibile alla madre che era venuta a mancare il 12 settembre.\nIl regista ha dichiarato che il film rappresenta \u00abla normalit\u00e0 di fine secolo\u2026 La normalit\u00e0 non va guardata con tolleranza, ma con naturalezza. La tolleranza implica un giudizio morale imposto da fedi politiche o sociali. La naturalezza, invece, riflette semplicemente la normalit\u00e0\u00bb. Almod\u00f3var condanna il melodramma lacrimevole e tragico americano, cui sostituisce l\u2019ironia come mezzo per farsi scivolare addosso il dolore.\nDistribuzione.\nIl film \u00e8 uscito in Italia il 17 settembre 1999."}
{"id": "14729", "revid": "125717095", "url": "https://it.wikipedia.org/wiki?curid=14729", "title": "American History X", "text": "American History X \u00e8 un film del 1998 diretto da Tony Kaye e interpretato da Edward Norton e Edward Furlong.\nLa pellicola \u00e8 dedicata al tema della tensione sociale e del razzismo negli Stati Uniti e \u00e8 valsa a Edward Norton una candidatura all'Oscar come miglior attore protagonista.\nTrama.\nDerek Vinyard, un neonazista, sorprende tre uomini neri mentre tentano di rubargli l'automobile. Ne uccide due (il terzo riesce a fuggire in macchina) con estrema brutalit\u00e0 e viene condannato al carcere.\nTre anni dopo, Derek \u00e8 scarcerato. L'uomo \u00e8 un fervente skinhead e uno dei pi\u00f9 importanti elementi del neonazismo locale insieme al ricco promoter Cameron Alexander. Vive con la madre, le due sorelle e il fratello minore Danny. Il giorno della scarcerazione di Derek, il giovane Danny consegna come compito per casa un tema di lode al \"Mein Kampf\", ritenendo di seguire al meglio l'esempio del fratello, ma il preside, dr. Sweeney, un uomo di colore molto colto e dalla forte personalit\u00e0, \u00e8 estremamente contrariato e gli ordina una nuova tesina in cui descrivere suo fratello. Al ritorno a casa, Derek si rivela profondamente cambiato ed ha preso le distanze dal suo passato, a causa della sua lenta presa di coscienza del fatto che le sue idee malsane non avevano in alcun modo migliorato la sua vita.\nIn carcere Derek aveva fatto parte di un gruppo di neonazisti, la Fratellanza ariana, entrandone poi in conflitto per i loro legami con i detenuti ispanici (come fornitori di droga), e venendo violentato come ritorsione. La sua decisione, oltre che dalle violenze subite, \u00e8 stata influenzata anche dalla consapevolezza che durante la detenzione le uniche persone che gli sono state accanto sono stati due uomini neri: un giovane detenuto con cui condivideva il lavoro nella lavanderia del carcere e il preside del liceo Sweeney, suo vecchio insegnante, che lo ha aiutato durante il suo programma di recupero. Proprio attraverso il dialogo con quest'ultimo, Derek aveva appreso in carcere che il fratello stava percorrendo la sua stessa strada.\nDerek confida proprio nell'aiuto del preside Sweeney, affinch\u00e9 faccia recedere il fratello dalle sue convinzioni, e il preside decide di diventare il nuovo \"insegnante aggiunto\" di storia di Danny: ogni giorno si incontreranno ed il corso si chiamer\u00e0 \"Una storia americana X\". Il primo compito assegnato a Danny \u00e8 riscrivere la tesina, ma questa volta su suo fratello Derek. \nDerek intanto si impegna a illustrare a Danny i suoi nuovi ideali tentando di farglieli apprezzare, ma la cosa non \u00e8 priva di problemi, in quanto Derek \u00e8 considerato un eroe dalla comunit\u00e0 di estrema destra e tutti si aspettano che egli riprenda l'attivismo con lo stesso vigore di un tempo. Derek viene invitato ad una festa da Seth, corpulento amico di Derek e ora del fratello.\nLa prima persona che incontra \u00e8 la sua ex ragazza, che prende le distanze da lui. Sul posto \u00e8 presente anche Cameron. Nel momento in cui Derek esterna il suo proposito di abbandonare la politica, Cameron lo minaccia e Derek si fa prendere dalla collera picchiandolo, rompendogli il naso e lasciandolo al tappeto. L'atto suscita lo sdegno dei suoi amici che tentano di aggredirlo, cui sfugge fortunosamente. Derek rimane la notte a parlare con suo fratello, gli racconta tutto ci\u00f2 che ha passato e i motivi del suo cambiamento.\nRipensando al passato di Derek, Danny si rende conto che il fascino del fratello verso le dottrine razziste era nato anche dall'influenza che il padre aveva avuto su di lui: il ragazzo, di indole fondamentalmente buona, era stato in qualche modo fuorviato dalle conversazioni del genitore in merito alle minoranze etniche e dalla sua morte violenta. Accoglie quindi i nuovi ideali di Derek e finisce di scrivere la sua opera: non pi\u00f9 un encomio alla dottrina nazista, ma un elogio alla fratellanza tra i popoli. La mattina della consegna per\u00f2 un ragazzo nero, con il quale Danny ha avuto un alterco il giorno prima, lo attende nei bagni della scuola e l\u00ec gli spara a sangue freddo uccidendolo. Derek corre sul posto e abbraccia il corpo ormai esanime del fratello disperandosi in quanto consapevole che la morte del fratello \u00e8 anche in parte responsabilit\u00e0 sua per il fatto che il fratello fino a quel momento aveva seguito le sue orme.\nProduzione.\nLa sceneggiatura venne scritta da David McKenna, e venne influenzata dai ricordi della sua infanzia, in cui fu spesso spettatore di episodi di violenza. In un'intervista afferm\u00f2 che il suo obiettivo \u00e8 stato quello di rappresentare le sottoculture naziskin e in generale promulgatrici di odio, dimostrando come la violenza e il razzismo non siano fattori innati, ma elementi che influiscono sull'individuo attraverso l'ambiente e la societ\u00e0 in cui vivono, e che il primo luogo in cui l'odio si manifesta \u00e8 la famiglia. Per sottolineare la premessa del suo obiettivo ed essere il pi\u00f9 realistico e imparziale possibile, McKenna frequent\u00f2 e intervist\u00f2 a lungo persone dell'ambiente skinhead durante la stesura della sceneggiatura. All'et\u00e0 di 26 anni McKenna vendette i diritti della sceneggiatura, intitolata \"American History X\" alla New Line Cinema.\nLa casa di produzione inizialmente, colpita dalla crudezza e dal realismo della storia, volle ingaggiare Dennis Hopper alla regia, ma quest'ultimo rifiut\u00f2 e venne scelto al suo posto l'esordiente Tony Kaye.\nInizialmente per il ruolo del protagonista venne scelto Joaquin Phoenix, ma l'attore rifiut\u00f2 la parte a causa delle tematiche della sceneggiatura. Dopo un lungo periodo di incertezza sul ruolo del protagonista, Valerie McCaffrey, addetta al cast, fece al regista il nome di Edward Norton. Kaye inizialmente rifiut\u00f2 la proposta non ritenendolo ideale al ruolo di protagonista, ma successivamente accett\u00f2 l'idea. A sua volta Edward Norton in un primo momento non volle prendere parte al film, sia per il tema trattato sia per la malattia della madre, che la port\u00f2 alla morte 10 giorni prima dell'inizio delle riprese per un tumore al cervello. Per lo stesso motivo Norton rifiut\u00f2 quello stesso anno di recitare nella pellicola \"Salvate il soldato Ryan\" di Steven Spielberg nel ruolo di James Ryan (assegnato poi a Matt Damon) e anche nell'altro film bellico \"La sottile linea rossa\" di Terrence Malick nella parte del soldato Witt (assegnato poi a Jim Caviezel). Accett\u00f2 poi di prendere parte al film di Tony Kaye nonostante si sentisse poco adeguato al ruolo. Per girare il film Norton ha dovuto accumulare 14 chili di massa muscolare e il suo coinvolgimento nel progetto divenne tale che accett\u00f2 anche di dimezzarsi il pagamento per il suo ruolo.\nIl personaggio di Derek Vinyard \u00e8 ispirato a Frank Meeink, ex leader di una gang neonazista che cambi\u00f2 vita dopo aver passato una condanna in prigione per l'uccisione di un uomo divenendo successivamente un attivista antirazzista. Il personaggio di Cameron Alexander invece \u00e8 ispirato alle figure di Tom Metzger, leader del gruppo neofascista \"White Aryan Resistance\" (WAR) e a William Luther Pierce, fondatore del gruppo suprematista bianco giovanile \"National Alliance\"; per il ruolo venne inizialmente coinvolto Marlon Brando.\nIl montaggio originale del film ultimato agli inizi del 1997 corrispondeva a 96 minuti. Nonostante le riprese riuscirono ad avvenire rientrando nei costi del budget e nei tempi predisposti la New Line Cinema non fu contenta del risultato girato e obblig\u00f2 il regista ad operare diversi tagli ed un montaggio diverso per rendere il film pi\u00f9 adatto a tutti. Nonostante le lamentele di Kaye, la casa di produzione non volle saperne di approvare la versione del regista e cos\u00ec venne incaricato Edward Norton stesso di occuparsi della versione finale. Una seconda edizione venne presentata agli studios con i cambiamenti effettuati da Norton cambiando il finale originale e rimuovendo circa venti minuti di scene, tra cui alcuni dialoghi in famiglia e alcuni discorsi di odio del personaggio di Edward. Il regista protest\u00f2 contro i tagli di Norton e gli studios concessero altre otto settimane extra per presentare una nuova versione del film, in questo lasso di tempo Kaye present\u00f2 diverse istanze contro le scelte della New Line Cinema, i cambi alla sceneggiatura e i tagli arbitrari di Norton alla pellicola. Terminate le otto settimane e non essendo riuscito ad ottenere un accordo sulla versione definitiva gli studios decisero di rilasciare ufficialmente il film nella versione di Norton previsto per una proiezione al Toronto International Film Festival nel luglio 1998. Kaye si oppose ulteriormente, chiedendo almeno che il suo nome venisse rimosso dai credits e sostituito con quello di \"Humpty Dumpty\", ma gli studios rifiutarono. Da questo momento il regista intent\u00f2 numerose cause per rilasciare la sua versione del film e togliere il suo nome dai credits accusando inoltre gli studios e Norton di aver aggiunto ulteriori 24 minuti girati ex novo non previsti dalla sceneggiatura. A causa delle proteste di Kaye contr\u00f2 l'arbitrariet\u00e0 degli studios il regista venne progressivamente emarginato dal mondo hollywoodiano e non realizz\u00f2 pi\u00f9 alcun progetto fino al 2007 con \"Lake of Fire\". controverso documentario sull'aborto negli Stati Uniti. Lo stesso regista realizz\u00f2 il documentario \"Humpy Dumpty\", in cui viene raccontato il travagliato processo realizzativo di \"American History X\" ma a tutt'oggi per motivi legali con la New Line Cinema non \u00e8 stato rilasciato, cos\u00ec come la versione originale del film in questione.\nAccoglienza.\nIl film \u00e8 uscito negli Usa il 30 ottobre 1998. Gli incassi totali sono stati di circa 23 milioni di dollari su un budget di 20.\nIl film \u00e8 al 42\u00ba posto nella classifica dei migliori 250 film di Internet Movie Database."}
{"id": "14730", "revid": "438678", "url": "https://it.wikipedia.org/wiki?curid=14730", "title": "I soliti sospetti", "text": "I soliti sospetti (\"The Usual Suspects\") \u00e8 un film del 1995 diretto da Bryan Singer.\nVincitore di due Premi Oscar nel 1996 per la migliore sceneggiatura originale e il miglior attore non protagonista andato a Kevin Spacey, \u00e8 considerato uno dei migliori thriller di tutti i tempi, in virt\u00f9 dell'intreccio della trama e dell'imprevedibilit\u00e0 degli eventi. \u00c8 stato presentato fuori concorso al 48\u00ba Festival di Cannes.\nTrama.\nIn seguito all'esplosione di una nave sospettata di trasportare droga nel porto di San Pedro a Los Angeles, il piccolo truffatore invalido Roger \"Verbal\" Kint, implicato nella vicenda ma gi\u00e0 prosciolto dal procuratore, viene costretto a subire un ultimo interrogatorio dall'agente di polizia doganale David Kujan. La storia viene presentata come la ricostruzione della deposizione di \"Verbal\" Kint, e si alterna con scene della deposizione stessa, oltre a dialoghi tra i poliziotti, gli agenti dell'FBI e della polizia doganale che stanno seguendo il caso e interrogando l'unico sopravvissuto ungherese della strage sulla nave.\nNew York, un camion di fucili viene rubato e un gruppo di pregiudicati viene fermato per un confronto all'americana: si tratta dell'ex poliziotto corrotto Dean Keaton, di \"Verbal\" Kint, dello scassinatore Todd Hockney e dei ricettatori McManus e Fenster.\nI cinque, che si conoscono solo superficialmente o di nome e non hanno mai lavorato assieme, decidono di eseguire un colpo, proposto da McManus, in grado di mettere nei guai il dipartimento di polizia di New York, e far loro ottenere vendetta per il trattamento ricevuto: dopo essere stati liberati per insufficienza di prove, il gruppo rapina due poliziotti corrotti che scortano illegalmente un trafficante di pietre preziose. Il colpo riesce e la banda si dirige in California per rivendere gli smeraldi del bottino a un ricettatore conosciuto da McManus. Durante la consegna il ricettatore propone loro un altro colpo, ai danni di un commerciante di gioielli; il gruppo accetta, ma durante il colpo sono costretti ad uccidere il bersaglio e scoprono che costui aveva con s\u00e9 non gioielli ma cocaina. Il ricettatore che aveva proposto il colpo si difende sostenendo che gli era stato suggerito da un misterioso personaggio, un avvocato di nome Kobayashi.\nCostui dichiara di lavorare per Keyser S\u00f6ze, un misterioso boss criminale che nessuno ha mai visto o conosciuto e sul quale aleggiano diverse leggende: a suo dire tutti e cinque i delinquenti in passato gli hanno, in qualche modo, \"pestato i piedi\", e l'unico motivo per cui sono ancora vivi \u00e8 che lo hanno fatto inconsapevolmente. Ora S\u00f6ze pretende che essi compiano un colpo su commissione quale risarcimento dei danni ricevuti.\nDopo un primo rifiuto, al quale segue l'uccisione di Fenster da parte dei sicari di S\u00f6ze, e non prima di aver toccato con mano la capacit\u00e0 di questo boss di mettere in pratica le proprie minacce, i quattro rimasti decidono di collaborare. Il piano consiste nell'assaltare una nave nel porto di Los Angeles che, a detta dell'emissario di S\u00f6ze, \u00e8 carica di droga di propriet\u00e0 dell'organizzazione concorrente a quella del misterioso boss. Fin dalla sua progettazione il piano si rivela come estremamente rischioso, tanto che Dean Keaton, di nascosto dagli altri, invita \"Verbal\" Kint a non parteciparvi, riuscendo in questo modo a salvargli la vita. Durante la concitata operazione, si scopre che il vero bersaglio non era la droga, che infatti non \u00e8 presente, ma un uomo: l'unico testimone in grado di identificare Keyser S\u00f6ze.\nKujan arriva alla conclusione che, se Keyser S\u00f6ze esistesse veramente, debba essere per forza Keaton: l'unico in grado di creare un confronto con i contatti che si era creato lavorando con la polizia, l'unico che con il suo carisma riusciva a tenere a bada gente come Fenster e McManus e l'unico in contatto con l'avvocatessa Edie Finneran; avendo scoperto ci\u00f2 che gli interessava Kujan d\u00e0 il permesso a Verbal di lasciare il commissariato.\nSuccessivamente per\u00f2 Kujan si rende conto di essere stato manipolato: Kint aveva improvvisato i suoi racconti usando come spunto le scritte sui foglietti della bacheca al commissariato e, vedendo l'accanimento che il commissario aveva nei confronti di Keaton, aveva fatto in modo di far convergere gli avvenimenti a sfavore di quest'ultimo. Nel frattempo l'FBI \u00e8 riuscita, interrogando l'unico sopravvissuto oramai moribondo della banda di ungheresi attaccata sulla nave, ad ottenere un identikit di Keyser S\u00f6ze, praticamente identico a \"Verbal\" Kint. Kujan cerca di inseguire Kint, ma quando tenta di catturarlo ormai \u00e8 troppo tardi: Keyser S\u00f6ze \u00e8 gi\u00e0 sparito, insieme all'avvocato \"Kobayashi\" (nome falso, inventato sul momento come tutto il resto, dopo che S\u00f6ze lo aveva intravisto sotto la tazza da cui Kujan stava bevendo) suo complice, esattamente come nelle leggende che lo vedono protagonista.\nProduzione.\nIl film \u00e8 stato girato prevalentemente in California tra il 13 giugno e il 29 luglio 1994. Il budget \u00e8 stato di circa 6 milioni di dollari con incassi negli Usa di pi\u00f9 di 23 milioni, per cui, anche senza tener conto degli incassi nel resto del mondo, si configura come uno dei maggiori successi commerciali del 1995.\nDistribuzione.\nIl film ha esordito negli Usa il 25 gennaio 1995 al Sundance Film Festival e nei cinema il 15 settembre. In Italia \u00e8 uscito il 30 novembre 1995.\nCritica.\nIl grande successo di critica e di pubblico permise alla pellicola di consolidarsi, col passare degli anni, come un vero e proprio film di culto. Il sito Rotten Tomatoes riporta che l'89% delle 75 recensioni professionali ha dato un giudizio positivo sul film, con una media di voto di 7.9/10, mentre su Metacritic il film detiene un punteggio del 77 su 100, basato sul parere di 22 critici. Tuttavia l'influente critico americano Roger Ebert gli diede una stella e mezzo e lo inser\u00ec nell'elenco dei film da lui pi\u00f9 odiati."}
{"id": "14732", "revid": "1543377", "url": "https://it.wikipedia.org/wiki?curid=14732", "title": "Team Lotus", "text": "Il Team Lotus \u00e8 una delle pi\u00f9 famose e vittoriose squadre di Formula 1, anche se la scuderia \u00e8 stata attiva in tante e diverse competizioni automobilistiche.\nTeam Lotus \u00e8 un marchio entrato nella leggenda delle corse, sia per i grandi successi ottenuti, sia per aver legato il suo nome a quello di un'altra leggenda, Jim Clark, sia soprattutto per il carisma e l'unicit\u00e0 del fondatore della squadra, Colin Chapman. L'origine del nome non \u00e8 mai stata chiarita, .\nLa sua prima vittoria avviene nel GP degli Stati Uniti d'America del 1961, con Innes Ireland (l'auto costruita da Colin Chapman aveva gi\u00e0 vinto 4 Gran Premi con la scuderia di Rob Walker, di cui la prima nel GP di Monaco del 1960), mentre il suo ultimo GP vinto \u00e8 stato quello degli Stati Uniti del 1987, con Ayrton Senna. Il Team Lotus rimane uno dei pi\u00f9 vincenti di sempre, con sette titoli mondiali costruttori.\nA esso vanno attribuiti i meriti delle pi\u00f9 grandi rivoluzioni tecniche della Formula 1: il telaio monoscocca (Lotus 25), il motore con funzione portante (Lotus 49), i radiatori laterali (Lotus 72), lo sfruttamento dell'effetto suolo (Lotus 78 e 79), le sospensioni attive (Lotus 92). La Lotus \u00e8 stata inoltre tra i primissimi costruttori a sperimentare l'utilizzo dei materiali compositi, e anche la prima e unica squadra a portare sulla griglia di partenza una vettura con propulsione a turbina e quattro ruote motrici (Lotus 56), con cui domin\u00f2 l'edizione 1968 della 500 Miglia di Indianapolis fino a pochi giri dal termine, quando fu costretta al ritiro da un guasto meccanico: da quel momento la USAC (federazione automobilistica americana) proib\u00ec per sempre la partecipazione alla gara di queste auto.\nNessun'altra Casa \u00e8 stata cos\u00ec prolifica nel generare innovazioni tecniche rivoluzionarie e d'avanguardia, tanto che spesso i regolamenti furono cambiati per limitare l'enorme incremento di prestazioni derivante da tali soluzioni, come avvenne nel caso del fondo profilato per l'effetto suolo (praticamente bandito nel giro di pochi anni) e pi\u00f9 clamorosamente nel 1981, quando la Federazione Internazionale interpret\u00f2 in modo controverso il regolamento tecnico per impedire la partecipazione al mondiale della futuristica Lotus 88, l'unica Formula 1 con doppio telaio (uno progettato per sostenere i carichi meccanici e l'altro per quelli aerodinamici).\nStoria.\nL'esordio.\nL'esordio in Formula 1 di un \"team\" che finora aveva corso in serie minori, avviene con il GP di Monaco del 1958: i piloti sono Graham Hill e Cliff Allison. Il salto di qualit\u00e0 avviene nel 1960, anno in cui l'auto progettata da Chapman ottiene le prime due vittorie iridate con Stirling Moss a Montecarlo e Riverside; nello stesso anno arriver\u00e0 alla corte di Chapman quel Jim Clark destinato a portare la Lotus nell'olimpo della Formula 1.\nIl rapporto con il britannico dura fino al 7 aprile 1968, quando \"Big Jim\" in seguito a un incidente contro un albero a Hockenheim in una gara di Formula 2, muore,l'asso scozzese aveva conquistato 25 vittorie in 72 Gran Premi, oltre ai titoli iridato del 1963 e 1965, ai quali si aggiunge la 500 Miglia di Indianapolis del 1965.\nL'era Clark.\nDopo che con i modelli \"18\" e \"21\" la scuderia aveva vinto 3 GP, nel 1962 fu presentato il modello \"25\": vettura costruita attorno a Jim Clark. Chapman raccontava che fece sedere il pilota su un tavolone su cui erano disposti gli organi meccanici principali e imbast\u00ec le forme di conseguenza.\nDotata di un motore Coventry Climax V8, la vettura aveva una bassa sezione frontale, grazie ai serbatoi portanti e la scocca, quasi \"nuda\". Dopo che nel 1962 il mondiale fu appannaggio della BRM di Graham Hill pi\u00f9 potente e affidabile, nel 1963 Clark si aggiudic\u00f2 7 gran premi su 10, dominando il mondiale.\nNel 1964 dopo un buon avvio con 3 vittorie, la Lotus venne superata dalla Ferrari e Clark si dovette accontentare del terzo posto finale.\nIl titolo fu riconquistato nel 1965, quando con la \"33\", evoluzione della 25, la Lotus e Clark dominarono il campionato. Vinsero infatti 6 delle prime 7 gare, con 6 partecipazioni vincenti consecutive (Clark non partecip\u00f2 al Gran Premio di Montecarlo perch\u00e9 impegnato a Indianapolis nella 500 miglia.\nIl cambio di regolamento (passaggio dai motori 1500 a 3000\u00a0cm\u00b3) colse impreparata la Lotus per il campionato 1966, si adatt\u00f2 a un motore Climax portato a 2 litri. La stagione fu conclusa con la vettura \"43\" che utilizzava il motore BRM a 16 cilindri. Clark ottenne l'unica vittoria per quel motore nel GP degli Stati Uniti.\nIl 1967 fu un anno di fondamentale importanza per la Lotus e per lo sviluppo futuro della Formula 1. La stagione venne iniziata con la vettura della stagione precedente, ma al Gran Premio di Olanda fece il suo esordio la Lotus 49, spinta dal motore Ford Cosworth DFV che avrebbe rappresentato la motorizzazione pi\u00f9 diffusa degli anni settanta e della prima parte degli anni ottanta. All'esordio Graham Hill ottenne la pole position e il giro pi\u00f9 veloce e Clark la vittoria. La rimonta finale non fu sufficiente per impedire che il titolo andasse a Dennis Hulme e alla sua Brabham.\nEra evidente che il 1968 avrebbe dovuto essere l'anno di Clark, ma dopo il successo in Sudafrica nella prima gara, il pilota scozzese scompare durante una gara di Formula 2 a Hockenheim. Il titolo andr\u00e0 comunque a Graham Hill, altro pilota del team. Da segnalare che Jo Siffert si aggiudic\u00f2 il Gp di Gran Bretagna con una Lotus del team \"cliente\" di Rob Walker. Nel 1968, a partire dal secondo Gran Premio la Lotus, in seguito all'accordo con il produttore di tabacchi Gold Leaf, introduce per la prima volta in Formula 1, una sponsorizzazione non strettamente legata al materiale tecnico impiegato, addirittura il team cambia i colori nazionali con il rosso-oro dello sponsor e cambia denominazione presentandosi come \"Gold Leaf Team Lotus\".\nNel 1969 la Lotus fu sovrastata dalla Matra del team Tyrrell e Jochen Rindt arriv\u00f2 solo quarto. La Lotus cerc\u00f2 anche nuove strade tecniche con una vettura, la \"63 a quattro ruote motrici che si rivel\u00f2 un fiasco e la 56B a turbina.\nLa tragedia di Rindt.\nLa scomparsa di Clark fu un colpo durissimo per Chapman, che sembrava costruire le monoposto direttamente intorno al suo campione. Dopo il mondiale del 1968, vinto con Graham Hill, Chapman ebbe tra le mani un altro talentuoso pilota: Jochen Rindt. Nel 1970, infatti, l'austriaco ottenne cinque successi che, a quattro gare dal termine, lo proiettarono saldamente in cima al mondiale: Rindt non riusc\u00ec a godere del successo tanto cercato, perch\u00e9 mor\u00ec durante le prove del sabato a Monza in occasione del Gran Premio d'Italia. Rindt usc\u00ec di pista all'ingresso della curva Parabolica per il cedimento di un semiasse anteriore che collegava il disco del freno alla ruota. La Lotus 72 aveva, infatti, i dischi freno davanti \"inboard\", vale a dire al centro per alleggerire le masse non sospese (le ruote). La Lotus, squilibrata nella frenata, devi\u00f2 all'improvviso verso il guard-rail. L'impatto non avrebbe avuto gravi conseguenze se proprio in quel punto non ci fosse stata una buca sotto il guard-rail (forse scavata da un animale, forse da qualche spettatore per entrare in pista) dentro al quale si ficc\u00f2 la ruota che rest\u00f2 incastrata. La vettura, letteralmente scardinata nella parte anteriore, fece perno e rientr\u00f2 lungo la via di fuga (sulla sabbia) ruotando su s\u00e9 stessa. L'improvvisa e fortissima decelerazione fu la causa della frattura delle vertebre cervicali e della conseguente morte del pilota.\nA quel punto il belga Jacky Ickx, su Ferrari, avrebbe potuto, vincendo le ultime tre gare in programma, aggiudicarsi il titolo. Ickx si aggiudic\u00f2 il Gran Premio del Canada e l'ultima gara, il Gran Premio del Messico, ma si piazz\u00f2 soltanto quarto in quello precedente degli Stati Uniti, in cui vinse la Lotus del giovane Emerson Fittipaldi alla sua quarta presenza nei Gran Premi di Formula 1. Rindt era campione. Ickx stesso afferm\u00f2 in seguito che non avrebbe gradito vincere contro chi non poteva pi\u00f9 difendersi.\nL'era Fittipaldi.\nNel 1970, la morte di Rindt non fece altro che alimentare le polemiche sulle vetture di Chapman, accusate di essere eccessivamente pericolose a causa delle esasperate soluzioni tecniche messe in campo forse con troppa disinvoltura.\nNel 1971 Chapman cerco di sviluppare la Lotus a 4 ruote motrici e il tempo dedicato a questa vettura non permise a Fittipaldi (diventato nel frattempo prima guida del team) di lottare per il titolo conquistato dalla Tyrrell di Jackie Stewart e dal compagno di team Fran\u00e7ois C\u00e9vert,\nNel 1972 Chapman dedic\u00f2 maggior attenzione allo sviluppo del valido modello 72 e Emerson Fittipaldi riconquist\u00f2 il titolo per la casa inglese.\nDopo il titolo del 1972, Fittipaldi lotter\u00e0 ancora per il titolo, ma questa volta Jackie Stewart, su Tyrrell, alla fine conquist\u00f2 la vetta della classifica finale: questa sconfitta, per la Lotus e per Fittipaldi, \u00e8 anche dovuta a una rottura tra il pilota e Chapman, la Lotus aveva fama di schierare una vettura competitiva per la prima guida e una meno preparata per il secondo pilota, nella prima parte dell'anno Fittipaldi realizza 41 punti e il compagno di squadra Ronnie Peterson 4, ma dopo il Gran Premio del Belgio i ruoli si invertono e Peterson comincia a vincere realizzando a fine stagione altri 48 punti, mentre Fittipaldi solo 14, il dato \u00e8 eloquente. La Lotus vinse comunque il titolo costruttori 1973.\nEmerson, quindi, pass\u00f2 l'anno successivo (il 1974.) con la McLaren e rivinse il titolo, mentre Chapman dovette attendere il 1978 per rivincere il titolo piloti, l'ultimo della gloriosa scuderia.\nAnni intermedi (1974-1977).\nNel 1974 dopo un paio di gare arriva la nuova vettura, la Lotus 76, che doveva essere l'evoluzione della 72 con frizione automatica e doppio alettone, mentre le vecchie 72 vengono vendute in Sudafrica.\nMa dopo tre gare deludenti, i due Piloti Ronnie Peterson e Jackie Ickx, non trovano benefici nella vettura e Chapman si convinse di riesumare il vecchio modello 72 producendo un nuovo telaio, l'ottavo della serie e recuperando il telaio destinato al museo Lotus. La vettura subisce una serie di aggiornamenti che permettono a Ronnie Peterson di aggiudicarsi 3 Gran Premi e chiudere il mondiale al terzo posto nella stagione.\nNel 1975 sempre con la ormai obsoleta 72 e ancora con Ronnie Peterson e Jackie Ickx come piloti vive un anno di mediocrit\u00e0.\nNel 1976, Chapman prepara il nuovo modello 77 ancora pi\u00f9 leggera e affusolata della 76 ma fin troppo fragile, tanto che dopo un solo gran premio viene abbandonata da entrambi i piloti Ronnie Peterson che passa alla March e da Mario Andretti che va a correre per due gran premi con la Parnelli.\nMario Andretti torna alla Lotus dal Gran Premio di Spagna dopo aver avuto conferma da Chapman di un suo impegno totale per rendere nuovamente competitivo il team.\nA seguito di quest'accordo Andretti e Chapman unirono le loro intenzioni e le loro capacit\u00e0 facendo migliorare notevolmente la vettura che arriv\u00f2 a conquistare la vittoria sotto il diluvio in Giappone l'ultimo gran premio della stagione\nNel 1977 debutt\u00f2 con la nuova Lotus 78, prima vettura a effetto suolo, talmente innovativa con la quale Mario Andretti conquista 4 vittorie e termina terzo il mondiale perso infine solo per l'inaffidabilit\u00e0 meccanica.\nSeconda guida \u00e8 Gunnar Nilsson, in grado anch'egli di vincere un Gran Premio. A fine anno\nNilsson lascer\u00e0 la squadra a causa di un male incurabile e morir\u00e0 nell'ottobre 1978.\nBig Mario (1978).\n\u00c8 con Mario Andretti che riesce l'ultimo colpo iridato: titolo piloti e costruttori.\nNel team c'\u00e8 una forte rivalit\u00e0 tra gli esperti Andretti e Peterson (rientrato dopo due anni), ma lo status di prima guida \u00e8 di Andretti: \u00e8 lui che ha creduto fermamente nelle rivoluzionarie scelte tecniche di Chapman mentre questi navigava in cattive acque. Peterson invece, pur essendo stato il pupillo di Chapman, che per lui aveva dato il benservito a Fittipaldi, aveva abbandonato la squadra proprio nel momento di crisi.\nSe sul giro singolo lo svedese \u00e8 nettamente il pi\u00f9 veloce, in gara Andretti pu\u00f2 contare sulla sua grande esperienza e sulla sua grande cultura tecnica: era capace di misurare anche mille gomme prima di una gara per trovare quelle quattro che pi\u00f9 si adattavano al suo stile di guida.\nLa Lotus ha dominato il mondiale con 9 vittorie (7 di Andretti e 2 Peterson) e il titolo \u00e8 ormai questione tra i due, che hanno guidato prima la Lotus 78, poi il modello 79.\nContro il fatto che senza gerarchia di scuderia il titolo avrebbe potuto essere vinto da Peterson, Andretti ha sempre sostenuto che, se era pur vero che lui era il primo pilota, Peterson, se ne fosse stato capace, avrebbe potuto dominare le gare per poi fermarsi davanti alla linea del traguardo per farlo passare, solo cos\u00ec avrebbe potuto dimostrare di essere superiore, ma cos\u00ec non avvenne perch\u00e9, secondo Andretti, Peterson non riusciva a superarlo.\nA Monza i giochi sono dunque fatti, ma nel warm-up Peterson danneggia la vettura alla variante della Roggia. \u00c8 costretto quindi a schierarsi alla partenza del Gran Premio con la vettura dell'anno precedente, dotata di una sezione anteriore molto pi\u00f9 ridotta. Il motore della vettura incidentata viene trapiantato sulla Lotus 78 e forse in questa operazione della sabbia entra nel circuito di alimentazione. Al via della gara il pilota svedese si trova col motore che non prende giri e quindi viene sfilato via via dalle vetture che lo seguono e dove la pista si restringe in prossimit\u00e0 della prima variante, si trova stretto tra Riccardo Patrese e James Hunt.\nLa Lotus sbanda e urta violentemente contro il guardrail, rimbalza a centro pista e viene colpita da altre auto, infine si incendia. Lo svedese viene soccorso subito dal personale antincendio e dai piloti James Hunt, Patrick Depailler e Didier Pironi: \u00e8 cosciente, ma presenta delle bruttissime fratture alle gambe. Soprattutto il piede destro presenta fratture comminute ed \u00e8 quindi a rischio amputazione. Durante la notte lo svedese subisce, all'Ospedale Niguarda di Milano, un lunghissimo intervento chirurgico per la riduzione delle numerose fratture, ma perder\u00e0 la vita il giorno successivo a causa di una massiva embolia adiposa, conseguenza delle fratture e, secondo il suo entourage familiare e sportivo, della manipolazione chirurgica troppo prolungata.\nQuesta polemica viene sovrastata da quella, ben maggiore, che coinvolge Colin Chapman. Otto anni dopo la morte di Jochen Rindt, il manager Lotus si trova nuovamente nell'occhio del ciclone: gli si rimprovera di aver osteggiato lo svedese per favorire Mario Andretti e di essere, per tutta la catena di eventi che ha portato Peterson a presentarsi su una vecchia vettura malfunzionante alla gara decisiva per il titolo sulla sua pista preferita, il responsabile morale della morte di Peterson. L'inchiesta aperta dalla magistratura italiana sposter\u00e0 dopo pochi giorni il fuoco delle responsabilit\u00e0 sul direttore di gara e sui piloti coinvolti nell'incidente, soprattutto Riccardo Patrese, anche se la sentenza finale del 1983 sancir\u00e0 la responsabilit\u00e0 di James Hunt.\nIl declino.\nPer il 1979 Chapman pens\u00f2 di sviluppare ulteriormente il concetto di wing car presentando la Lotus 80, la cui peculiarit\u00e0 era di avere tutto il fondo scocca dal musetto all'alettone posteriore sigillato al suolo dalle minigonne scorrevoli volendo rinunciare anche all'uso degli alettoni. Tale modello fu molto complicato da mettere a punto, tanto che sia Mario Andretti sia il nuovo pilota Carlos Reutemann (che si aspettava molto dal suo passaggio dalla Ferrari alla Lotus) non ottennero risultati di rilievo, superati dalla Ferrari con Jody Scheckter e Gilles Villeneuve, e da teams come Williams e Brabham che avevano sviluppato vetture \"wing car\" molto semplici e maneggevoli.\nLe stagioni 1980 e 1981 segnarono l'inizio del declino della Lotus: Carlos Reutemann, deluso dalla scarsa competitivit\u00e0 della monoposto, pass\u00f2 alla Williams e Chapman assunse come secondo pilota Elio De Angelis, che aveva debuttato l'anno precedente sulla Shadow. Dopo che la Fia decise di vietare le minigonne e quindi l'effetto suolo, Chapman penso di sviluppare un nuovo progetto rivoluzionario la Lotus 88 che aveva un doppio telaio, il primo per sostenere gli organi meccanici e il secondo che doveva assecondare l'aerodinamica abbassandosi per recuperare l'effetto suolo perso con le minigonne. A questa vettura (peraltro di difficile messa a punto) fu vietato l'uso in gara e Chapman si ritrov\u00f2 a dover progettare una vettura pi\u00f9 convenzionale quando ormai la concorrenza aveva sviluppato auto migliori. Nel frattempo Mario Andretti era passato all'Alfa Romeo e Chapman ingaggi\u00f2 Nigel Mansell come compagno di Elio De Angelis. Ai problemi tecnici regolamentari si aggiunsero dei problemi economici dovuti al crack dello sponsor petrolifero Essex.\nNel 1982 ci fu l'ultimo sussulto della Lotus di Chapman con la vittoria di Elio De Angelis al gran premio d'Austria, vinto in volata sul futuro campione del mondo Keke Rosberg su Williams. Questa sar\u00e0 anche l'ultima vittoria cui assiste Chapman, morto in circostanze misteriose alla fine di quello stesso anno. Sulla dipartita del geniale progettista, si formulano da sempre ipotesi fantasiose, legate alla totale assenza di immagini dei suoi funerali e della sua sepoltura.\nLa Lotus dopo Colin Chapman.\nLa morte del \"patron\" fu un duro colpo per la scuderia, che fu presa in mano da Peter Warr. Nel 1983, con piloti De Angelis e Mansell, fu ottenuto un solo punto valido per la classifica costruttori: durante l'anno infatti arriv\u00f2 il motore Renault Turbo, che sarebbe rimasto per i tre anni seguenti. Arriv\u00f2 anche il progettista G\u00e9rard Ducarouge, che disegn\u00f2 la vettura 1984 equipaggiata con gomme Goodyear anzich\u00e9 Pirelli, e che port\u00f2 De Angelis al terzo posto mondiale dietro le imprendibili McLaren, pur senza mai vincere una corsa.\nPer il 1985 fu ingaggiato il giovane promettente Ayrton Senna a fianco di De Angelis. Il romano ottiene una vittoria, il brasiliano due e diverse pole position. A fine stagione l'italiano, divenuto ormai secondo pilota, \u00e8 costretto a cambiare aria; nel 1986 lo sostituisce il modesto Johnny Dumfries. Per Senna arrivano altre due vittorie e 8 pole position: il brasiliano \u00e8 in lotta per il mondiale fino al Gran Premio d'Italia.\nIntanto la Renault annuncia il ritiro dalle corse, e per il 1987 la Lotus trova un accordo con la Honda per i motori. Se ne va anche lo sponsor storico John Player, sostituito dalla Camel; la vettura perde la sua colorazione nera-oro e diventa gialla. Senna, affiancato dal giapponese Satoru Nakajima, ottiene 2 vittorie, una pole e il terzo posto mondiale. La Lotus porta inoltre al debutto in gara le sospensioni attive a controllo elettronico.\nNel 1988 il campione del mondo in carica Nelson Piquet sostituisce Senna, passato alla McLaren; ma la stagione si rivela assai deludente, e alla fine se ne vanno sia i motori Honda sia il progettista Ducarouge. Il 1989, con motori Judd, si rivela pure peggiore: la Lotus manca addirittura una qualificazione con entrambi i piloti nel Gran Premio del Belgio. Nel 1990 se ne vanno Piquet e Nakajima, arrivano il giovane Martin Donnelly e l'esperto Derek Warwick; i motori sono Lamborghini. \u00c8 un'altra annata deludente, culminata col gravissimo incidente a Donnelly in Spagna, che ne tronca la carriera. Alla fine dell'anno anche la Camel abbandona il team, al cui soccorso arriva il manager ex-Williams ed ex-Benetton Peter Collins.\nNel 1991, al volante della Lotus debutta Mika H\u00e4kkinen, futuro campione del mondo. Nel 1992, con il modesto motore Ford \"clienti\", una monoposto indovinata (la \"107\") e una raffinata gestione elettronica delle sospensioni attive, H\u00e4kkinen e Johnny Herbert sono spesso a ridosso dei \"top team\", sfiorando pi\u00f9 volte il podio. Da l\u00ec in poi la squadra imbocc\u00f2 la via del declino fino alla chiusura, avvenuta con il 1994, anno della sua ultima stagione. Malgrado il fallimento del reparto corse, il telaio della vettura per il 1995 fu venduto al team Pacific Racing e per questo, la vettura, nella livrea, aveva una banda di colore verde nella parte anteriore, ove fu inserito il logo della gloriosa marca inglese.\nIl ritorno del nome \"Lotus\".\nA maggio 2009 la scuderia inglese di Formula 3 Litespeed present\u00f2 domanda d'iscrizione al campionato mondiale 2010 sotto le insegne \"Lotus\". Essa aveva infatti raggiunto un accordo con David Hunt, fratello del defunto ex campione del mondo James Hunt, per l'utilizzo esclusivo in Formula 1 del marchio \"Team Lotus\", storicamente separato e indipendente da quello riservato alla produzione di autovetture di serie. Il 12 giugno 2009 la \"Lotus-Litespeed\" non venne per\u00f2 inserita nella lista provvisoria emanata dalla FIA in merito alle scuderie ammesse alla stagione 2010.\nLa Lotus Cars, la compagnia madre dell'originale Team Lotus, si era distanziata dall'iniziativa e aveva annunciato che avrebbe ricorso a vie legali qualora fosse state lesa la sua onorabilit\u00e0 con un utilizzo improprio del marchio \"Lotus\". Il gruppo Proton, proprietario di Lotus Cars, aveva infatti cercato d'acquisire il marchio \"Team Lotus\" da Hunt, in quanto interessata alle competizioni, ma tale tentativo non aveva avuto successo.\nNel settembre 2009, si ebbe notizia dell'intervento del governo malese per riportare in F1 il marchio \"Lotus\" nella stagione 2010, in vista della riapertura delle selezioni per l'entrata in Formula 1 dopo l'annuncio dell'abbandono della . Il 15 settembre 2009 la FIA annunci\u00f2 l'ammissione della squadra \"Lotus F1 Racing\" al campionato 2010.\nIl 24 settembre 2010 Tony Fernandes, proprietario della \"Lotus F1 Racing\", annunci\u00f2 di aver raggiunto un accordo per acquisire definitivamente il marchio dello storico team da David Hunt, in modo che il suo team potesse essere rinominato, a partire dal 2011, \"Team Lotus\", come ideale proseguimento della squadra fondata da Colin Chapman. In seguito venne ufficializzato che la Lotus Cars, produttrice della auto di serie con lo storico marchio, aveva deciso di sponsorizzare la scuderia Renault F1, rinominandola \"Lotus Renault GP\"; ci\u00f2 port\u00f2 a un contenzioso legale, fra Fernandes e il gruppo Proton, per il diritto all'utilizzo esclusivo del marchio \"Lotus\" nel mondiale di Formula 1. La stagione 2011 di F1 vide quindi ai nastri di partenza la singolare presenza di due diversi team \"Lotus\": il \"Team Lotus\" di Fernandes e il \"Lotus Renault GP\" della Lotus Cars.\nIl 27 maggio 2011 l'Alta Corte di Londra si espresse in favore di Fernandes (accogliendo soltanto le accuse per la violazione di un accordo di licensing con Lotus Cars), in quanto il tribunale non individu\u00f2 gli estremi per privare la squadra della denominazione \"Team Lotus\". Il giudice Peter Smith riconobbe comunque alla Lotus Cars il diritto di usare la denominazione \"Lotus\" nel team \"Lotus Renault GP\", e di poter continuare a utilizzare la livrea nero-oro. A seguito delle decisioni della Corte, Lotus Cars si disse intenzionata a presentare appello contro la sentenza. Complice questi contenziosi, per alcune gare Fernandes provvide a modificare la denominazione sulle sue vetture in \"Team Loftus\".\nIn giugno 2011 le due parti ritornarono all'Alta Corte al fine di risolvere la diatriba. Il giudice Peter Smith espresse lo scontento per il fatto che Tony Fernandes non avesse fatto menzione dell'acquisto della Caterham Cars durante il primo dibattimento. La \"Lotus Renault GP\" \u00e8 stata autorizzata, nel frattempo, a correre dal 2012 utilizzando il marchio \"Lotus\".\nSuccessivamente la F1 Commission ha accettato la richiesta del \"Team Lotus\" di Fernandes di modificare per la stagione 2012 il proprio nome in Caterham F1 Team, l'altro marchio di propriet\u00e0 dell'imprenditore. Nel novembre 2011 \u00e8 stato annunciato l'accordo tra Tony Fernandes e la Lotus Cars, che prevede il ritorno alla seconda di tutte le denominazioni legate al marchio \"Lotus\", compreso il nome \"Team Lotus\"; la \"Lotus Renault GP\" \u00e8 stata quindi autorizzata a correre dal 2012 col nome di Lotus F1 Team.\nSponsorizzazioni.\nLe entrate finanziarie della squadra si basavano sulle sponsorizzazioni pubblicitarie. Infatti, \u00e8 stata una delle prime scuderie nel 1968 a cambiare livrea: dai colori nazionali della Gran Bretagna a quelli rosso-bianco-oro delle Gold Leaf della Imperial Tobacco, correndo con il nome di \"Gold Leaf Team Lotus\", e aprendo la lunga epoca delle sponsorizzazioni da parte di marchi tabaccai. Dal 1972 il team viene ancora una volta sostenuto dalla Imperial Tobacco, ma con i colori delle John Player Special in nero-oro, fino al 1978 e di nuovo dal 1981 al 1986. Nei quattro anni successivi le Lotus corsero invece dipinte nel giallo della Camel."}
{"id": "14735", "revid": "1378289", "url": "https://it.wikipedia.org/wiki?curid=14735", "title": "Corona slovacca", "text": "La Corona slovacca (in slovacco \"slovensk\u00e1 koruna\") \u00e8 stata la valuta utilizzata in Slovacchia dall'8 febbraio 1993, quando \u00e8 stata abolita la corona cecoslovacca (valuta ufficiale della Cecoslovacchia ormai dissolta), al 31 dicembre 2008, quando \u00e8 stata sostituita dall'euro.\nUna corona era composta da 100 \"heller\" (halier; abbreviato in \"hal.\" o semplicemente \"h\").\nNella lingua slovacca, le forme \"koruna\" e \"halier\" erano usate nel caso genitivo (\"kor\u00fan\" e \"halierov\") dopo i numerali, a meno che la frase non richieda un altro caso.\nIl 1\u00ba gennaio 2009 la corona slovacca \u00e8 stata sostituita dall'euro. Il tasso di conversione \u00e8 stato fissato l'8 luglio 2008 a 30,1260 corone slovacche per 1 euro. Il codice ISO 4217 era SKK.\nMonete.\nLe monete da 10 e 20h furono ritirate dalla circolazione il 31 dicembre 2003. Sul retro delle monete sono disegnati motivi tratti dalla storia della Slovacchia.\nSono rimaste in circolazione sino al termine della validit\u00e0 della valuta:\nBanconote.\nI principali motivi sul fronte rappresentavano importanti personalit\u00e0 della Slovacchia contemporanea. Sul retro i motivi erano completati con i luoghi in cui queste persone erano vissute o erano state attive.\nCorona della II guerra mondiale.\nNella Repubblica slovacca della II guerra mondiale, esistita dal 1939 al 1945, fu introdotta una valuta separata dalla corona di Boemia e Moravia, detta \"koruna slovensk\u00e1\", (da notare il diverso ordine delle parole dall'odierna corona). La Repubblica slovacca fu alleata della Germania nazista, e la Slovacchia di oggi non \u00e8 considerata come stato-successore. La corona slovacca sostitu\u00ec la corona cecoslovacca a pari valore e fu di nuovo sostituita dalla stessa moneta alla fine della guerra. La sua abbreviazione era \"Ks\".\nMonete.\nEsistevano tagli da 5h, 10h, 20h, 50h, 1 Ks, 5 Ks, 10 Ks, 20 Ks e 50 Ks. Rispetto alla corona cecoslovacca del periodo prebellico, la corona slovacca aveva in pi\u00f9 la moneta da 50 Ks, mentre il contenuto di argento delle monete da 10 e 20 Ks fu ridotto da 700\u2030 a 500\u2030.\nLe monete erano disponibili nei tagli da: 5, 10, 20, 50 h, 1, 5, 10, 20, e 50 Ks.\nLe monete venivano coniate nella Zecca di Kremnica.\nBanconote.\nLe banconote furono inizialmente sovrastampate sulle banconote da 100, 500 e 1.000 corone cecoslovacche. In seguito furono emesse banconote da 5, 10, 20, 50, 100, 500, 1.000 e 5.000 Ks. Oltre in lingua slovacca, le denominazioni erano scritte anche in tedesco, russino e ungherese sul retro delle banconote."}
{"id": "14742", "revid": "5585", "url": "https://it.wikipedia.org/wiki?curid=14742", "title": "Gi\u00f9 la testa", "text": "Gi\u00f9 la testa \u00e8 un film del 1971 diretto da Sergio Leone e interpretato da Rod Steiger, James Coburn e Romolo Valli. \u00c8 il secondo film della cosiddetta trilogia del tempo, preceduto da \"C'era una volta il West\" (1968) e seguito da \"C'era una volta in America\" (1984).\nIl film \u00e8 ambientato nel Messico del 1913, durante la rivoluzione, e vi vengono citati Francisco Indalecio Madero, Pancho Villa, Emiliano Zapata e Victoriano Huerta. Le vicende sono da collocare nel periodo seguente l'assassinio di Madero da parte di Huerta, nel corso del tentativo della guerriglia, guidata da Villa e Zapata, di uccidere il nuovo dittatore.\nTrama.\n1913, nelle vicinanze di Mesa Verde (un'immaginaria citt\u00e0 messicana), Juan Miranda, un peone messicano che \u00e8 a capo di un gruppo di banditi composto dall'anziano padre, dai suoi sei figli e da altri membri della famiglia, si trova su una diligenza da lui appena rubata, quando il gruppo viene sorpreso dal fragore di alcune esplosioni: dai fumi e dalle polveri appare un motociclista, John Mallory (in realt\u00e0 S\u00e9an, in irlandese, da cui il leitmotiv ricorrente nella colonna sonora), esperto dinamitardo ed ex rivoluzionario dell'IRA. Miranda vede subito in lui e nelle sue abilit\u00e0 nell'utilizzo degli esplosivi il mezzo perfetto per penetrare nei sotterranei della ricchissima Banca di Mesa Verde, suo sogno fin da quando era bambino. Juan gli propone quindi di lavorare insieme per colpire la banca, ma John rifiuta, perch\u00e9 \u00e8 venuto a lavorare per Aschenbach, il proprietario di una miniera nelle vicinanze. Per convincere John a unirsi a lui, Juan escogita un trabocchetto e riesce a far s\u00ec che John uccida accidentalmente Aschenbach e un capitano dell'esercito a lui vicino mentre i due sono all'interno di una chiesa che viene fatta esplodere. A questo punto John sembra aver ceduto alle richieste di Juan e si incammina insieme a lui, ma alla prima occasione utile si dilegua.\nJuan e i suoi figli si recano a Mesa Verde. Sul treno incontrano uno strano personaggio che stranamente aiuta il bandito ad eliminare due poliziotti che lo avevano riconosciuto: si tratta del dottor Villega, a capo della piccola banda di rivoluzionari di Mesa Verde. Arrivato al paese, Juan osserva i primi segni del profondo cambiamento che esso ha sub\u00ecto: la famosa banca non risplende d'oro e in ogni luogo ci sono piccoli manipoli di soldati che marciano o fucilano i rivoluzionari; su tutti i muri si possono leggere i manifesti del governatore Jaime: \"\u201cEl Sr. Gobernador ama al pueblo. El pueblo ama al Sr. Gobernador\u201d\" (Il sig. Governatore ama il popolo. Il popolo ama il sig. Governatore). Al bar di fronte alla banca, Juan ritrova John che lo stava aspettando per portarlo a una riunione dei rivoluzionari, in cui Villega spiega agli uomini l'obiettivo della successiva missione: sferrare vari attacchi in tutto il paese per permettere a Pancho Villa ed Emiliano Zapata di attuare il loro piano. John sceglie di occuparsi della banca e vuole Juan come aiutante. Juan, entusiasta, partecipa attivamente, per poi scoprire che i sotterranei della banca non ospitano pi\u00f9 tesori, ma sono adibiti a prigione temporanea ricolma di contadini e di qualche politico. Dopo averli, seppur accidentalmente, liberati, il bandito diventa un eroe della rivoluzione e viene acclamato dalla folla.\nJuan si sposta con tutti i rivoluzionari in un campo lontano dalla citt\u00e0 dove le forze ribelli si stanno preparando per combattere le truppe del dittatore Victoriano Huerta. Nonostante l'ordine fosse di ritirarsi nelle grotte l\u00ec vicino, John decide di accamparsi su un'altura in vista di un ponte per sterminare le truppe del colonnello G\u00fcnther Reza, che sarebbero passate di l\u00e0. Con lui rimane solo Juan, il quale pensa che quella di John fosse una scusa per scappare, ma appena scopre che le sue intenzioni sono serie, decide per orgoglio di restare insieme a lui. I due posizionano due mitragliatrici pesanti in cima ad una collina e riescono a sferrare un pesantissimo attacco in contropiede alle truppe del colonnello; attacco che sbaraglia completamente la truppa nemica grazie all'esplosione del ponte causata da John. Ci\u00f2 nonostante, tornati alle grotte, scoprono che tutti i loro compagni sono morti in un'imboscata e Juan, vedendo i cadaveri dei propri figli, non sente pi\u00f9 ragioni e decide di affrontare i soldati di Huerta a viso aperto, finendo catturato.\nDopo aver salvato Juan dall'esecuzione e scoperto che il dottor Villega aveva tradito i suoi compagni (a seguito di varie torture), John decide finalmente di lasciarsi tutto alle spalle e si rifugia con Miranda in un vagone di bestiame diretto verso gli Stati Uniti. Ma la rivoluzione sembra seguirli ovunque e a seguito di alcuni scontri armati nella stazione, nel loro vagone si rifugia proprio il governatore Jaime, presente anch'egli sul treno. Il governatore tenta di convincere i due a lasciarlo passare in cambio di una borsa colma di denaro e ricchezze, mentre John lancia la pistola a Juan: sar\u00e0 lui a decidere se ucciderlo. Miranda, accecato dal desiderio di vendetta, colpisce a morte il governatore e uscendo dal treno viene osannato di nuovo dalla folla.\nNel treno, ora in mano ai rivoluzionari, Juan e John incontrano alcuni capi e Villega; con loro pensano al da farsi, visto che mille soldati e G\u00fcnther Reza stanno venendo loro incontro sullo stesso binario. John si offre di preparare un contrattacco: staccando la locomotiva dal resto dei vagoni ed imbottendola di esplosivo, la far\u00e0 schiantare contro il treno di Reza, causando cos\u00ec ingenti danni alle forze nemiche. Per attuare il piano chiede specificatamente la collaborazione di Villega, al quale fa capire di essere a conoscenza del suo tradimento. A questo punto, attraverso una serie di \"flashback\", viene mostrato come John, quando faceva ancora parte dell'IRA, aveva un amico fraterno di nome Nolan con cui fece la rivoluzione e con cui condivideva persino la stessa donna, ma che venne catturato e sotto tortura trad\u00ec proprio John, aiutando i soldati a riconoscerlo. John riesce ad uccidere i soldati prima di essere preso, ma travolto dall'odio uccide perfino Nolan, unico caso in cui, dice a Villega, ha \"giudicato\" un altro uomo, ragion per cui non lo far\u00e0 di nuovo. A ogni modo, nell'imminenza del salto per salvarsi la vita dall'impatto, Villega si pente di aver tradito i suoi compagni e decide di rimanere sulla locomotiva, morendo.\nRicongiuntosi con i rivoluzionari, durante lo scontro a fuoco con i soldati superstiti, John viene colpito dal colonnello G\u00fcnther Reza, che viene a sua volta ucciso da un furioso Juan con una mitragliatrice. Juan assiste l'amico morente e decide di cercare aiuto ma, poco dopo essersi allontanato, si rende conto che John si \u00e8 fatto accendere una sigaretta non per fumare ma con l'intento di innescare la dinamite che porta sempre addosso. Juan fa appena in tempo a voltarsi e ad urlare il nome dell'amico che questo viene polverizzato dall'esplosione. Nell'ultima scena prima dei titoli di coda, Juan guarda davanti a se e dice: \"e adesso io?\"\nProduzione.\nIl film, pensato da Sergio Leone, inizialmente doveva essere diretto dal celebre Sam Peckinpah, per la ferma volont\u00e0 del regista italiano di fermarsi col western e di potersi dedicare a quello che da tempo sognava di realizzare, cio\u00e8 \"C'era una volta in America\", ma furono i due attori protagonisti Coburn e Steiger a rifiutare Peckinpah; i due accettarono di recitare a cachet ridotto solo a patto che a dirigere il film fosse lo stesso Leone. Oltre a Peckinpah, Leone aveva pensato anche di far dirigere il film a Peter Bogdanovich, di cui il regista italiano aveva visto il suo primo film, \"Bersagli\", ma, per incompatibilit\u00e0 caratteriali tra i due, Bogdanovich rifiut\u00f2.\nCast.\nIl ruolo di Juan Miranda era stato inizialmente pensato per Eli Wallach (gi\u00e0 protagonista del precedente film di Leone \"Il buono, il brutto, il cattivo\" nel ruolo di Tuco, il brutto), ma la produzione americana impose invece Rod Steiger, forte della recente vittoria dell'Oscar al miglior attore per \"La calda notte dell'ispettore Tibbs\". Tale decisione lasci\u00f2 sempre fortemente indispettito Wallach, malgrado le scuse del regista italiano.\nPer interpretare al meglio la parte, Rod Steiger prese tre mesi di lezioni da una signora messicana per imparare la cadenza e l'accento particolare di chi ha avuto come madrelingua lo spagnolo, ma \u00e8 costretto a esprimersi in un'altra lingua. Per non perdere la cadenza egli continu\u00f2 a parlare in quel modo anche nella vita privata per tutta la durata delle riprese.\nPer la parte di John H. \"Sean\" Mallory venne inizialmente preso in considerazione John Wayne, successivamente scartato da Leone, sia perch\u00e9 ritenuto non adatto alla parte, sia perch\u00e9 si riteneva che un nome tanto altisonante nel cast avrebbe potuto spostare eccessivamente l'attenzione sul personaggio di Mallory. Per la parte di Mallory era stato preso in considerazione anche Jason Robards, che aveva gi\u00e0 lavorato con Leone nel precedente \"C'era una volta il West\", nel ruolo di Cheyenne.\nLuogo.\nGli esterni furono girati nella valle di Almer\u00eda in Spagna. La facciata della banca di Mesa Verde, scenografia di Andrea Crisanti, \u00e8 ispirata alla sede della \"Merchants' National Bank\" di Grinnell, nello Iowa, costruita nel 1914 su disegno dell'architetto Louis Sullivan.\nAnacronismi.\nNella scena dell'imboscata al ponte, Mallory e Miranda utilizzano due mitragliatrici di produzione tedesca, una MG 08 e una MG 42. Quest'ultima non era ancora stata prodotta all'epoca della rivoluzione messicana. Un altro anacronismo \u00e8 dato dalla bandiera dell'IRA che Mallory custodisce nella sacca. Il film si svolge nel 1913, ma l'IRA si costitu\u00ec solo nel 1916 dopo la Rivolta di Pasqua dall'unione degli Irish Volunteers e dall'Irish Citizen Army di James Connolly. Nella scena finale dell'assalto al treno dei soldati, i rivoluzionari utilizzano un mortaio Brixia mod. 35, anche questo non prodotto in quegli anni.\nDistribuzione.\nIn origine il film avrebbe dovuto intitolarsi \"C'era una volta la rivoluzione\". Il regista avrebbe voluto anche chiamare il lungometraggio \"Gi\u00f9 la testa, coglione!\" frase pronunciata pi\u00f9 volte da Mallory, ma il titolo venne censurato.\nIl film venne distribuito in Italia a partire dal 29 ottobre 1971, e nella versione commerciale italiana venne tagliata la parte della tortura del dottor Villega.\nIn Francia il film \u00e8 conosciuto come \"Il \u00e9tait une fois la R\u00e9volution\" (\"C'era una volta la Rivoluzione\", in francese). Il film \u00e8 conosciuto anche con il titolo inglese \"A Fistful of Dynamite\" (\"Un pugno di dinamite\")."}
{"id": "14744", "revid": "767487", "url": "https://it.wikipedia.org/wiki?curid=14744", "title": "Hollywood Party", "text": "Hollywood Party (\"The Party\") \u00e8 un film del 1968 diretto da Blake Edwards e interpretato da Peter Sellers, in cui sono narrate le vicende di un giovane attore indiano a cui capitano una serie di disavventure surreali mentre partecipa a una festa alla moda data da un produttore cinematografico.\nSecondo la critica, \u00e8 uno dei film in assoluto pi\u00f9 divertenti e riusciti del regista Blake Edwards. In questo grande cult movie, il regista raggiunge il massimo della sua tecnica e perfezione, in una sintesi perfetta della commedia teatrale e della cinematografia di genere. L'arte hollywoodiana della \"gag\" vantava una grande scuola, che va da Buster Keaton ai fratelli Marx fino al Jerry Lewis de \"Il mattatore di Hollywood\", e che in questo film vengono tutti in qualche modo evocati ed omaggiati.\nTrama.\nHrundi V. Bakshi, un attore indiano che fa la comparsa a Hollywood in un film in costume, rovina le riprese a causa della propria estrema goffaggine. Il regista telefona quindi al produttore per far cacciare Bakshi dagli \"studios\", ma la segretaria del produttore, per errore, lo inserisce nella lista degli invitati che parteciperanno ad una festa nella sua lussuosa villa. Durante la festa si susseguono le situazioni pi\u00f9 strane ed assurde, con esilaranti \"gag\" che coinvolgono Bakshi, gli invitati e il personale di servizio, a causa anche del sofisticato ma anche improbabile arredo della casa, che comprende un complicato pannello con bottoni colorati, un bancone da bar semovente che sparisce nel muro e un tremolante ruscello che attraversa il salone principale fino alla piscina.\nBakshi conosce Mich\u00e8le Monet, timida e graziosa cantante francese, nonch\u00e9 promessa attrice esordiente a Hollywood, che \u00e8 stata accompagnata alla festa proprio dal nevrotico produttore che ha ordinato il licenziamento di Bakshi. I due simpatizzano presto e trovano una perfetta intesa, finendo per rovinare completamente la festa del produttore quando i giovani figli di quest'ultimo introducono nella villa un piccolo elefante, riempiendo la casa di schiuma nel tentativo di lavare scritte hippy e di contestazione dal dorso dell'animale. I due protagonisti, al mattino, riusciranno ad uscire quasi indenni da una festa finita in un completo disastro.\nProduzione.\n\"Hollywood Party\" nacque quasi per caso e fu l'unica collaborazione tra Sellers e Blake Edwards al di fuori del fortunato ciclo di film della \"La Pantera Rosa\", iniziato nel 1963. Il produttore Walter Mirisch conosceva molto bene il talento dei due e non ebbe remore nell'investire nel progetto; nella sua autobiografia Mirisch scrisse: \u00abBlake si era guadagnato la reputazione di regista molto costoso, in particolare dopo \"La grande corsa\"\u00bb. Nel 1960 Sellers aveva gi\u00e0 interpretato la parte di un indiano, accanto a Sophia Loren, nel film \"La miliardaria\" di Anthony Asquith, pellicola di discreto successo, ma che potrebbe avere forse ispirato Edwards nella scelta di assegnare il ruolo di protagonista proprio a Sellers.\nGli interni del film furono girati su un set appositamente creato negli studi della MGM. Il copione originale era lungo in tutto solamente 63 pagine. Successivamente Edwards disse che si trattava del copione pi\u00f9 corto che avesse mai girato, e la maggior parte delle scene del film furono improvvisate sul set al momento, la cui ottima riuscita dipese molto anche dalla genialit\u00e0, dalla sagacia e dalla stessa personalit\u00e0 di Peter Sellers, felicemente inserito in un nutrito ed affiatato cast che comprendeva la giovane attrice e cantante francese Claudine Longet e diversi validi caratteristi statunitensi, tra cui la veterana ex ballerina Marge Champion, che in quel periodo era tornata al cinema dopo vari anni di assenza.\nLa pellicola trasse ispirazione soprattutto dall'opera di Jacques Tati; Bakshi infatti arriva al party con una macchina molto simile a quella utilizzata da Monsieur Hulot in \"Le vacanze di Monsieur Hulot\". L'intera trama del film poi \u00e8 una rielaborazione della scena del ristorante in \"Tempo di divertimento\"; e l'interazione comica con oggetti inanimati ricorda quella di altri film di Tati, in particolare \"Mio zio\".\nIl tema del party potrebbe essere stato ispirato anche dal film \"La notte\" di Michelangelo Antonioni, di cui riprenderebbe l'estetica geometrica e fredda, insieme con il senso di noia e di gioia artificiale."}
{"id": "14749", "revid": "121020455", "url": "https://it.wikipedia.org/wiki?curid=14749", "title": "Scellino keniota", "text": "Lo Scellino keniota \u00e8 la valuta ufficiale del Kenya ed \u00e8 composta da 100 centesimi. Il codice ISO 4217 \u00e8 KES, ma spesso \u00e8 usato anche il codice KSH.\nStoria.\nLo Scellino keniota ha sostituito nel 1966 lo Scellino dell'Africa Orientale. Lo Scellino keniota \u00e8 una delle monete pi\u00f9 forti nell'Africa Orientale, infatti viene spesso usata in nazioni limitrofe come la Somalia e il Sudan meridionale.\nMonete.\nLe prime monete erano da 1, 5, 10, 25, 50 centesimi e 1 scellino.\nNel 1995 le monete subirono un \"restyling\". La nuova serie era composta da 10, 50 centesimi e 1, 5, 10, 20 scellini.\nAttualmente circolano quelle di ottone da 50 centesimi e da 1 scellino. Quelle da 5, 10 e 20 scellini sono invece bimetalliche.\nBanconote.\nFino al 1985 quella da 5 scellini, fino al 1995 quella da 10 e fino al 1998 quella da 20.\nAttualmente circolano banconote da 50, 100, 200, 500 e 1000 scellini.\nA Ottobre 2019 le banconote di tutti i tagli con le storiche immagini dei presidenti vengono poste fuori corso e sostituite con banconote con styling moderno e contraddistinto dalle immagini dei \u201cbig five\u201d della savana."}
{"id": "14755", "revid": "125469051", "url": "https://it.wikipedia.org/wiki?curid=14755", "title": "Lingua sanscrita", "text": "La lingua sanscrita (anche sanscrito da \"sa\u1e43sk\u1e5btam\", \u0938\u0902\u0938\u094d\u0915\u0943\u0924\u092e\u094d in devanagari) \u00e8 una lingua ufficiale dell'India, ed \u00e8 una delle lingue pi\u00f9 antiche che appartengono alla famiglia delle lingue indoeuropee. Il termine \"sams-kr-ta\" significa \"perfezionato\", e pu\u00f2 essere reso col latino \"con-fec-tus\" (la radice sanscrita: \"\"k\u1e5b\" corrisponde alla radice latina: \"fac\"\", ad esempio di \"facio\"). Da essa derivano molte lingue moderne del paese (la prima e pi\u00f9 diffusa tra tutte \u00e8 l'hindi). Ne esistono due varianti, poco divergenti: il sanscrito vedico, ed il sanscrito classico, pi\u00f9 tardo. \nIl ruolo di questa lingua in India \u00e8 simile a quello che hanno la lingua latina e il greco antico in Europa. Il sanscrito \u00e8 la lingua in cui furono concepiti molti testi classici, tra cui i Veda. \u00c8 una delle 22 lingue ufficialmente riconosciute dall'allegato VIII della Costituzione dell'India.\nStoria.\nIl primo testo in sanscrito sono i Rig-veda. La maggior parte dei testi sopravvissuti sono stati composti nell'India antica e medievale. In sanscrito vedico furono scritti i poemi epici Mah\u0101bh\u0101rata e R\u0101m\u0101ya\u1e47a.\nLa prima grammatica sanscrita stampata in Europa fu compilata alla fine del XVIII secolo per opera del missionario Paolino da San Bartolomeo. Tuttavia gi\u00e0 nel XVI secolo Filippo Sassetti, in alcune lettere dall'India indirizzate agli amici e alla famiglia, indic\u00f2 una certa somiglianza di alcune parole sanscrite con l'italiano, ma l'affinit\u00e0 tra il sanscrito e le lingue europee pi\u00f9 diffuse risult\u00f2 evidente nel 1786, quando William Jones della East India Company present\u00f2 nella sede di Calcutta della Royal Asiatic Society un saggio in cui dimostrava come la lingua sanscrita fosse riconducibile al ceppo linguistico delle lingue germaniche e delle lingue classiche pi\u00f9 conosciute. Di qui, l'interesse del sanscrito da parte degli studiosi europei nel XVIII secolo apr\u00ec la strada alla linguistica storica e comparata: in particolare furono comparati il sistema delle radici e il sistema delle declinazioni del sanscrito con quelli delle lingue europee classiche e moderne (es. sanscrito \"pit\u00e0r\" = greco \"pat\u00e8r\" = latino \"pater\" = tedesco \"Vater\" = italiano \"padre\"). La declinazione del sanscrito comprendeva otto casi, tra i quali lo strumentale e il locativo (cfr. le lingue baltiche e slave).\nAltri studiosi dell'et\u00e0 romantica furono Henry Thomas Colebrooke, autore della prima grammatica sanscrita filologicamente accurata, e Wilhelm August von Schlegel, al quale si deve l'avvio dello studio di questa lingua in Germania.\nClassificazione.\nIl sanscrito appartiene al ramo indoario del gruppo indoiranico, una delle famiglie linguistiche derivate dall'indoeuropeo.\nSe ne hanno due versioni:\nLa grammatica.\nIl sanscrito \u00e8 con ogni probabilit\u00e0 la lingua indoeuropea pi\u00f9 conservatrice: mantiene tutte le forme originali e ne presenta poche innovative. Il nome ha una declinazione complessa: i casi sono 8 (con ogni probabilit\u00e0 gli stessi dell'indoeuropeo): nominativo, genitivo, dativo, accusativo, vocativo, strumentale, ablativo e locativo; uno in pi\u00f9 rispetto al latino arcaico e al gallico, nei quali strumentale e ablativo non sono mai stati distinti; due in pi\u00f9 rispetto al latino classico, dove \u00e8 praticamente perso anche il locativo; tre in pi\u00f9 rispetto al greco antico che assimila strumentale, ablativo e locativo negli altri cinque.\nI numeri sono tre, come in greco antico: singolare, duale e plurale; anche i generi sono tre: maschile, femminile e neutro. \nIl verbo, assai complesso e arcaicizzante, ha quattro modi finiti: indicativo, congiuntivo, ottativo, imperativo, come in greco antico; cinque tempi: presente, imperfetto, aoristo, perfetto e futuro (quest'ultimo non esisteva in indoeuropeo); a differenza di latino e greco non ha un piuccheperfetto e un futuro perfetto. Accanto all'attivo e al passivo il sanscrito sviluppa la forma media (unica tra le lingue indoeuropee, insieme al greco antico); le forme sono sintetiche e non perifrastiche, a differenza di quanto accade nella maggior parte delle lingue moderne."}
{"id": "14756", "revid": "767487", "url": "https://it.wikipedia.org/wiki?curid=14756", "title": "Alfabeto devanagari", "text": "La devan\u00e0gari (\u0926\u0947\u0935\u0928\u093e\u0917\u0930\u0940, : \"dev\u00e1n\u0101gar\u012b\", sanscrito: lett. \"Scrittura della Citt\u00e0 divina\"; detto anche \"n\u0101gar\u012b\") \u00e8 un alfasillabario (\"abugida\") usato in diverse lingue dell'India (sanscrito, hindi, marathi, kashmiri, sindhi, nepalese). \u00c8 una scrittura sillabica dove ogni lettera contiene gi\u00e0 una vocale inerente scev\u00e0, che pu\u00f2 essere modificata in altre vocali tramite l'utilizzo di segni diacritici che precedono, succedono o sottostanno alla lettera principale. L'alfabeto bengalese e il suo funzionamento deriva dalla devanagari.\nOrigini.\nL'alfabeto devanagari compare attorno all'VIII secolo, come ulteriore evoluzione della scrittura brahmi, la cui presenza \u00e8 attestata nella regione della valle dell'Indo sin dal V secolo a.C., probabilmente un adattamento indiano delle scritture semitiche, penetrate in India attraverso la Mesopotamia.\nLettere e \"cluster\" irregolari, pronuncia, numeri.\nNella scrittura devanagari ogni simbolo rappresenta una consonante seguita da una \"a\" molto breve (tranne che, in taluni casi, in fine parola): per esempio, il simbolo \u0926 si trascrive \"da\" e va letto /da/ in sanscrito (nel moderno hindi, la vocale di default \u00e8 invece una vocale neutra di timbro leggermente velare detta scev\u00e0, /\u0259/, ottenibile se si immagina di declamare i nomi delle consonanti dell'alfabeto italiano \"b-c-d-f-...\" in modo \"puro\", senza dire la vocale che si accompagna al nome proprio della lettera, come invece accade in \"bi-ci-di-effe...\").\nIn generale, le lettere sono sormontate da una linea orizzontale che si scrive per ultima: per prime si scrivono le lettere, i matra e i diacritici. In corrispondenza di alcune lettere pu\u00f2 spezzarsi, quindi non necessariamente \u00e8 sempre continua. Il punto fermo, come grafia e durata consiste in una linea verticale (\u0964), idem in bengalese. Se le linee verticali sono due, la pausa \u00e8 pi\u00f9 lunga (\u0965). Tuttavia la doppia riga si trova solo nei testi poetici: la riga singola (\"da\u1e47\u1e0da\", \"bastone\") segnala la fine di una semistrofa, la doppia riga segnala la fine di una strofa.\nLa vocale che accompagna la consonante pu\u00f2 essere un'altra se \u00e8 presente un simbolo chiamato \"Matra\": ad esempio, prendendo sempre come riferimento il simbolo \u0926, \"da\" /d\u0259/, quando esso viene scritto \u0926\u0947 (notare la linea obliqua presente sopra il simbolo), si trascrive \"de\" e va letto /de/. Esistono forme isolate e matra per vocali brevi e lunghe. Poich\u00e9 la lunghezza della vocale ha valore distintivo in hindi e sanscrito, bisogna far sentire la differenza tra breve e lunga. \nNella tabella sotto riportata i matra sono i simboli rappresentati vicino a un cerchio tratteggiato, indicante la posizione del simbolo rispetto al matra.\nOltre che come matra di una consonante, una vocale pu\u00f2 essere anche presente nella forma indipendente quando si trova all'inizio di una parola o accanto ad un'altra vocale (ad esempio, la /e/ da sola o a inizio parola o affiancata da un'ulteriore vocale in forma di matra si scrive \u090f).\nQuando sopra una lettera con vocale qualunque viene posto un diacritico a forma di punto, l\"'Anusv\u0101ra\" \u0902 , si vuole indicare che dopo la vocale si aggiunge una consonante nasale (n,m e simili) che si assimila con la consonante che viene dopo (vedi pi\u00f9 avanti per la lista completa).\nSe invece si trova un diacritico a forma di semicerchio chiamato \"Candrabindu/Anun\u0101sika\" (mezzaluna) \u0901 , la vocale va pronunciata nasalmente, rilassando cio\u00e8 il velo palatino (cio\u00e8 la parte morbida del palato) e facendo passare il suono attraverso il naso, come avviene anche in altre lingue come il portoghese, il polacco, il francese o il bengalese. Una parola indiana pu\u00f2 iniziare e finire per vocale nasalizzata (ex. \u090a\u0901\u091f /\u0169:\u1e6d/ \"cammello\" e \u092e\u093e\u0901 /m\u00e3:/ \"mamma\") e una delle tipiche posizioni in cui \u00e8 possibile reperire la mezzaluna nelle parole hindi \u00e8 proprio la seconda, specie se la parola non finisce in scev\u00e0.\nDunque, in base alla presenza di uno o dell\u2019altro diacritico, avvengono due fenomeni distinti e riconoscibili. Tuttavia in ortografia capita che i due diacritici vengano usati senza distinzione e/o ne venga usato uno solo per entrambi. Ci\u00f2 tuttavia non crea problemi nella pronuncia perch\u00e9 la nasalizzazione avviene in contesti diversi dall\u2019aggiunta della consonante nasale: se una vocale, lunga o breve, \u00e8 seguita o meno da una consonante che si articola in un certo modo (indifferentemente dal luogo di articolazione e dall\u2019aspirazione presente o no), si avr\u00e0 l\u2019uno o l\u2019altro fenomeno. Per le regole, vedi pi\u00f9 avanti.\nNella romanizzazione, la presenza di entrambi i diacritici in tutti i casi si indica soltanto con la lettera modificata \"\u1e43\" tra vocale e consonante: ufficialmente, solo in alfabeto IPA viene indicata con esattezza la lettura completa. L\u00ec, oltre che a disambiguare che consonante nasale \u00e8 aggiunta, nel caso della nasalizzazione si scrive un tildo sopra la vocale (ex. /\u0259\u0303/). La conoscenza delle regole quindi aiuta a capire la pronuncia esatta della romanizzazione, che non fornisce tutte le informazioni.\nTuttavia con altri sistemi di romanizzazione, nel caso della nasalizzazione sulla vocale si segnala la pronuncia nasale con un tildo e non si usa \u201c\u1e43\u201d, superflua.\nPer disambiguare una consonante priva di vocali, sia \"a\" breve/scev\u00e0 che \"matra\", si inserisce sotto il simbolo un piccolo tratto obliquo chiamato \"Vir\u0101ma,\" o \"Killer Stroke\" \u094d. Non sempre viene scritto, quindi alcune parole possono avere una lettura ambigua, che si sbroglia o con un dizionario o con alcune regole di caduta del fono scev\u00e0 (vedi sotto). Tuttavia, anch'esse non hanno una predittivit\u00e0 assoluta.\nDi seguito sono indicate le vocali dell'alfabeto devanagari con il loro simbolo d'inizio parola, il segno diacritico con una consonante a caso, la \u092a\u094d (/p/), la pronuncia (della vocale a s\u00e9 stante e della consonante /p/ con la vocale) nell'alfabeto fonetico internazionale (IPA) con l'equivalente romanizzato nell'International Alphabet of Sanskrit Transliteration (IAST, molto usato) e nell'Indian languages transliteration (ITRANS), e gli equivalenti approssimativi di pronuncia in italiano:\nLe consonanti possono essere sorde o sonore, aspirate o non aspirate, cacuminali/retroflesse e non. Se l'aspirazione (importante in quanto ha valore distintivo tra foni) \u00e8 in una consonante sonora (ex. b, d, g, j, ecc.), essa si sonorizza.\nAlcune di esse, con l'eccezione della \u1e45, \u1e37h, una forma di \"v\" e \"r\" e \"y\" e \"n\" (\u0919 , \u0934 , \u0935\u093c, \u0931, \u092f\u093c, \u0929 /\u014b/, /\u026d\u02b1/, /v/, /r/, /j/, /n/) e della \u027d e \u1e5bh (\u0921\u093c, \u0922\u093c /\u027d/ e /\u027d\u02b1/), sono prestiti dall'alfabeto persiano (la 7\u00b0 lettera \u00e8 dall'inglese) e sono contrassegnati con un punto, la Nuqt\u0101, sotto una lettera sanscrita dalla pronuncia/posizione della lingua simile. Tuttavia alcuni parlanti potrebbero sostituirle con altri suoni nativi (ad esempio, togliendo la nuqt\u0101 dalla consonante per riottenere il suono hindi di partenza), con l'eccezione della 7\u00aa e 8\u00aa lettera, molto usate e scritte sempre col punto in basso.\nPer creare le consonanti doppie/geminate (come nell'italiano \"ca\"rr\"o\") e tutti i gruppi consonantici (cd. \u201ccluster\u201d) si utilizzano le congiunzioni/legature ortografiche. In base al tipo di lettera, a volte esiste un modo alternativo di affiancare insieme due o pi\u00f9 lettere, oltre alla semplice fusione diretta. Sebbene le liquide, nasali, sibilanti e vibranti aspirate (ex. /Mha/, /Nhe/, /Lhi/, /SHho/ /Rhu/ ecc.) non abbiano una forma di scrittura a s\u00e9 come succede per le altre consonanti aspirate, esse si creano con i cluster. Solo quattro gruppi consonantici sono completamente irregolari. Per alcune regole di scrittura, vedi sotto.\nPer la traslitterazione, si \u00e8 utilizzato il Sistema Hunteriano, sviluppato da William Wilson Hunter nel 1868. A questo sistema, si pu\u00f2 affiancare la romanizzazione del sistema vocalico della IAST. Si ricorda nuovamente che la vocale di \"default\" \u00e8 lo scev\u00e0 breve, di timbro neutro, e che la linea orizzontale sopra le lettere e diacritici si tende a tracciare per ultima.\nPer completezza, si elencano infine i numeri cardinali. Il sistema grafico indiano possiede il numero zero, di cui si hanno le prime tracce storiche proprio in India. Per scrivere numeri che superano il migliaio, non si usa il punto come separatore ma la virgola oppure uno spazio vuoto. Viceversa, i numeri con la virgola hanno le cifre intere separate da tutto il resto con il punto.\nConfronto fra devanagari e bangla lipi.\nPoich\u00e9 l'alfabeto bengalese (Bangla lipi) e assamese derivano dalla devanagari, sono presenti molte somiglianze. La tabella parte con tutte le vocali e i rispettivi matra gi\u00e0 aggiunti a \u0915 - \u0995 .\nNorme per gruppi consonantici regolari.\nLista di cluster occlusivi, affricati, nasali+laterali+vibranti, fricativi.\nPer fini di consultazione, si indicano tutti i cluster occlusivi, affricati e nasali e laterali in devanagari. Sono indicati solo quelli di due lettere (in hindi ci possono essere 3 consonanti di fila e, in casi pi\u00f9 unici che rari, 4). I prestiti arabi e dravidici, per evitare ridondanze, non sono stati inseriti. Salvo eccezioni causate dal font, valgono tutte le regole indicate sopra, che alleggeriscono parecchio il carico mnemonico e/o facilitano la consultazione e la lettura. Nella riga verticale principale, si trova il primo membro del cluster, nella riga orizzontale principale il secondo. Procedendo in orizzontale, dato un 1\u00b0 membro fisso, si aggiunge al 2\u00ba membro ogni consonante della riga orizzontale. Nella diagonale, poich\u00e9 le lettere nelle due righe principali sono ordinate in modo speculare, si trovano automaticamente tutti i raddoppi consonantici. Per comodit\u00e0, la diagonale delle doppie \u00e8 in grassetto. Non tutti i cluster sono reperibili nei vocaboli hindi e/o hanno forma calligrafica."}
{"id": "14757", "revid": "1652635", "url": "https://it.wikipedia.org/wiki?curid=14757", "title": "Alexander Graham Bell", "text": "\u00c8 stato il primo a brevettare un telefono funzionale ed \u00e8 noto nella cultura popolare e in gran parte della comunit\u00e0 scientifica come l'inventore di tale apparecchio; altri a cui \u00e8 stata attribuita l'invenzione del telefono sono Charles Bourseul, Innocenzo Manzetti, Antonio Meucci, Johann Philipp Reis ed Elisha Gray. \nIl padre, il nonno e il fratello di Bell sono stati tutti associati a lavori sull'elocuzione e il linguaggio, sia sua madre che sua moglie erano sorde, fattori che influenzarono profondamente gli studi di Bell. Le sue ricerche lo portarono a sperimentare dispositivi acustici che culminarono nel primo brevetto per il telefono nel 1876. In retrospettiva, Bell consider\u00f2 la sua pi\u00f9 famosa invenzione un'intrusione nel suo vero lavoro come scienziato e rifiut\u00f2 di avere un telefono nel suo studio..\nNel corso della sua vita Bell raggiunse molti altri traguardi, tra cui rivoluzionari contributi alle comunicazioni ottiche, all'ingegneria degli idroscafi e all'aviazione. Nel 1898 Bell fu uno dei soci fondatori della National Geographic Society. \u00c8 stato descritto come una delle figure pi\u00f9 influenti nella storia dell'umanit\u00e0.. Di sua fondazione e poi a lui intitolato uno dei centri di ricerca e sviluppo pi\u00f9 importanti al mondo (i Bell Laboratories).\nBiografia.\nPrimi anni.\nNato a Edimburgo con il nome di Bell, in seguito adott\u00f2 il secondo nome \"Graham\" come segno di stima per Alexander Graham, un amico di famiglia. Il titolo, in parte ironico, gli \u00e8 dovuto per la sua credenza nell'eugenetica. Egli sperava, un giorno, di poter sradicare la sordit\u00e0 dai popoli.\nLa sua famiglia era collegata con l'insegnamento della dizione: il suo bisnonno a Londra, suo zio a Dublino, e suo padre, Alexander Melville Bell, a Edimburgo, erano tutti professori di dizione. Quest'ultimo pubblic\u00f2 una serie di scritti su questo soggetto, alcuni dei quali sono ben noti, specialmente il trattato \"Visible Speech\" (Edimburgo, 1868), nel quale spiega il suo metodo per istruire i sordomuti per mezzo della vista, come articolare parole ed inoltre come capire ci\u00f2 che stanno dicendo gli altri dal movimento delle labbra.\nAlexander Graham Bell studi\u00f2 alla \"Royal High School\" di Edimburgo, in cui si diplom\u00f2 all'et\u00e0 di 13 anni. Sedicenne ebbe il posto di \"pupil-teacher\" (\"giovane\" insegnante) di dizione e musica presso la \"Weston House Academy\" a Elgin nel Moray in Scozia. L'anno successivo pass\u00f2 all'Universit\u00e0 di Edimburgo. Si laure\u00f2 presso lo \"University College\" di Londra.\nRicerche sull'acustica e la sordit\u00e0.\nDal 1866 al 1867, fu istruttore al \"Somersetshire College\" a Bath nel Somerset in Inghilterra. Bell era figlio di madre sorda ed per migliorare la condizione di sua madre.\nNel 1870, all'et\u00e0 di 23 anni, egli emigr\u00f2 con la sua famiglia in Canada dove si stabilirono a Brantford. Prima di lasciare la Scozia, Bell si interess\u00f2 alla telefonia, ed in Canada continu\u00f2 a interessarsi alle macchine per telecomunicazioni. Progett\u00f2 un pianoforte in grado di trasmettere la musica a distanza per mezzo di segnali elettrici. Nel 1873, accompagn\u00f2 suo padre a Montr\u00e9al, dove insegnava la lingua dei segni ai sordi. Il vecchio Bell fu invitato a mostrare il sistema in un corso giornaliero a Boston, ma declin\u00f2 l'invito e vi mand\u00f2 il figlio, che divenne professore di Psicologia Vocale e Dizione presso l'Universit\u00e0 di Boston, scuola di oratoria.\nInvenzione del telefono.\nAll'Universit\u00e0 di Boston egli continu\u00f2 le sue ricerche negli stessi campi e si sforz\u00f2 di produrre un telefono che fosse in grado di trasmettere non solo note ma anche parole articolate. Anche Antonio Meucci stava lavorando a un progetto simile ma non aveva abbastanza soldi per brevettare il \"telettrofono\" (come lo aveva chiamato); nel 1871 riusc\u00ec a ottenere solo un brevetto temporaneo che andava rinnovato di anno in anno al prezzo di 10 dollari. Riusc\u00ec a rinnovarlo solo fino al 1873. Tuttavia, alcuni critici hanno messo in dubbio tale aspetto della vicenda, poich\u00e9 Meucci fu in grado di brevettare altre invenzioni (non correlate al telefono) al costo di 35 dollari l'una negli anni 1872, 1873, 1875 e 1876.\nPer quanto nel giugno 2002 la Camera dei Deputati degli Stati Uniti abbia riconosciuto ufficialmente il lavoro di Meucci nell'invenzione del telefono (risoluzione 269), la questione rimane tutt'oggi controversa in mancanza di prove inconfutabili che attestino all'italiano l'esclusiva paternit\u00e0 dell'invenzione. Come accade spesso per molte altre invenzioni, il contributo allo sviluppo della comunicazione telefonica viene attribuito a numerose personalit\u00e0, tra cui Innocenzo Manzetti, Johann Philipp Reis, Elisha Gray e Thomas Edison. Fatto incontestabile \u00e8 che Bell fu il primo a ottenere un brevetto per il \"telefono elettrico\" nel marzo 1876.\nL'11 luglio 1877 Bell spos\u00f2 Mabel Hubbard, che era stata una dei suoi studenti sordomuti all'Universit\u00e0 di Boston. La sua invenzione del telefono fu il risultato dei suoi sforzi per produrre un apparecchio per poter comunicare con la moglie e la madre. Con i finanziamenti dal suo suocero americano, il 17 marzo 1876 deposit\u00f2 il brevetto numero 174.465 per proteggere \"il metodo e l'apparato per trasmettere la voce o altri suoni telegraficamente [...] per mezzo di ondulazioni elettriche, simili, in forma, a quelle che accompagnano l'emissione della voce e dei suoni nell'aria\": il telefono.\nAltre invenzioni.\nDopo aver ottenuto il brevetto per il telefono, Bell continu\u00f2 i suoi esperimenti nelle comunicazioni, che culminarono con l'invenzione della trasmissione \"fotofonica\" del suono in un raggio di luce (un precursore dei moderni sistemi basati su fibre ottiche). Egli lavor\u00f2 in campo medico e invent\u00f2 tecniche per insegnare a parlare ai sordi. L'ampiezza dell'inventiva di Bell \u00e8 solo in parte rappresentata dai diciotto brevetti che present\u00f2 da solo e dai dodici che present\u00f2 con collaboratori. Questi comprendono quattordici per il telefono e telegrafo, quattro per il \"fotofono\", uno per il fonografo, cinque per veicoli aerei, quattro per idroscafi e due per celle al selenio.\nBell ebbe idee anche per oggetti che sono diventati realt\u00e0 solo in seguito. Durante il periodo in cui lavor\u00f2 ai laboratori Volta, Bell e i suoi collaboratori pensarono di registrare il campo magnetico su un disco per immagazzinare e riprodurre suoni. Anche se sperimentarono brevemente con il concetto, non furono capaci di sviluppare un prototipo funzionante. Abbandonarono l'idea senza capire che avevano sviluppato il concetto base per future e importanti applicazioni: il registratore a nastro magnetico, l\"hard disk\", il \"floppy disk\" e tutti gli altri supporti magnetici.\nLa casa di Bell aveva un sistema primitivo di aria condizionata, nel quale delle ventole inviavano aria su grandi blocchi di ghiaccio. Egli inoltre anticip\u00f2 i timori sulla carenza di combustibili e l'inquinamento industriale. Fra le sue riflessioni c'era quella secondo cui il metano poteva essere prodotto dagli scarti di fattorie e fabbriche (adesso viene definito gas da biomasse). Nella sua casa in Canada a Beinn Bhreagh nella Nuova Scozia, fece esperimenti di compostaggio e di estrazione di acqua dall'umidit\u00e0 dell'aria. In un'intervista su una rivista pubblicata postuma, rifletteva sulla possibilit\u00e0 di riscaldare le case con pannelli solari.\nUltimi anni e morte.\nNel 1882 divenne un cittadino naturalizzato degli Stati Uniti. Nel 1888 fu uno dei fondatori della National Geographic Society e ne divenne il secondo presidente. Ebbe molte decorazioni. Il governo francese gli confer\u00ec la e la \"Academie fran\u00e7aise\" lo onor\u00f2 con il \"Premio Volta\" di 50.000 franchi, la \"Royal Society of Arts\" di Londra lo premi\u00f2 con la \"Albert Medal\" nel 1902, e l'Universit\u00e0 di W\u00fcrzburg, in Baviera gli concesse il dottorato onorario (\"Ph.D.\"). Fu premiato dall\"American Institute of Electrical Engineers\" con la Edison Medal nel 1914 con la motivazione: \"Per i meritori risultati nell'invenzione del telefono\".\nMor\u00ec nel 1922 a Beinn Bhreagh, sull'isola Cape Breton vicino al villaggio di Baddeck, ed \u00e8 seppellito accanto alla moglie sulla vetta della montagna Beinn Bhreagh che guarda il lago \"Bras d'Or\". Alla sua morte erano ancora vivi due dei loro quattro figli.\nInnovazioni.\nBel e deciBel.\nIl Bel (B) \u00e8 un'unit\u00e0 di misura inventata dai Bell Laboratories e ha preso il nome da Bell. Poich\u00e9 nel calcolo Bell ha usato il logaritmo, nel risultato sono sempre presenti parecchie cifre dopo la virgola, al suo posto viene usato il \"deci-Bell\", oggi noto come decibel (dB), che \u00e8 uguale a 1/10 di Bel (x dB = 10 * log10 (y/z), dove x \u00e8 un numero mentre y e z devono essere due grandezze omogenee), ed \u00e8 di uso generalizzato. Il dB \u00e8 comunemente usato per misurare un rapporto di intensit\u00e0 del suono e in Telecomunicazioni l'intensit\u00e0 del segnale in potenza. Uno dei notevoli vantaggi a usare il dB \u00e8 quello che se le grandezze in origine andavano moltiplicate (il segnale di ingresso a un amplificatore \u00e8 moltiplicato per il guadagno per ottenere il valore del segnale in uscita) o divise, una volta trasformate in dB l'operazione diventa di somma in caso di moltiplicazione e sottrazione in caso di divisione; bisogna pensare che all'epoca di Bell per moltiplicare o dividere due numeri qualsiasi era utilizzato il regolo calcolatore.\nIl fotofono.\nUn'altra delle invenzioni di Bell fu il fotofono, un apparecchio che permette di trasmettere il suono utilizzando un raggio di luce, che Bell svilupp\u00f2 assieme a Charles Sumner Tainter. L'apparecchio utilizza celle sensibili alla luce di selenio cristallino, che hanno la propriet\u00e0 di variare la propria resistenza elettrica in maniera inversamente proporzionale all'illuminazione (cio\u00e8 la resistenza del materiale \u00e8 alta quando \u00e8 al buio, bassa quando \u00e8 esposto alla luce). Il principio base era di modulare il raggio di luce diretto a un ricevitore costituito da celle di selenio cristallino, al quale era collegato il telefono. La modulazione era ottenuta per mezzo di uno specchio rotante, o da un disco rotante che periodicamente oscurava il raggio di luce.\nQuesta idea non era nuova. Il selenio era stato scoperto da J\u00f6ns Jakob Berzelius nel 1817 e le caratteristiche peculiari della forma cristallina o granulare del selenio erano state mostrate da Willoughby Smith nel 1873. Nel 1878 uno scrittore di Kew con le iniziali J.F.W. descrisse questa applicazione in \"Nature\" in un articolo del 13 giugno chiedendo ai lettori se avevano notizie di esperimenti effettuati in questa direzione. Nel suo articolo sul fotofono Bell dette il merito dell'invenzione al londinese A. C. Browne. Comunque Bell e Tainter sembra siano stati gli unici a riuscire a portare a termine con successo un esperimento: il problema maggiore fu quello di produrre celle in Selenio con le caratteristiche di resistenza elettrica voluta.\nIn un esperimento tenutosi a Washington, l'emettitore e il ricevitore furono piazzati su due palazzi distanti circa 200 m (700 piedi). L'emettitore consisteva in uno specchio che dirigeva la luce del sole verso una parabola, dove il raggio di luce veniva modulato da uno specchio vibrante, messo a fuoco da una lente e diretto verso il ricevitore, che era un semplice riflettore parabolico con le celle di selenio nel fuoco e un telefono attaccato a queste. Con questa disposizione, Bell e Tainter riuscirono a comunicare chiaramente.\nIl fotofono fu brevettato il 18 dicembre 1880, ma la qualit\u00e0 della comunicazione rimase scadente e non vennero fatte altre ricerche da Bell.\nMetal detector.\nBell \u00e8 accreditato anche dell'invenzione del \"metal detector\" (1881). L'apparecchio fu messo a punto urgentemente nel tentativo di trovare il proiettile nel corpo del presidente degli Stati Uniti James Garfield. Il metal detector funzion\u00f2, ma fu ingannato dalle parti metalliche del letto su cui era adagiato il corpo del presidente. Bell descrisse i suoi esperimenti in uno scritto preparato per la \"American Association for the Advancement of Science\" nell'agosto del 1882. Anche con l'insuccesso iniziale, questo apparecchio si \u00e8 dimostrato molto utile per innumerevoli applicazioni.\nGli \"hydrofoil\".\nIl numero di marzo del 1906 della rivista \"Scientific American\" ospita un articolo del pioniere degli \"hydrofoil\" William E. Meacham che ne spiega i principi di funzionamento. Bell consider\u00f2 l'invenzione dell'hydrofoil un passo molto importante. Sulla scorta delle nozioni apprese dall'articolo inizi\u00f2 a schizzare i progetti per quello che oggi \u00e8 conosciuto come aliscafo.\nBell e Casey Baldwin iniziarono a sperimentare gli \"hydrofoil\" nell'estate del 1908 come possibile aiuto per l'ammaraggio e il decollo degli idrovolanti. Baldwin studi\u00f2 i lavori dell'italiano Enrico Forlanini e inizi\u00f2 a fare prove con modelli. Questi esperimenti portarono la coppia a sviluppare uno dei primi aliscafi.\nDurante il suo viaggio intorno al mondo (1910-11) Bell e Baldwin incontrarono Forlanini in Italia. Durante questo incontro, Forlanini fece loro provare il suo aliscafo sul Lago Maggiore. Baldwin lo descrive liscio come il volo. Al loro ritorno a Baddeck iniziarono a progettare diversi modelli e il culmine venne raggiunto con lHD-4 che utilizzava motori Renault. La velocit\u00e0 massima fu di 87\u00a0km/h, con una rapida accelerazione, buona stabilit\u00e0 e capacit\u00e0 di sterzo ma soprattutto di prendere le onde senza difficolt\u00e0. Bell fece una relazione alla Marina Militare americana, che gli concesse due motori da 260\u00a0kW nel luglio 1919. Il 9 settembre 1919 l'HD-4 stabil\u00ec il record di velocit\u00e0 sul mare a 114\u00a0km/h. Questo record rimase imbattuto per 10 anni.\nBell sostenne la ricerca nel campo dell'ingegneria aerospaziale fondando la \"Aerial Experiment Association\" con sede a Baddeck (1907) su suggerimento e con il suo supporto finanziario della moglie Mabel Bell. L'associazione fu capitanata dall'inventore. I soci fondatori erano quattro giovani americani Glenn H. Curtiss, un costruttore di motociclette che in seguito fu premiato con lo \"Scientific American Trophy\" per il primo volo di pi\u00f9 di un chilometro fatto nell'emisfero occidentale e poi conosciuto come costruttore di aeroplani; Frederick W. \"Casey\" Baldwin, il primo pilota canadese e britannico a pilotare un aereo di linea a Hammondsport (New York); J.A.D. McCurdy e il tenente Thomas Selfridge, un osservatore del Governo degli Stati Uniti. Una delle invenzioni del gruppo fu l'alettone, che \u00e8 uno dei componenti standard degli aerei moderni (l'alettone fu inventato indipendentemente anche da Robert Esnault-Pelterie). Bell fu una persona di grande inventiva che stravolse il modo di vivere dell'epoca.\nPensiero.\nEugenetica.\nCome molti altri importanti intellettuali e scienziati del tempo, Bell era in contatto con il movimento eugenetico degli Stati Uniti. Dal 1912 al 1918 fu segretario del consiglio scientifico dell\"Eugenics Record Office\" associato con il \"Cold Spring Harbor Laboratory\" di New York e partecipava regolarmente alle riunioni. Nel 1921 fu nominato presidente onorario del \"Secondo congresso internazionale di eugenetica\", tenuto sotto il patrocinio dell\"American Museum of Natural History\" di New York. Organizzazioni come queste riuscirono a far promulgare in diversi stati la sterilizzazione obbligatoria di persone che, secondo la definizione dello stesso Bell, erano \"variazioni peggiorative della razza umana\". Dalla fine degli anni trenta circa met\u00e0 degli Stati Uniti aveva leggi eugenetiche. Sul modello di quelle californiane vennero scritte le leggi eugenetiche del regime nazista tedesco.\nIl suo lavoro nell'educazione dei sordi lo port\u00f2 a considerare in modo particolare questo tipo di handicap. In aggiunta alla loro sterilizzazione, Bell voleva vietare che ai sordi insegnassero insegnanti sordi; egli lavor\u00f2 anche per rendere fuori legge il matrimonio fra sordi e fu un ardente sostenitore dell'oralismo sul manualismo. Il suo scopo finale era quello di sradicare la \"cultura\" dei sordi e costringerli a integrarsi nella cultura della parola per il loro stesso bene a lungo termine e per il bene della societ\u00e0 stessa. Anche se il suo atteggiamento \u00e8 riconosciuto oggi come arrogante e paternalistico, era a quei tempi pensiero corrente.\nAnche se sostenne molti progetti che consideriamo inumani al giorno d'oggi, egli fu gentile con i sordi che provarono le sue teorie sull'oralismo. Per lungo tempo fu amico di Helen Keller e sua moglie Mebel era sorda, mentre nessuno dei suoi figli lo era. Bell era ben conosciuto per essere un padre gentile e uomo amante della famiglia che si divertiva a giocare con i suoi nipotini.\nSuo genero Gilbert Hovey Grosvenor (1875\u20131966) fu l'editore della rivista \"National Geographic\".\nOmaggi.\nNei primi anni '70, il gruppo rock britannico Sweet registr\u00f2 un tributo a Bell e al telefono intitolato \"Alexander Graham Bell\". La canzone d\u00e0 un'interpretazione fantasiosa dell'invenzione in cui Bell inventa il telefono per poter parlare con la sua fidanzata che abita dall'altra parte degli Stati Uniti. La canzone arriv\u00f2 nella \"top 40\" in Gran Bretagna e vendette pi\u00f9 di un milione di copie in tutto il mondo. Successivamente il gruppo fu sciolto per apologia neonazista e fu costretto a pagare una somma ingente come risarcimento alla Fondazione Meucci.\nUn altro tributo musicale a Bell fu scritto dall'autore e chitarrista britannico Richard Thompson. Il coro della canzone di Thompson ricorda all'ascoltatore che \"naturalmente c'\u00e8 il telefono, e potrebbe essere famoso solo per questo, ma ci sono altre cinquanta cose inventate da Alexander Graham Bell\". La canzone rammenta i lavori di Bell sui dischi come sui cilindri, gli \"hydrofoil\", il lavoro con i sordi e l'invenzione del respiratore.\nNel 2012 il regista Julian Peedle-Calloo ha realizzato un cortometraggio in sua memoria storica \"Confession\" del 2012."}
{"id": "14759", "revid": "1442080", "url": "https://it.wikipedia.org/wiki?curid=14759", "title": "Mudra", "text": "Mudra (devanagari: \u092e\u0941\u0926\u094d\u0930\u093e, IAST \"mudr\u0101\") \u00e8 un gesto simbolico che in varie religioni viene usato per ottenere benefici sul piano fisico, energetico e/o spirituale.\nLe mudra sono utilizzate nella pratica yoga come completamento di alcuni asana (posizioni) durante le fasi meditative. Le mudra vengono usate molto nel buddhismo tibetano, anche sotto forma di movimenti, gesti, danze che vanno a completare tecniche, pratiche e meditazioni atte al raggiungimento dell'illuminazione. Le mudra vengono praticate anche durante le cerimonie come ad esempio nelle cerimonie di iniziazione.\nDefinizione del termine.\nVi sono molte opinioni in merito all'interpretazione del termine \u201cmudr\u0101\u201d; gli studiosi sostengono l'interpretazione legata all'origine etimologica del vocabolo, che identifica la posa della mano come un \u201csigillo\u201d, una \u201cstampa\u201d, un \u201csegno\u201d, un \u201cmarchio\u201d, un \u201csimbolo\u201d, un \u201cgesto simbolico\u201d oltre ad identificare nell'esoterismo, le varie divinit\u00e0.\nOrigine.\nIn un racconto contenuto nei J\u0101taka si narra di un bodhisattva che vedendo una donna, fece un gesto per sapere se era sposata. La donna rispose sempre con un gesto che non aveva marito. \u00c8 evidente che il bodhisattva stava usando un linguaggio stabilito e convenzionale di gesti eseguiti con le mani.\nLe mudr\u0101 erano quindi espressione di un linguaggio quotidiano, ma non solo; in seguito, esse hanno trovato la loro sistemazione anche nella danza, nello specifico nel N\u0101tya \u015a\u0101stra di Bharata.\nOrigine Iconografica.\nLa mudr\u0101 passa cos\u00ec da una funzione di linguaggio gestuale quotidiano ad una di esperimento di comunicazione simbolica in ambito artistico, e in seguito si trasforma da icona figurativa ad elemento rituale di cerimonie esoteriche. \nAttraverso le figure di Mathur\u0101 (100 a.C. \u2013 600 d.C.) e soprattutto con le sculture del Gandh\u0101ra (100 \u2013 400 d.C.) le mudr\u0101 diedero un grande contributo al tantrismo. \nNel II secolo d.C., vi \u00e8 la prima raffigurazione del buddha storico, fino ad allora era stato rappresentato come ruota della Legge, trono, colonna o albero.\nMudra nella Ghera\u1e47\u1e0da Sa\u1e43hit\u0101.\nNell'antico testo della Ghera\u1e47\u1e0da Sa\u1e43hit\u0101 sono presenti 25 mudra fondamentali:\nMudra nell'Hatha Yoga Pradipika.\nNell'antico testo Hatha Yoga Pradipika, sono elencate 10 mudra fondamentali:\nMudra nella religione buddhista.\nI portamenti Mudra sono sei, rappresentate nella tabella qui sotto. "}
{"id": "14760", "revid": "1573940", "url": "https://it.wikipedia.org/wiki?curid=14760", "title": "Bandha", "text": "Bandha (\u092c\u0928\u094d\u0927 in sanscrito) \u00e8 un termine specifico dello Yoga che significa \"chiudere\", od anche \"afferrare\", \"prendere\". Esprime l'azione del \"fissaggio posturale\" eseguito contemporaneamente sia a livello fisiologico sia a livello delle energie interiori localizzate nei chakra, i centri vitali secondo lo Yoga. Esistono tre diversi livelli corporei in corrispondenza dei quali viene eseguito il cosiddetto \"fissaggio posturale\" (bandha) durante la pratica del pr\u0101\u1e47\u0101y\u0101ma (esercizio fondamentale dello Yoga e prerequisito per ogni altro tipo di esercizio yogico), 1\u00ba, 3\u00ba e 5\u00ba chakra. Uno degli scopi di questi fissaggi, sempre compiuti sia a livello fisiologico sia a livello energetico, \u00e8 quello di favorire il flusso dell'energia vitale detta Kundalini dai chakra pi\u00f9 bassi verso quelli superiori.&lt;br&gt;I \"fissaggi posturali\" sono gerarchicamente ordinati da quello fisiologicamente localizzato pi\u00f9 in basso verso quello fisiologicamente localizzato pi\u00f9 in alto e ciascuno di essi funge da prerequisito al successivo dal momento che le energie interiori (kundalini) fluiscono seguendo l'asse della colonna vertebrale (sushumna) a partire dalla loro radice fisiologicamente localizzata alla base degli organi genitali, fino al chakra pi\u00f9 elevato fisiologicamente localizzato alla sommit\u00e0 del cranio.&lt;br&gt;Esistono quattro esecuzioni delle bandhas, in modo fra di loro separato oppure congiunto: \"Mula Bandha\", \"Uddhyana Bandha\", \"Jaladhara Bandha\", \"Mahamanda\".\nMula Bandha.\n\u00c8 il fissaggio posturale a livello della radice che coinvolge, a livello energetico, i due chakra inferiori: iniziando dallo \"\"aswini mudra\", cio\u00e8 il fissaggio posturale dello sfintere anale e di quelli urogenitali, si avvia a livello energetico attraverso un opportuno ritmo del pr\u0101\u1e47\u0101y\u0101ma un'azione dapprima sul \"muladhara chakra\", coinvolgendo poi con progressivi fissaggi posturali anche lo \"svadhishthana chakra\". Questo fissaggio posturale della zona corporea che si estende dal perineo alla regione del coccige fino ad arrivare a circa 4 centimetri al di sotto dell'ombelico, costituisce l'azione conosciuta anche come \"triplice fissaggio posturale della radice\"\", cio\u00e8 l'azione del \"mulabandha\".\nUddhyana Bandha.\n\u00c8 il fissaggio posturale a livello del diaframma e del plesso solare, corrispondente a livello energetico ai chakra mediani denominati \"manipura chakra\" e \"anahata chakra\".\nJaladhara Bandha.\n\u00c8 il fissaggio posturale a livello della gola e delle vertebre cervicali fino al cranio, corrispondente a livello energetico ai tre chakra superiori: iniziando dal \"vishuddha chakra\" e relativo fissaggio posturale corrispondente alla zona fisiologica della gola e del rachide cervicale, coordinando il flusso delle energie interiori (kundalini) verso i centri superiori dello \"ajna chakra\" e del \"sahasrara chakra\".\nMaha Bandha.\n\u00c8 costituita dalla realizzazione congiunta dei tre fissaggi posturali (bandhas) precedenti, eseguiti in sinergia fra di loro."}
{"id": "14761", "revid": "697352", "url": "https://it.wikipedia.org/wiki?curid=14761", "title": "Ralf Schumacher", "text": "\u00c8 fratello minore del pi\u00f9 noto Michael Schumacher, con il quale ha condiviso 16 podi in Formula 1 dal 1998 al 2005; \u00e8 padre del pilota David e zio del pilota Mick.\nBiografia.\nFratello minore di Michael, Ralf \u00e8 stato sposato dall'ottobre 2001 al febbraio 2015 con la modella e conduttrice televisiva Cora Brinkmann, dalla quale ha avuto un figlio.\nCarriera.\nLe formule minori.\nInizia a correre a soli tre anni sulla pista di kart del padre e si fa notare quando nel 1994 con la Opel giunge terzo nel campionato tedesco di Formula 3 con 158 punti, 2 pole position e una vittoria. Nel 1995 \u00e8 confermato al volante della Opel e conclude il campionato al secondo posto con 171 punti, 2 pole position e 3 vittorie. Nel 1996 si trasferisce in Giappone per correre nella Formula Nippon nella quale, dopo una dura lotta con il pilota giapponese Naoki Hattori si aggiudica sia il campionato piloti sia quello costruttori con 40 punti, 2 pole position e 3 vittorie.\nFormula 1.\n1997-1998: Jordan.\nRalf Schumacher debutt\u00f2 in Formula 1 al Gran Premio d'Australia 1997 al volante della Jordan. Dopo due ritiri nelle prime due gare della stagione, il pilota tedesco riusc\u00ec a salire sul podio al Gran Premio d'Argentina, dove si rese protagonista di una collisione con il compagno di squadra Giancarlo Fisichella; quest'ultimo venne poi costretto ad abbandonare la gara, mentre il pilota tedesco riusc\u00ec a proseguire. A questo risultato seguirono quattro ritiri dovuti sia a guasti che ad errori del pilota. A partire dal Gran Premio di Francia, poi, Schumacher fu in grado di ottenere punti in maniera pi\u00f9 costante e concluse il campionato in undicesima posizione.\nNel 1998 il tedesco miglior\u00f2 i suoi risultati ottenendo due podi e quattordici punti. Grazie a questi risultati per il 1999 venne ingaggiato dalla Williams, scambiandosi di squadra con Heinz-Harald Frentzen.\n1999-2004: Williams.\nCon la monoposto della casa inglese, spinta dal motore Supertec il tedesco concluse la stagione al sesto posto. I potenti, ma poco affidabili, propulsori della BMW costringono Ralf a una nuova stagione di anonimato nel 2000 ed \u00e8 solo dalla stagione successiva che il pilota tedesco pu\u00f2 lottare per la vittoria, che conquista in tre occasioni a Imola, Montreal e Hockenheim.\nNel 2002 vince il Gran Premio della Malesia. La sua stagione migliore sembra verificarsi nel 2003: nella prima parte di stagione colleziona diversi podi e pole position, pi\u00f9 le due vittorie consecutive nel Gran Premio d'Europa e nel Gran Premio di Francia, ritrovandosi a met\u00e0 mondiale in lizza per il titolo, poi i numerosi ritiri nella seconda parte di stagione lo retrocedono a un quinto posto finale.\nNelle ultime due stagioni alla Williams, assieme al compagno di squadra Juan Pablo Montoya, porta la squadra alla conquista del secondo posto del campionato costruttori, ma \u00e8 anche protagonista di un grave incidente nel corso del Gran Premio degli Stati Uniti a Indianapolis, nel 2004, in cui riport\u00f2 fratture vertebrali multiple che lo costrinsero a saltare diverse gare per le lesioni riportate.\n2005-2007: Toyota.\nAll'inizio del 2005 si trasferisce alla Toyota, con cui ottiene una serie di piazzamenti e la \"pole position\" al Gran Premio del Giappone. Continua a correre per la Toyota anche nella stagione 2006, parte di un contratto che si estende sino a tutto il 2007. Quest'ultima stagione \u00e8 tuttavia molto deludente per Ralf Schumacher il quale non sale mai sul podio e si classifica 16\u00ba con 5 punti, finendo anche al di sotto del compagno di squadra Jarno Trulli che si classifica 13\u00ba, con 8 punti. (La casa giapponese concluder\u00e0 la stagione al 6\u00ba posto con 13 punti).\nDopo il GP del Brasile Schumacher annuncia che abbandoner\u00e0 la Toyota per cercare un altro team all'altezza di fargli ottenere qualche vittoria, dicendosi abbastanza deluso dall'esperienza con il team nipponico. Il 24 novembre dichiara di essere molto interessato a sostituire Fernando Alonso alla McLaren, ma la scuderia non si dice interessata all'offerta del pilota tedesco. Il 26 novembre annuncia che prender\u00e0 parte il successivo dicembre ad alcuni test a Jerez per la scuderia Force India (ex-Spyker), insieme ad altri sette piloti in lizza per un sedile, ma le sue prestazioni non saranno convincenti e non riuscir\u00e0 a prevalere su Giancarlo Fisichella.\nIl DTM.\n2008.\nPoco dopo aver annunciato il suo ritiro dalla Formula 1, Ralf Schumacher prende parte il 16 gennaio 2008 ad un test con una Mercedes C-Klasse '07 DTM sul circuito dell'Estoril; il test ha buon esito e la Mercedes mette sotto contratto il pilota tedesco per due stagioni. Ralf Schumacher debutta quindi nel DTM con uno dei team minori delle Mercedes, la M\u00fccke Motorsport che gli mette a disposizione la vettura del 2007. Confrontandosi con vetture del 2008, Ralf \u00e8 stato spesso costretto a lottare nelle retrovie o nella media classifica e solo di rado ha potuto dimostrare il suo vero potenziale\ncome al N\u00fcrburgring dove arriva 8\u00ba e al circuito di Catalogna dove taglia il traguardo 7\u00ba. Conclude la stagione 14\u00ba con 3 punti.\n2009.\nNella stagione 2009 Ralf Schumacher viene promosso al team Mercedes - AMG, il team pi\u00f9 competitivo della Mercedes nel DTM.\nAvendo come compagni di squadra alcuni dei migliori piloti della categoria ovvero Gary Paffett, Paul Di Resta e Bruno Spengler, Ralf non riesce sempre a tenere il loro passo e non si inserisce per la lotta al campionato. Ci\u00f2 nonostante le potenzialit\u00e0 del nuovo mezzo, la Mercedes C-Klasse '09, consentono a Ralf di ottenere prestazioni pi\u00f9 costanti dell'anno precedente finendo spesso nei primi 10. Si ritira solo nell'ultima gara della stagione ad Hockenheim e in particolare brilla al Norisring dove arriva 6\u00ba, al N\u00fcrburgring dove \u00e8 7\u00ba e al circuito di Digione dove ottiene il suo miglior risultato nel DTM, un 5\u00ba posto. Conclude la stagione all'11\u00ba posto in classifica piloti con 9 punti.\n2010.\nRimasto nel team ufficiale Mercedes, nel 2010 Schumacher ebbe a disposizione la vettura dell'anno precedente, riuscendo a cogliere un solo piazzamento a punti (un sesto posto al N\u00fcrburgring). Chiuse la stagione al 14\u00ba posto, con tre punti."}
{"id": "14762", "revid": "1840984", "url": "https://it.wikipedia.org/wiki?curid=14762", "title": "Juan Pablo Montoya", "text": "La sua carriera si \u00e8 divisa tra le categorie europee e americane, ed \u00e8 attualmente impegnato nella serie endurance IMSA, al volante di un'Acura ARX-05 del Team Penske.\nIl 6 agosto 2017 \u00e8 stato chiamato a guidare la Bugatti Chiron, sul circuito di Ehra-Lessien in Germania, per portarla a stabilire un nuovo record mondiale come auto di serie con maggiore accelerazione 0-400-0 km/h al mondo (da 0 km/h sino ai 400 km/h per poi tornare a 0 km/h) stabilendo 42 secondi in 3112 m.\nCarriera.\nCarriera iniziale.\nL'esordio sui kart avvenne a sei anni, spinto dalla passione del padre architetto e dello zio (9\u00ba alla 24 ore di Le Mans 1983), vincendo il primo campionato a nove anni. Procedette poi nella \"Copa Formula Renault\" nel 1992, vincendo lo \"Swift GTI Championship\" nel 1993 e il titolo di \"Formula N\" in Messico nel 1994. Sempre nel 1994 sfiora il successo nella \"Barber Saab Pro Series\" americana, battuto per pochi punti dal connazionale Diego Guzman.\nInizi\u00f2 agonisticamente in Europa nella Formula Vauxhall britannica con un terzo posto nel 1995, seguito dal titolo nella Formula 3 scolarship britannica nel 1996. L'anno successivo si piazz\u00f2 secondo nel Campionato di Formula 3000, di cui divent\u00f2 Campione Internazionale nel 1998; contemporaneamente si altern\u00f2 come collaudatore per la squadra Williams di Formula 1 che lo mise sotto contratto per molti anni.\nCART.\nIn attesa di una chiamata da parte della Formula 1 corse nella CART americana vincendo 7 gare nel 1999. Montoya vinse il campionato e divent\u00f2 il pi\u00f9 giovane campione della serie al suo primo tentativo a 24 anni.\nL'anno successivo fu solo nono, con tre vittorie e molti ritiri causati dal passaggio del team ai motori Toyota.\nAl primo tentativo vinse nel 2000 la 500 Miglia di Indianapolis eguagliando il record di Graham Hill nel 1966.\nFormula 1.\nWilliams.\nAl debutto in Formula 1 con la BMW-Williams nel 2001 si segnal\u00f2 per velocit\u00e0 e spavalderia in pista, come dimostr\u00f2 in un elaborato sorpasso a Michael Schumacher durante il Gran Premio del Brasile, seguendo una ripartenza dietro la \"safety car\"; un incidente durante il doppiaggio di Jos Verstappen mise poi fuori gioco Montoya mentre era in testa. Il resto della stagione vide prestazioni un po' altalenanti con molte rotture in gare che stava dominando (come Hockhenheim e Indianapolis); conquist\u00f2 comunque la prima vittoria al Gran Premio d'Italia, 3 \"pole position\" e il 6\u00ba in campionato.\nLa stagione 2002 per il pilota colombiano cominci\u00f2 con due secondi posti nelle prime due gare, seguiti da un quarto e un quinto posto e da due podi che gli permisero di essere secondo in classifica dietro Schumacher. I tre ritiri successivi e il recupero di Barrichello relegarono Montoya al terzo posto, con cui concluse il campionato. In stagione raccolse 7 pole position e numerosi podii, ma nessuna vittoria.\nIl terzo posto fu bissato l'anno seguente ma con un andamento del tutto diverso: due vittorie a Monte Carlo e in Germania unite a una serie di piazzamenti lo tennero in corsa per il titolo sino alle ultime gare ma alla fine vinse Schumacher davanti a Kimi R\u00e4ikk\u00f6nen, e Montoya perse gran parte delle proprie possibilit\u00e0 per un contatto con Rubens Barrichello durante il Gran Premio degli Stati Uniti per cui sub\u00ec una penalizzazione, e di un ritiro per problemi tecnici nell'ultima gara in Giappone.\nAlla fine dell'anno, Montoya firm\u00f2 un contratto con la McLaren a partire dalla stagione 2005, rimanendo tuttavia alla Williams per la stagione successiva.\nNel 2004 il vantaggio competitivo della Williams e del motore BMW era molto ridotto e la stagione procedette sottotono dopo un paio di piazzamenti iniziali e l'annuncio molto anticipato del passaggio alla McLaren per il 2005. Arriv\u00f2 comunque la vittoria dell'addio, all'ultimo Gran Premio dell'anno in Brasile. Il 9 settembre del 2004, durante le prove libere a Monza, Montoya realizz\u00f2 il giro pi\u00f9 veloce nella storia della F1 (in termini di velocit\u00e0 media), segnando 1.19.525 (record della pista) alla media di 262,220\u00a0km/h. Con questo primato Montoya batt\u00e8 il record quasi ventennale di Keke Rosberg a Silverstone nel 1985 a 259,005\u00a0km/h con una Williams FW07. Il record di Montoya resistette fino al 1\u00ba settembre 2018 quando Kimi R\u00e4ikk\u00f6nen, sempre a Monza, fermando il cronometro a 1:19.119 ottenne pole position, record della pista e record del giro pi\u00f9 veloce nella storia della F1 con 263,588 km/h di media.\nMcLaren.\nGiunto nella squadra McLaren a motore Mercedes ad affiancare R\u00e4ikk\u00f6nen, Montoya fatic\u00f2 a prendere le misure della vettura e del nuovo \"team\", inanellando una serie di contrattempi: perse due gare a causa di un infortunio alla spalla avvenuto ufficialmente durante una partita di tennis, poi a Monte Carlo fu penalizzato per avere causato un incidente durante le prove libere. In Canada la vittoria sembrava saldamente nelle sue mani quando l'uscita della \"safety car\" colse la squadra impreparata e Montoya rientr\u00f2 ai box un giro dopo gli altri piloti: cercando di riguadagnare il tempo perduto, usc\u00ec dai box a semaforo rosso e fu squalificato.\nLa prima vittoria arriv\u00f2 al Gran Premio di Gran Bretagna ma nel frattempo era stato il compagno R\u00e4ikk\u00f6nen a cogliere i frutti di una McLaren velocissima anche se fragile e a proporsi come candidato per il titolo mondiale. Un'ulteriore vittoria arriv\u00f2 al Gran Premio d'Italia dove conquist\u00f2 anche la \"pole position\" dopo la penalizzazione di R\u00e4ikk\u00f6nen per cambio motore e al Gran Premio del Brasile dove Fernando Alonso si laure\u00f2 campione del mondo. Anche in Belgio Montoya era stato in testa per gran parte della corsa prima di cedere il passo a R\u00e4ikk\u00f6nen, probabilmente per aiutarlo nella rincorsa al titolo, per poi essere infine urtato da Ant\u00f4nio Pizzonia in un'operazione di sdoppiaggio. Termin\u00f2 la stagione 4\u00ba.\nAnche nella stagione 2006 le difficolt\u00e0 di adattamento si sommarono alla scarsa competitivit\u00e0 della McLaren, e per Montoya il miglior risultato fu un secondo posto al Gran Premio di Monaco. Con l'arrivo annunciato con largo anticipo di Fernando Alonso alla McLaren e l'emergere di una nuova generazione di piloti cresciuti nella GP2, lo spazio per continuare a correre in F1 sembr\u00f2 limitato e il 10 luglio giunse l'annuncio del suo trasferimento a partire dal 2007 nella serie americana NASCAR con il nuovo \"team\" di Chip Ganassi gi\u00e0 suo manager ai tempi della CART. Vista la situazione, la McLaren e Montoya hanno concordato l'uscita anticipata a met\u00e0 stagione del pilota colombiano, sostituito dal collaudatore Pedro de la Rosa.\nNASCAR.\n2006.\nLa risoluzione anticipata del rapporto con la McLaren in Formula 1 fece s\u00ec che Montoya potesse iniziare nel corso del 2006 ad acclimatarsi con il mondo delle \"stock car\" in attesa dell'impegno nella NASCAR con il team di Chip Ganassi, la \"Chip Ganassi Racing\". La prima gara in assoluto si svolse il 6 ottobre sulla Talladega Superspeedway, organizzata dall\"'Automobile Racing Club of America\" (ARCA): Montoya fu terzo dopo essere partito dalla seconda posizione in qualifica.\nIl debutto vero e proprio nella NASCAR fu il 28 ottobre alla Sam's Town 250 del campionato Busch Series, giungendo 11\u00ba, a cui seguirono altre tre gare sempre per la Busch Series. Finalmente il 19 novembre l'esordio nelle NEXTEL Cup Series, la serie pi\u00f9 prestigiosa della NASCAR, alla Ford 400 disputata a Miami, gara terminata con un incidente.\n2007.\nAll'inizio della stagione 2007 ha anche vinto la 24 Ore di Daytona per vetture sport insieme a Scott Pruett e Salvador Dur\u00e1n alla guida di una \"Riley-Lexus\" anche questa schierata dalla squadra di Chip Ganassi.\nLa prima vittoria in una gara valida per le Busch Series \u00e8 giunta il 4 marzo 2007 sul circuito di Citt\u00e0 del Messico per la Telcel-Motorola Mexico 200: risalito dalla 19\u00aa posizione, Montoya \u00e8 riuscito a prendere il comando della gara dopo un sorpasso deciso ai danni del compagno di squadra Scott Pruett, che per questo contatto \u00e8 terminato in testacoda. Mentre il 24 giugno sempre del 2007, Juan Pablo ottiene la sua prima vittoria nella serie regina, la Nextel Cup, sulla Infineon Raceway, circuito permanente di Sonoma, in California, rimontando dopo un infelice qualifica, dalla 32\u00aa posizione. A fine campionato Juan Pablo Montoya ha conquistato il titolo di \"Rookie of the Year 2007\" vale a dire come miglior debuttante della stagione 2007.\n2008.\nIl 27 gennaio 2008 vince per la seconda volta la 24 Ore di Daytona per vetture sport insieme a Scott Pruett, Dario Franchitti e Memo Rojas.\nIl 28 aprile 2008 ottiene una seconda posizione sulla Talladega Superspeedway, a Talladega.\nA fine campionato si \u00e8 piazzato 25\u00ba, senza vittorie ma arrivando due volte tra i primi 5 e tre volte tra i primi 10.\nIl 12 novembre 2008 rifiuta un contratto proposto dalla Scuderia Toro Rosso di Formula 1.\nNel 2009 la scuderia per la quale corre, la Chip Ganassi Racing, si fonde con la Dale Earnhardt, Inc. di propriet\u00e0 di Teresa Earnhardt, vedova di Dale Earnhardt, vincitore di 7 coppe NASCAR. La nuova scuderia prende il nome di Earnhardt Ganassi Racing.\n2009.\nIl 25 gennaio 2009 arriva secondo nella 24 ore di Daytona per vetture sport assieme a Scott Pruett e Memo Rojas.\nIl 24 aprile 2009 ottiene la sua prima \"\"pole\" nella massima serie NASCAR (la Sprint Cup Series) sulla pista di Talladega.\nIl 12 settembre 2009 accede alla \"Chase for the Sprint Cup\"\".\nIl 18 settembre 2009 ottiene la sua seconda pole stagionale sulla New Hampshire Motor Speedway.\nIl 20 settembre 2009 ottiene una terza posizione al New Hampshire Motor Speedway che lo porta in piena lotta per il titolo della NASCAR Sprint Cup Series 2009. Si piazza all'ottavo posto della classifica finale, la sua migliore posizione finale.\n2010.\nNella stagione 2010, Montoya ottiene 3 pole position e torna alla vittoria l'8 agosto al Watkins Glen International.\nIn stagione ottiene 6 \"Top 5\" e 14 \"Top 10\", ma questo non basta per permettergli di entrare nella Chase for the Sprint Cup 2010.\n2011.\nFinora nelle Sprint Cup Series (massima serie NASCAR) ha ottenuto: 2 vittorie, 20 \"Top 5\", 48 \"Top 10\" e 6 pole position.\n2012.\nIl 28 febbraio 2012 in formula Nascar a Daytona si schiant\u00f2 su uno dei mezzi utilizzati per raccogliere i detriti lasciati in pista da un precedente incidente; l'impatto provoc\u00f2 un incendio e una sospensione di due ore. Per Montoya nessuna conseguenza.\n2013.\nNel 2013 corse ancora nella serie NASCAR con il team di Chip Ganassi. Tra il 26 e il 27 gennaio conquist\u00f2 la terza vittoria nella 24 ore di Daytona su Riley MkXXVI-BMW insieme a Charlie Kimball, Scott Pruett e Memo Rojas.\nIl 16 settembre pass\u00f2 al team Penske col quale disput\u00f2 il campionato 2014 di IndyCar Series affiancando i piloti Will Power ed H\u00e9lio Castronueves.\n2014.\nNel 2014 ritorn\u00f2 nella serie INDYCAR con il team di Roger Penske ed il 6 luglio 2014 vinse la 500 Miglia di Pocono. Al termine di una buona stagione fu 4\u00ba.\n2015 : Ritorno ad Indianapolis.\nIl 24 maggio vinse, dopo 15 anni dalla prima vittoria, la 500 Miglia di Indianapolis con il quarto minor distacco della storia di Indy: 0\"1046 sul compagno \nWill Power.\nTermin\u00f2 2\u00b0 alle spalle di Scott Dixon a pari punti.\nRisultati.\nCorse a ruote scoperte americane.\nIndyCar.\na Montoya ha perso il titolo contro Scott Dixon al tie-break, dopo che entrambi hanno pareggiato con 556 punti. Ha vinto due gare rispetto alle tre di Dixon.\nGrand-Am.\nDaytona Prototype.\nGrassetto \u2013 Pole Position. (Risultato Finale/Risultato Classe).\nVita privata.\nMontoya \u00e8 sposato con la connazionale Connie Freydell e ha tre figli, Sebastian nato nel 2005, Paulina nata nel 2006 e Manuela nata nel 2010. La famiglia vive a Miami."}
{"id": "14763", "revid": "125628882", "url": "https://it.wikipedia.org/wiki?curid=14763", "title": "Loris Loddi", "text": "Biografia.\nHa esordito nel cinema come attore bambino, scelto da Mario Bava nel 1961 per il film \"Gli invasori\".\nL'anno dopo, recitando in inglese, viene scelto dalla protagonista Elizabeth Taylor e dal regista Joseph L. Mankiewicz per interpretare il personaggio di Cesarione, figlio di Cesare e Cleopatra, nel kolossal \"Cleopatra\". \u00c8 stato Marzio Ciano in \"Il processo di Verona\" diretto da Carlo Lizzani al fianco di Silvana Mangano. Ha interpretato il ruolo dell'indemoniato in \"Francesco\" di Liliana Cavani.\n\u00c8 apparso in diversi western all'italiana: \"100.000 dollari per Ringo\" e \"Un fiume di dollari\" diretti da Carlo Lizzani, \"Il grande silenzio\", \"Johnny Oro\" diretti da Sergio Corbucci, \"Da uomo a uomo\" diretto da Giulio Petroni e in vari peplum:diretto da Domenico Paolella in \"Maciste contro i mongoli,\" \"Ercole sfida Sansone\" regia di Pietro Francisci e \"Maciste nelle miniere di re Salomone\" regia di Martin Andrews.\nIn teatro, scelto e diretto da Luchino Visconti, nel 1963 ha interpretato il diavolo ne \"Il diavolo in giardino\" al Teatro Massimo di Palermo.\nHa recitato in sceneggiati Rai quali \"Le inchieste del commissario Maigret\" al fianco di Gino Cervi (episodi \"L'innamorato della signora Maigret\" (1966) e \"Il cadavere scomparso\" (1968)) e in altri sceneggiati come \"David Copperfield\" (1965), nel ruolo di Wilkins Micawber Jr., \"Il conte di Montecristo\" (1966), nel ruolo di Edouard de Villefort e \"La fiera della vanit\u00e0\" (1967), nel ruolo del piccolo Georgy Osborne, diretti da \nAnton Giulio Majano. Nel 1968 scelto e diretto da Lewis Gilbert interpreta (recitando in inglese) Young Dax in The Adventurers.\nIn doppiaggio, gi\u00e0 nel 1967 ha vinto il provino per Mowgli ne \"Il libro della giungla\", scelto da Walt Disney in persona. Nel 1993 al 1994 ha doppiato l'attore Michael Dudikoff nel ruolo di Robert Scandal Jackson nell'unica stagione di \"Cobra Investigazioni\" per 22 episodi. Dal 2006 al 2013, per 8 stagioni ha prestato la voce a Michael C. Hall nella serie televisiva \"Dexter\". Nel 2021 nel film di Massimo Cappelli, regista di \"E buonanotte\" (anche sceneggiatore dei suoi film) interpreta Spartaco un comunista disoccupato ex alcolizzato che gestisce una comune per disadattati, sempre per Massimo Cappelli nel film \"Un senso a questa vita\" dove veste i panni del Professor Celli Cesaretti, imparziale seppur grottesco professore universitario. Nell'autunno 2021 nella serie di sei puntate dal titolo \"Un professore\" in onda su Rai 1 interpreta un famoso esponente della malavita romana. In \"House of Gucci\" di Ridley Scott nel ruolo di un giudice."}
{"id": "14764", "revid": "124566412", "url": "https://it.wikipedia.org/wiki?curid=14764", "title": "Colline del Chianti", "text": "Le Colline del Chianti (note anche come Monti del Chianti o pi\u00f9 semplicemente Chianti) sono una breve catena montuosa (circa 20\u00a0km) a cavallo fra le province di Siena, Firenze e Arezzo che segnano il confine orientale della regione del Chianti con il Valdarno e la val di Chiana. La vetta pi\u00f9 alta \u00e8 quella di Monte San Michele (893 metri s.l.m.) nel comune di Greve in Chianti in provincia di Firenze. Le colline del chianti sono famose per i vigneti dai quali si ottiene un vino noto in tutto il mondo.\nIl rimanente territorio risulta invece prevalentemente collinare e i comuni presenti in questa area costituiscono parte della zona di produzione del Chianti, vino rosso DOCG.\nAmpliamento del Chianti.\nDal punto di vista geografico i confini del Chianti sono abbastanza confusi e contesi e includono tutta l'area collinare tra Firenze, Siena e Arezzo. Dal punto di vista storico si considera \"Chianti\" il territorio dei comuni di Gaiole, Radda e Castellina, ovvero la vecchia \"Lega del Chianti\" poi trasformata in \"Provincia del Chianti\", attualmente tutta ricompresa nella Provincia di Siena. Con la costituzione della zona vinicola Chianti nel 1932 che comprendeva nella sottozona Classico oltre al Chianti vero e proprio anche zone dell'attuale Provincia di Firenze si \u00e8 andata configurando una zona geografica ampliata ricalcando i confini della sottozona vinicola. Molte localit\u00e0 e perfino un Comune (Greve nel 1972 ora Greve in Chianti), con gli anni, hanno anche cambiato toponomastico aggiungendo \"in Chianti\".\nGi\u00e0 il Granduca Cosimo III de' Medici nel 1716 -per esempio- faceva arrivare la zona del Chianti fino a includere il territorio di Greve e Panzano come \u00e8 chiaramente riportato nel bando granducale sotto riportato.\nLe varie definizioni che si sono succedute nei secoli per i confini della zona geografica Chianti non sono mai riuscite a sopire tutte le contestazioni.\nClima.\nNella tabella sottostante sono riportati i dati climatici medi relativi al trentennio 1951-1980, forniti da alcune stazioni facenti capo al servizio idrologico.\nIn base ai seguenti dati, la temperatura media annua varia dagli 11,6\u00b0 delle aree collinari pi\u00f9 elevate ai 15,0\u00a0\u00b0C delle aree della provincia di Pisa prossime alla pianura, dove gli effetti di continentalit\u00e0 sono leggermente attenuati. Le precipitazioni medie annue sono di poco inferiori agli 800\u00a0mm nell'area compresa tra Siena, Castellina in Chianti, Poggibonsi, San Gimignano e Castelfiorentino, mentre risultano superiori ai 1.000\u00a0mm in prossimit\u00e0 dei Monti del Chianti e sui rilievi della Montagnola Senese, a ovest della citt\u00e0.\nOrigini geologiche.\nLe colline del Chianti sono di origine strutturale, ovvero antiche montagne erose dagli agenti atmosferici.\nInfrastrutture e trasporti.\nDal 1891 al 1935 i collegamenti dall'area del Chianti con Firenze furono assicurati dalla tranvia del Chianti, che disponeva di capilinea a San Casciano Val di Pesa e a Greve in Chianti."}
{"id": "14765", "revid": "1638611", "url": "https://it.wikipedia.org/wiki?curid=14765", "title": "Denario", "text": "Il denario (\"denarius\") era una piccola moneta d'argento del sistema monetario dell'antica Roma, .\nLa parola viene da \"deni\" (il decimo di una serie), la stessa radice dell'inglese \"ten\" e del tedesco \"zehn\". Indica 10 assi, il valore originale della moneta, come indicato dal segno X presente nelle prime emissioni.\nIntroduzione del denario.\nSecondo l'opinione pi\u00f9 diffusa attualmente tra gli studiosi, nel 211 a.C., durante la Seconda guerra punica, fu battuta una moneta dal valore di 10 assi chiamata \"denario\", il cui nome significa appunto \"contiene dieci\". I denari sono datati al 211 poich\u00e9 denari \"fior di conio\" sono stati rinvenuti, durante scavi archeologici, nella citt\u00e0 siciliana di Morgantina, distrutta proprio in quell'anno durante la seconda guerra punica; si \u00e8 perci\u00f2 ipotizzato che quelle monete siano state coniate in quell'anno o poco prima.\nI primi denari pesavano 4,55 g, quanto 1/72 di libbra romana, e presentavano al dritto la testa di Roma elmata e al rovescio i Dioscuri a cavallo con legenda \"ROMA\". In un secondo momento il peso fu abbassato a 3,9 g.\nVerso il 142 a.C. il suo valore fu posto a 16 assi; la differenza fu indicata anche con il cambiamento del simbolo che da X divenne XVI, prima in esteso poi in monogramma.\nI nuovi denari, dal peso di 3,9 g, presentano al dritto la testa di Roma, mentre al rovescio la lupa con Romolo e Remo lattanti; dietro un albero di fico, in esergo la legenda \"ROMA\".\nIl peso rimase pressoch\u00e9 invariato fino alla riforma di Nerone del 64 d.C., che lo abbass\u00f2 a 3,4 g.\nSotto Marco Aurelio il peso fu portato a 2,36 g, mentre sotto Settimio Severo a 1,7 g. Dopo il caos monetario dell'anno 250 il suo peso era di 0,17 g, dopo di che Aureliano introdusse il nummo (equivalente a 5 denarii). Verso il 300 il cambio del denario con l'aureo era di 1.600 denari per un aureo, dopo di che sotto Costantino i denari non furono pi\u00f9 coniati, e nel 338 il cambio dei residui denari fu di 150.000 denari per un aureo.\nIl problema della datazione del primo denario.\nDopo la guerra contro Annibale, il denaro in circolazione fu \u201cdemonetizzato\u201d cio\u00e8 ritirato e fuso. Furono coniate nuove monete secondo il nuovo sistema del denario.\nLo stesso accadde per le monete non romane d'argento e di bronzo, creando nuove zecche in Italia, Spagna, Sardegna e Sicilia.\nLa data di queste riconiazioni, e l'introduzione del denario, \u00e8 ancora dibattuta, ma alcune testimonianze siciliane potrebbero chiarire il quadro. \nI denari pi\u00f9 antichi furono rinvenuti a Morgantina, che secondo Livio fu distrutta nel 211. Le monete puniche ritrovate con tracce di riconiazione devono essere precedenti al 210, quando i Cartaginesi furono cacciati dall'isola.\nTutti questi elementi fanno pensare che la prima coniazione abbia avuto origine in Sicilia nel 212 o nel 211 a.C. e che il denario fosse stato introdotto quindi negli anni centrali della guerra contro Annibale.\nI denari serrati.\nIl termine serrato viene dal latino \"serrare\" = segare ed indica una moneta dal bordo seghettato. A Roma furono emessi denari serrati in diversi periodi. Il significato di questa scelta non \u00e8 chiaro. Secondo Tacito (\"Germania, c.5\") i \"serrati\" erano particolarmente apprezzati dai Germani. Sicuramente su queste monete era pi\u00f9 difficile effettuare l'operazione, detta \"tosatura\", con cui si toglieva parte del metallo, diminuendone cos\u00ec la quantit\u00e0 di metallo prezioso.\nIl quinario.\nIl quinario (latino \"quinarius\") era una piccola moneta romana d'argento il cui valore era pari a met\u00e0 denario.\nIl quinario fu battuto per un breve periodo, accanto al sesterzio d'argento, dopo l'introduzione del denario nel 211 a.C. In questo momento il quinario era valutato 5 assi.\nIl denario come strumento di propaganda.\nI primi denari emessi non mostravano alcuna indicazione che li potesse far collegare al magistrato monetario che ne aveva curato l'emissione. Queste monete sono comunemente definite dai numismatici \"denari anonimi\".\nIn una seconda fase cominciarono ad apparire simboli che permettevano di identificare in qualche modo il magistrato responsabile (ancora, prua di nave, vittoria, martello, punta di lancia). Pi\u00f9 tardi i simboli furono sostituiti da lettere o monogrammi, probabilmente le iniziali del magistrato. Infine, anche se in forma abbreviata appaiono nomi che in qualche modo ci permettono di risalire all'identit\u00e0 a volte, ma quasi sempre alla \"gens\" di appartenenza.\nI tipi in questa fase presentano sempre la testa elmata di Roma al dritto. Al rovescio inizialmente sono rappresentati i Dioscuri, poi questi vengono alternati con bighe guidate di volta in volta da varie divinit\u00e0: Diana, Vittoria, Giove.\nL'uso della moneta come strumento di propaganda risale alla nascita stessa della moneta. Nel mondo greco le polis usavano rappresentare nelle monete gli dei protettori della citt\u00e0, (Atena, Acheloo, le ninfe Partenope e Aretusa). Altre citt\u00e0 usavano altre immagini rappresentative: la rosa (\"rhodon\") di Rodi, l'ape (\"melita\") per Melit\u00e6, il gomito (\"ankon\") ad Ancona. Solo in et\u00e0 ellenistica vengono raffigurati uomini viventi: i re delle dinastie macedoni.\nA Roma l'accento era inizialmente posto sull'esaltazione della citt\u00e0. Nella seconda met\u00e0 del II secolo a.C. i magistrati monetari iniziano invece ad esaltare la \"gens\" di appartenenza ed appaiono nuove rappresentazioni.\nUno dei primi denari con una nuova iconografia \u00e8 quello di Sesto Pompeo qui raffigurato. Mentre al diritto si ha sempre la testa della dea Roma, cio\u00e8 l'immagine deificata della citt\u00e0, al rovescio \u00e8 rappresentata una scena della tradizione romana: il pastore Faustolo, il cui nome \u00e8 riportato in alto sulla sinistra, trova i gemelli Romolo e Remo allattati dalla lupa capitolina, sotto il fico ruminale. Un picchio, che avrebbe portato del cibo, si trova sull'albero. Il nome del magistrato \u00e8 qui indicato per esteso.\nFino alla fine della repubblica si ha uno straordinario fiorire di tipi che esaltano le ascendenze o supposte tali del magistrato monetario.\nTiturio Sabino ci presenta l'immagine di Tito Tazio, Bruto, il futuro assassino di Cesare, le immagini dei suoi pretesi antenati Lucio Giunio Bruto e Servilio Ahala, Gneo Cornelio Blasio usa invece l'immagine dell'Africano.\nIl denario durante l'impero.\nIl denario continu\u00f2 ad essere la principale moneta dell'impero fino a che non fu sostituito dall'antoniniano nella met\u00e0 del III secolo d.C. Inizialmente l'argento usato era il pi\u00f9 puro compatibilmente con le tecniche dell'epoca, ma gradualmente cambi\u00f2 secondo le circostanze politiche ed economiche.\nAnche quando il denario non fu pi\u00f9 emesso con regolarit\u00e0, fu ancora usato come unit\u00e0 di conto.\n\u00c8 difficile dare un valore attuale per la moneta. \nL'eredit\u00e0 del denario.\nL'ultima eredit\u00e0 del denario pu\u00f2 essere vista nell'uso della lettera \"d\" come abbreviazione dell'antica moneta francese nota come denier e per il penny britannico prima del 1971.\nSopravvive anche nel comune nome arabo di una moneta, il \"dinar\" (\u062f\u064a\u0646\u0627\u0631), coniato per la prima volta in et\u00e0 omayyade dal Califfo \u2018Abd al-Malik b. Marw\u0101n nel secondo decennio dell'VIII secolo, il cui termine \u00e8 spesso ancora impiegato per la propria moneta da diverse nazioni arabe.\nL\"'aureo\" d'oro sembra essere stato prevalentemente una moneta di conto, una denominazione raramente frequente nelle transazioni comuni, a causa del suo alto valore. I numismatici pensano che l'aureo fosse usato per pagare gratifiche alle legioni alla salita al potere di un nuovo imperatore. Valeva 25 denari.\n1 aureo d'oro = 2 quinarii d'oro = 25 denari d'argento = 50 quinari d'argento = 100 sesterzi di bronzo = 200 dupondi di bronzo = 400 assi di rame = 800 semissi di rame = 1600 quadranti di rame"}
{"id": "14770", "revid": "1982", "url": "https://it.wikipedia.org/wiki?curid=14770", "title": "Soluzione finale della questione ebraica", "text": "L'espressione soluzione finale della questione ebraica (in lingua tedesca: Endl\u00f6sung der Judenfrage) fu usata dai nazionalsocialisti a partire dalla fine del 1940, dapprima per definire gli spostamenti forzati e le deportazioni (\"evacuazioni\") della popolazione ebraica che si trovava allora nei territori controllati dalla Wehrmacht, poi, dall'agosto del 1941, per riferirsi allo sterminio sistematico della stessa, che oggi viene comunemente chiamato Olocausto, o Shoah. Questo eufemismo serviva da una parte a mimetizzare il genocidio verso l'esterno, dall'altra era una giustificazione ideologica.\nFasi della \"soluzione finale\".\nIl violento antisemitismo del Partito Nazionalsocialista Tedesco dei Lavoratori si svilupp\u00f2 in diverse fasi. I primi provvedimenti erano tesi ad escludere gli ebrei dalla vita pubblica e costringerli all'emigrazione, rendendo il territorio tedesco judenfrei (libero da ebrei).\nLa causa principale di questo comportamento \"moderato\" da parte del Partito fu dovuto alle necessit\u00e0 di consolidamento del potere e di creazione del consenso popolare. Un comportamento troppo \"radicale\" avrebbe rischiato di alienare al nuovo regime le simpatie della popolazione e soprattutto degli industriali, essenziali per il progettato programma di riarmo tedesco.\nLe leggi di Norimberga e l'emigrazione.\nGiunti al potere nel 1933, Hitler e il NSDAP intrapresero una serie di successive misure tese ad escludere la popolazione ebraica dalla vita pubblica. La politica discriminatoria culmin\u00f2 con la promulgazione delle leggi di Norimberga, il 15 settembre 1935.\nLa propaganda nazista foment\u00f2 inoltre l'odio della popolazione \"ariana\" nei confronti degli ebrei attraverso un'ossessiva campagna di stampa - basti ricordare la rivista \"Der St\u00fcrmer\" edita da Julius Streicher - che sfoci\u00f2 nel 1938 nel violento \"pogrom\" scatenato dai nazisti e passato alla storia come la \"Notte dei cristalli\".\nLa reazione della popolazione ebraica a questa tragica situazione fu, ove possibile, l'emigrazione, soluzione approvata ed incoraggiata dalle autorit\u00e0 tedesche che imposero comunque gravose condizioni economiche a coloro che decidevano di emigrare. La popolazione ebraica tedesca pass\u00f2, tra il 1933 ed il 1938, dalle 560.000 alle 350.000 unit\u00e0. L'annessione dell'Austria (\"Anschluss\"), avvenuta nel 1938, port\u00f2 all'interno dei confini del \"Reich\" altri 220.000 abitanti di origine ebraica, tra cui il celebre psicanalista Sigmund Freud\nIl progetto Madagascar.\nSubito prima dello scoppio della seconda guerra mondiale venne posto allo studio un progetto per l'emigrazione forzata della popolazione ebraica sull'isola di Madagascar, allora colonia francese. Uno dei personaggi chiave del \"progetto Madagascar\" fu Adolf Eichmann, esperto di \u00abproblemi ebraici\u00bb e di trasferimenti forzati di popolazione.\nNonostante i numerosi colloqui diplomatici intercorsi tra Germania e Francia non si arriv\u00f2 ad una soluzione anche a causa del raffreddamento dei rapporti tra i due stati nell'imminenza della guerra. Dopo la conquista tedesca della Francia e il successivo armistizio nel giugno 1940 il progetto torn\u00f2 in auge. La Germania intendeva trasformare il Madagascar in una sorta di immenso ghetto per ebrei che sarebbero stati forzatamente trasferiti a loro spese.\nIl previsto trasferimento via nave, per\u00f2, present\u00f2 fin dall'inizio insormontabili difficolt\u00e0 tecniche dovute al dominio dei mari della Gran Bretagna, in guerra con la Germania. Nonostante queste difficolt\u00e0 il progetto continu\u00f2 ad essere sviluppato ed ampliato fino alle successive decisioni scaturite dalla Conferenza di Wannsee.\nIn Etiopia.\nBenito Mussolini nel 1938 propose ad Hitler la creazione di un territorio autonomo ebraico nel quale trasferire gli ebrei d'Europa, in Etiopia, allora occupata dall'Italia. Sarebbe dovuto sorgere sul modello della sovietica Oblast' autonoma ebraica e nella regione etiope gi\u00e0 abitata da ebrei, la regione dei Falascia. Non \u00e8 noto se Hitler avesse gi\u00e0 preso in considerazione il progetto.\nI ghetti orientali.\nLa successiva conquista di Polonia, Belgio, Paesi Bassi, Francia, Danimarca e Norvegia da parte delle armate tedesche ampli\u00f2 ulteriormente il problema ebraico. Contemporaneamente al \"progetto Madagascar\", di difficile realizzazione pratica, venne studiata ed attuata la deportazione degli ebrei verso i territori del Governatorato Generale, un'unit\u00e0 amministrativa non direttamente annessa al \"Reich\", in modo da rendere il territorio tedesco \"judenfrei\".\nTutti gli ebrei trasferiti dall'Europa occupata, inclusi quelli polacchi, avrebbero dovuto essere concentrati in grandi ghetti in vista di una futura \"soluzione definitiva\". La soluzione dei ghetti si scontrava infatti con un pilastro ideologico del nazismo: lo \"spazio vitale\" (\"Lebensraum\") da conquistarsi ad oriente per essere occupato da coloni \"ariani\": La presenza di ebrei, \"razzialmente impuri\", avrebbe causato difficolt\u00e0 al loro progetto.\nL'invasione dell'Unione Sovietica e le \"Einsatzgruppen\".\nNel 1941, con la preventivata invasione dell'Unione Sovietica, le autorit\u00e0 tedesche si trovarono a dover progettare una \"soluzione\" per i milioni di ebrei residenti nelle immense regioni russe. La ghettizzazione avrebbe presentato gravi problemi a causa dell'elevato numero di ebrei da rinchiudere.\nNel marzo 1941 Hitler ordin\u00f2 ad Himmler di organizzare speciali reparti di SS (\"Einsatzgruppen\") che, agendo sotto l'esclusiva autorit\u00e0 del \"Reichsf\u00fchrer\", avrebbero dovuto seguire le truppe tedesche in avanzata ed eliminare, mediante fucilazione, tutti gli ebrei e comunisti che avessero incontrato.\nIl 22 giugno 1941, con l'avvio dell'Operazione Barbarossa, i progetti si trasformarono in realt\u00e0. Le \"Einsatzgruppen\", completamente svincolate dall'autorit\u00e0 dell'esercito tedesco, iniziarono le loro \"operazioni\" che si tradussero in un numero imprecisato di morti (molti storici considerano 1.300.000 - 1.500.000 vittime)\nLa conferenza di Wannsee.\nI tedeschi concentrarono la popolazione ebrea nei ghetti, e successivamente nei campi di concentramento, per il loro sfruttamento col lavoro schiavistico e per lo sterminio sistematico.\nLa conferenza di Wannsee, che ebbe luogo nei pressi dell'omonimo lago, vicino a Berlino, il 20 gennaio 1942, fu una discussione condotta da un gruppo di ufficiali per decidere le modalit\u00e0 della \"soluzione finale della questione ebraica\". L'incontro \u00e8 noto per essere stata la prima discussione della \"soluzione finale\" tra funzionari nazisti. Della conferenza fu redatto un verbale da Adolf Eichmann seguendo le istruzioni di Reinhard Heydrich che venne distribuito in trenta copie delle quali ci \u00e8 pervenuta una sola minuta (la sedicesima del lotto) appartenente a Martin Luther, sottosegretario del Ministero degli Esteri.\nGran parte del mondo d\u00e0 al risultato della \"soluzione finale\" il nome di Olocausto, mentre molti ebrei e no, preferiscono il termine ebraico Shoah (\u05d4\u05e9\u05d5\u05d0\u05d4), o \"calamit\u00e0\", a causa delle origini etimologiche del termine 'olocausto', che significa 'offerta sacrificale completamente bruciata'.\nDibattito storiografico circa le origini della \u00absoluzione finale\u00bb.\nEsiste ancor oggi un considerevole dibattito tra gli storici sul periodo esatto nel quale i vertici nazionalsocialisti decisero lo sterminio della popolazione ebraica europea. La conferenza di Wannsee del gennaio 1942 fu considerata nell'immediato dopoguerra il punto di origine e la pietra miliare della \u00absoluzione finale\u00bb. Tale interpretazione \u00e8 stata successivamente rivista in considerazione del fatto che alla Conferenza parteciparono figure di secondo piano che non avrebbero potuto decidere autonomamente il genocidio, stimato nel corso dell'incontro in oltre 11 milioni di individui. A proposito del protocollo redatto nel corso della Conferenza e che ne tratteggia sinteticamente lo svolgimento lo storico Mark Rosemann afferma:\nLa maggior parte degli storici sono concordi nel porre la decisione di dare avvio ad una \u00absoluzione finale\u00bb nell'anno 1941, anche se lo specifico periodo varia considerevolmente (tra il marzo e il dicembre). Non esistono prove incontrovertibili dato che non \u00e8 mai stato trovato un ordine scritto firmato da Hitler e che, forse, tale ordine non \u00e8 mai esistito. La precedente \"Aktion T4\" (il programma di uccisione dei disabili tedeschi) aveva mostrato ad Hitler come il popolo tedesco non fosse \u00abancora pronto\u00bb per le sue radicali politiche, tanto che questo programma dovette essere bloccato nel maggio 1941 in seguito alle numerose proteste. In questo caso Hitler aveva firmato un documento segreto, poi ritrovato, per dare una parvenza di legalit\u00e0 all'operazione del quale, per\u00f2, si era successivamente lamentato, temendo che si potesse collegare la sua figura al programma. Tale timore pu\u00f2 aver influito sulla decisione di non lasciare nessuna traccia scritta, limitandosi ad ordini verbali, e di utilizzare, nel caso della \u00absoluzione finale\u00bb, un linguaggio circonvoluto e burocratico teso a nascondere alla maggior parte della popolazione tedesca ed all'estero quello che stava realmente accadendo."}
{"id": "14771", "revid": "121343506", "url": "https://it.wikipedia.org/wiki?curid=14771", "title": "Differenza tra software libero e open source", "text": "I termini software libero e open source vengono usati per indicare quella che \u00e8 sostanzialmente la stessa cosa, ma da punti di vista nettamente diversi.\nIl primo, nato agli inizi degli anni ottanta, indica software la cui licenza soddisfa una definizione in quattro punti prevalentemente basata su concetti etici, quali la possibilit\u00e0 di studiare, di aiutare il prossimo, di favorire l'informatica; il secondo, nato alla fine degli anni novanta si riferisce alla \"Open Source Definition\", a sua volta derivata dalle \"Debian Free Software Guidelines\", ovvero una serie di 10 punti pratici che definiscono quali criteri legali debba soddisfare una licenza per essere considerata effettivamente libera, ovvero, con il nuovo termine, open source.\nI sostenitori della definizione di software libero affermano che questa sia da preferire in quanto pone il dovuto accento sulle questioni morali che stanno alla base di questo tipo di licenze; e che la definizione di software open source, storicamente successiva, avrebbe minore efficacia in quanto unicamente centrata su un principio di utilit\u00e0. I sostenitori del software open source, al contrario, dichiarano che l'espressione \"free software\", dal doppio significato di \"software libero\" e di \"software gratuito\" sia controproducente dal punto di vista della sua diffusione al di fuori dall'ambito hobbistico o al pi\u00f9 universitario in quanto facilmente fraintendibile e talvolta percepita, a ragione o torto, come legata a correnti di pensiero poco apprezzabili nel mondo aziendale. I sostenitori dell'open source, in pratica, pongono l'accento sui vantaggi pratici della diffusione del codice sorgente e dello sviluppo cooperativo su internet del software, interessandosi in maniera minore, se non nulla, dell'aspetto etico della questione.\nFraintendimenti comuni.\nNonostante le differenze di forma, \u00e8 di fatto molto difficile che una licenza possa soddisfare i requisiti per una definizione, ma non per l'altra; in particolare l'open source non \u00e8 necessariamente copyleft, ma pu\u00f2 avere licenze permissive esattamente come il software libero; non basta avere la possibilit\u00e0 di vedere e modificare per proprio uso i sorgenti di un programma perch\u00e9 questo sia considerabile software libero.\nUna differenza sostanziale in pratica risiede nel considerare che molti prodotti che contengono calcolatori elettronici, controllano l'integrit\u00e0 dei loro programmi eseguibili per impedire all'utente di installare eseguibili diversi. In questo modo viene fatto utilizzo di un sistema che, anche se incorporando software con tipi di licenze copyleft, utilizza l'hardware per queste meccanismi chiamati \"tiranni\" che eseguono la cosiddetta pratica di \"Tivoization\". \nLa Tivoization non permette di eseguire versioni modificate e, pertanto, l'eseguibile non sar\u00e0 effettivamente libero. \n\"I criteri per l\u2019open source non riconoscono questo problema; guardano solamente la licenza del codice sorgente. Quindi questi eseguibili non modificati, quando prodotti a partire da codice sorgente come Linux che \u00e8 open source e libero, sono open source ma non liberi. Molti prodotti basati su Android contengono eseguibili Linux non liberi e \u201ctivoizzati\u201d.\"\nFree software e open source: due posizioni differenti nella comunit\u00e0 del software libero.\nLa confusione riguardo a questi due termini \u00e8 molto diffusa. Senza dubbio entrambi parlano del software libero, ma le differenze dal punto di vista etico sono importanti.\nInfatti, la relazione tra queste due posizioni, vede un disaccordo sui principi di base, ma una comunanza per quanto riguarda molti aspetti pratici. Proprio in virt\u00f9 di questo, si ritrovano a lavorare assieme su molti progetti specifici.\nNonostante ci\u00f2, il movimento afferma :\"Noi non siamo contro il movimento Open Source, ma non vogliamo essere confusi con loro. Riconosciamo che hanno contribuito alla nostra comunit\u00e0, ma noi abbiamo creato questa comunit\u00e0 e vogliamo che si sappia. Vogliamo che quello che abbiamo realizzato sia associato con i nostri valori e la nostra filosofia, non con i loro. Vogliamo che ci sentano, non vogliamo sparire dietro ad un gruppo con punti di vista diversi. Per evitare che si pensi che facciamo parte del movimento Open Source, ci preoccupiamo di evitare di utilizzare il termine \"open\" per descrivere il software libero, o il suo contrario, \"closed\", per parlare di software non libero.\" . \nViene sotto riportata un'analisi basata su tre diversi confronti : uno storico, uno ideologico e uno riguardo alle licenze.\nParagone storico.\nOccupiamoci inizialmente di chiarire l'esperienza del movimento del free software. Il protagonista di questa sezione \u00e8 Richard Stallman; egli \u00e8 mosso dallo spirito hacker, tanto da autodefinirsi \u201cl'ultimo degli hacker\u201d. Questa ideologia ha caratteristiche delineate e forti: la societ\u00e0 viene vista come una comunit\u00e0 che si nutre della libert\u00e0 di interazione e collaborazione tra le persone che la compongono. Proprio il concetto di libert\u00e0 \u00e8 alla base dell'azione di Stallman e porta alla nascita nel 1985 della Free Software Foundation (organizzazione no profit). L'ambiguit\u00e0 del termine inglese \"free\" crea non pochi problemi alla collocazione del movimento: la libert\u00e0 che esso vuole sottolineare viene spesso confusa con la gratuit\u00e0, cio\u00e8 l'assenza di profitto.\nStallman invece fu il primo a considerare le diverse possibilit\u00e0 di guadagno che il software libero offre: societ\u00e0 di consulenza possono garantire un servizio efficiente e a modici prezzi. Proprio in questa ottica nasce l'azienda Cygnus.\nLa FSF aveva come obiettivo la compilazione di un sistema operativo che fosse interamente condivisibile. Il tool GNU era gi\u00e0 pronto quando il kernel, proprio la parte mancante, venne resa disponibile da uno studente finlandese, Linus Torvalds. Nacque in questo modo il sistema GNU/Linux.\nA questo punto risultarono evidenti le possibilit\u00e0 di sfruttare tale creazione a livello economico. Proprio da ci\u00f2 nasce la distinzione tra free software e open source: il movimento free software pone l'accento sulla libert\u00e0 come condizione essenziale.\nI fautori del movimento open source si considerano pi\u00f9 disponibili a compromessi di tipo teorico e accusano la forte etica dei fautori del software libero come causa degli scarsi investimenti che alcune aziende hanno voluto accordare in un movimento considerato eccessivamente ideologizzato.\nLa commercializzazione viene vista come chiave vincente per un continuo miglioramento del software di partenza. La libert\u00e0 \u00e8 quindi professata anche nell'open source, ma viene spesso sacrificata in nome di un utilizzo pratico dei prodotti.\nIl nuovo termine viene dunque coniato per evitare i problemi precedentemente spiegati riguardo alla parola free ed attirare cos\u00ec gli investimenti di diverse aziende. Con questa nuova immagine il software libero \u00e8 finalmente pronto a sfidare il software proprietario sul mercato.\nParagone ideologico.\nLe quattro libert\u00e0 offerte dal free software:\nPrincipi base dell'open source:\nA titolo di ulteriore chiarimento, \u00e8 possibile consultare la sezione Paragone sulle licenze, nella quale vengono illustrate le licenze accettate dai due movimenti.\nParagone sulle licenze.\nPer quanto riguarda il free software una delle licenze utilizzata \u00e8 la GNU General Public License (GPL). Questa licenza fu ideata da Stallman stesso: essa mira a rispettare i principi precedentemente esposti, introducendo il copy left per garantirli. Con il termine copy left si intende quel meccanismo per cui dopo un'elaborazione di un software libero \u00e8 vietato ridistribuirlo come software proprietario ed \u00e8 inoltre necessario segnalare le modifiche attuate all'autore del software. La motivazione \u00e8 ovvia: alcuni potrebbero approfittarne, spezzando cos\u00ec la catena creativa che ha dato vita al progetto. Questa licenza permette agli autori di mettere la propria propriet\u00e0 intellettuale al servizio della comunit\u00e0.\nIn seguito si osserv\u00f2 che non tutti gli sviluppatori erano soddisfatti da questa licenza, nel 1991 venne quindi scritta la LGPL. La LGPL permette di inserire codice in programmi liberi o proprietari, senza che questo influisca sulla licenza finale del software.\nQueste licenze limitano il pubblico dominio (possibilit\u00e0 di vendere modifiche apportate ad un software libero).\nLe licenze riconosciute come in grado di soddisfare i principi del software libero sono qui riportate:\nTra queste le pi\u00f9 comuni sono:\nLe licenze riconosciute dalla FSF come adatte al software libero sono pi\u00f9 o meno le stesse di quelle accettate per il software open source.\nRicordiamo infine le licenze per la documentazione come: GNU Free Documentation License, o Creative Commons (quest'ultima non \u00e8 propriamente una singola licenza ma un'intera famiglia).\nConclusioni.\nAd oggi la dizione open source appare molto usata, addirittura pi\u00f9 di quella software libero. Basti ricordare come esempio che la VA Software \u00e8 quotata in borsa e che aziende di grande fama, come la Sun Microsystems, preferiscono usare open source.\nLe motivazioni sono due:"}
{"id": "14772", "revid": "466539", "url": "https://it.wikipedia.org/wiki?curid=14772", "title": "Guerra fredda", "text": "Con l'espressione \"guerra fredda\" si indica la contrapposizione politica, ideologica e militare che venne a crearsi intorno al 1947, tra le due potenze principali emerse vincitrici dalla seconda guerra mondiale: gli Stati Uniti e l'Unione Sovietica. Ben presto si giunse alla divisione dell'Europa in sfere di influenza e alla formazione di blocchi internazionali ostili, denominati comunemente come \"Occidente\" (gli Stati Uniti e gli altri membri della NATO), \"Oriente\" (l'Unione Sovietica e i membri del Patto di Varsavia) e in seguito il terzo blocco dei Paesi non allineati.\nSi tratt\u00f2 sostanzialmente della contrapposizione tra due grandi ideologie politico-economiche: la democrazia-capitalista da una parte e il socialismo reale-comunismo dall'altro. Questa contrapposizione influenz\u00f2 fortemente per decenni l'opinione pubblica mondiale ed ebbe il suo concreto emblema nella divisione della Germania in Germania Ovest e Germania Est, della citt\u00e0 di Berlino tramite l'omonimo muro e nella figura retorica della cosiddetta \"cortina di ferro\", coniata per la prima volta da Winston Churchill nel 1946, volta a definire la netta distinzione territoriale e ideologica che si stava venendo a creare tra i due blocchi socioeconomici dominanti.\nLa tensione che ne risult\u00f2, durata circa mezzo secolo, non si concretizz\u00f2 mai in un conflitto militare diretto, da cui il termine \"fredda\" usato per descrivere un'ostilit\u00e0 che non sembrava pi\u00f9 risolvibile attraverso una guerra frontale tra le due superpotenze, dato il pericolo per la sopravvivenza dell'umanit\u00e0 rappresentato da un eventuale ricorso alle armi nucleari, si svilupp\u00f2 nel corso degli anni incentrandosi sulla competizione in vari campi (militare, spaziale, tecnologico, ideologico, psicologico, sportivo) contribuendo almeno in parte allo sviluppo ed evoluzione della societ\u00e0 stessa con l'avvento della terza rivoluzione industriale.\nL'espressione era stata usata gi\u00e0 nel 1945 da George Orwell che riflettendo sulla bomba atomica preconizzava uno scenario in cui le due grandi potenze, non potendo affrontarsi direttamente per il rischio di distruzione mutua assicurata avrebbero finito per dominare e opprimere tutti gli altri. Nel 1947 fu ripresa dal consigliere presidenziale statunitense Bernard Baruch e dal giornalista Walter Lippmann per descrivere l'emergere delle tensioni tra i due Alleati della seconda guerra mondiale.\nLe fasi pi\u00f9 critiche e potenzialmente pericolose della guerra fredda furono due: la prima, compresa fra gli anni cinquanta e gli anni sessanta, e la seconda, circoscritta alla prima met\u00e0 degli anni ottanta. La fine della guerra fredda viene convenzionalmente fatta coincidere con la caduta del muro di Berlino (9 novembre 1989), e la successiva dissoluzione dell'Unione Sovietica (26 dicembre 1991).\nOrigini del termine.\nAlla fine della seconda guerra mondiale, lo scrittore inglese George Orwell us\u00f2 il termine \"guerra fredda\" nel suo saggio \"You and the Atomic Bomb\", pubblicato il 19 ottobre 1945 sul quotidiano britannico \"Tribune\". Descrivendo un mondo che vive all'ombra della minaccia della guerra nucleare, Orwell utilizzando le previsioni di James Burnham su un mondo polarizzato, scrisse:\nSul \"The Observer\" del 10 marzo 1946, Orwell scrisse, \"dopo la conferenza di Mosca dello scorso dicembre, la Russia inizi\u00f2 una guerra fredda contro la Gran Bretagna e l'Impero britannico.\"\nIl primo uso del termine per descrivere lo specifico scontro geopolitico del dopoguerra tra l'Unione Sovietica e gli Stati Uniti fu in occasione di un discorso di Bernard Baruch, un influente consigliere dei presidenti democratici, tenuto il 16 aprile 1947. Un estratto del discorso, scritto dal giornalista Herbert Bayard Swope, afferma: \"Non lasciamoci ingannare: siamo oggi nel bel mezzo di una guerra fredda\". L'editorialista del giornale Walter Lippmann diede al termine una portata pi\u00f9 ampia grazie al suo libro \"The Cold War\" (guerra fredda in lingua inglese). Quando nel 1947 gli venne chiesta l'origine del termine, Lippmann la ricondusse a un termine francese degli anni 1930, \"la guerre froide\".\nFine della seconda guerra mondiale.\nConferenze di guerra tra i Tre Grandi.\nAl termine della seconda guerra mondiale, gli Alleati non si trovavano d'accordo su come dovessero essere segnati i confini dell'Europa appena liberata dai nazisti. Ciascuno dei vincitori possedeva idee diverse riguardo a come gestire e mantenere la sicurezza post-bellica. Alcuni studiosi sostengono che tutti gli stati Alleati occidentali desideravano arrivare a una situazione in cui si fossero stabiliti governi democratici il pi\u00f9 ampiamente possibile, permettendo cos\u00ec a essi stessi di risolvere pacificamente le differenze attraverso organizzazioni internazionali. Altri osservano che le potenze atlantiche erano comunque divise nella loro visione del nuovo mondo postbellico. Gli obiettivi di Roosevelt, e cio\u00e8 la vittoria militare in Europa e in Asia, il raggiungimento della supremazia economica americana globale sull'Impero britannico e la creazione di un'organizzazione mondiale per la pace, apparivano maggiormente globali e ambiziosi rispetto a quelli di Churchill, che si concentrava principalmente sul controllo del Mediterraneo, assicurando cos\u00ec la sopravvivenza dell'Impero britannico e l'indipendenza dei paesi dell'Europa centrale e orientale in modo che fungessero da cuscinetto tra i sovietici e il Regno Unito.\nL'Unione Sovietica tent\u00f2 di dominare gli affari interni dei paesi che la circondavano. Durante la guerra, Stalin aveva creato centri di addestramento speciale per i comunisti dei diversi paesi, in modo che potessero formare forze segrete di polizia fedeli a Mosca non appena l'Armata Rossa fosse arrivata. Gli agenti sovietici assunsero il controllo dei media, in particolare della radio e rapidamente esautorarono tutte le istituzioni civili indipendenti, dai gruppi giovanili alle scuole, alle chiese e ai partiti politici rivali. Stalin cerc\u00f2, tuttavia, anche la pace con la Gran Bretagna e gli Stati Uniti, sperando di concentrarsi sulla ricostruzione interna e sulla crescita economica.\nSecondo l'opinione americana, Stalin appariva come un potenziale alleato nel raggiungere gli obiettivi, mentre per i britannici il leader sovietico sembrava la pi\u00f9 grande minaccia per l'adempimento dei loro programmi. Con i sovietici che occupavano gi\u00e0 la maggior parte dell'Europa centrale e orientale, Stalin si trovava in vantaggio.\nLe differenze tra Roosevelt e Churchill portarono a diversi accordi separati con i sovietici. Nell'ottobre del 1944, Churchill si rec\u00f2 a Mosca e propose l'accordo sulle percentuali su cui dividere i Balcani nelle rispettive sfere d'influenza, tra cui il predominio di Stalin sulla Romania e sulla Bulgaria, mentre i britannici avrebbero avuto carta bianca sulla Grecia. Alla conferenza di Jalta del febbraio 1945, Roosevelt firm\u00f2 un accordo separato con Stalin riguardante l'Asia e rifiut\u00f2 di sostenere Churchill sulle questioni relative alla Polonia. Alla fine, Roosevelt approv\u00f2 anche l'accordo percentuale sull'Europa dell'est, ma apparentemente non vi era ancora un solido consenso sul quadro postbellico in Europa.\nAlla Seconda conferenza di Qu\u00e9bec, una conferenza militare di alto livello tenutasi nella citt\u00e0 di Qu\u00e9bec tra il 12 e il 16 settembre 1944, Churchill e Roosevelt raggiunsero un accordo su una serie di questioni, tra cui un piano per la Germania, basato sull'originale proposta di Henry Morgenthau Jr. Il \"memorandum\" elaborato da Churchill prevedeva \"l'eliminazione delle industrie belliche nella Regione della Ruhr e in quella del Saar ... in attesa di convertire la Germania in un paese principalmente agricolo e pastorale nel suo carattere\". Tuttavia, non includeva un piano per dividere il paese in diversi stati indipendenti (piano Morgenthau).\nGli inizi della guerra fredda (1947-1953).\n\"Containment\" e dottrina Truman.\nNel 1947, il presidente americano Harry Truman si sent\u00ec oltraggiato dalla resistenza dell'Unione Sovietica alle richieste statunitensi relative all'Iran, alla Turchia e alla Grecia, nonch\u00e9 dal rifiuto al piano Baruch sulle armi nucleari. Nel febbraio 1947, il governo britannico annunci\u00f2 che non poteva pi\u00f9 permettersi di finanziare il Regno di Grecia nella sua guerra civile contro gli insorti comunisti.\nIn risposta a questo annuncio, il governo degli Stati Uniti adotta il \"containment\", il cui scopo era fermare la diffusione del comunismo. Truman pronunci\u00f2 un discorso in cui chiedeva l'assegnazione di 400 milioni di dollari per intervenire nella guerra e svelava la \"dottrina Truman\" che inquadrava il conflitto come una contesa tra popoli liberi e regimi totalitari. I politici statunitensi accusarono l'Unione Sovietica di cospirare contro i realisti greci nel tentativo di espandere l'influenza sovietica, nonostante Stalin avesse dichiarato che il Partito Comunista avrebbe cooperarato con il governo greco appoggiato dall'Inghilterra. Gli insorti furono, infatti, aiutati dalla Repubblica Socialista Federale di Jugoslavia di Josip Broz Tito contro il volere di Stalin.\nL'enunciazione della dottrina Truman segn\u00f2, negli Stati Uniti, l'inizio di una intesa \"bipartisan\" tra repubblicani e democratici, per quanto riguarda la difesa nazionale e la politica estera che and\u00f2 a indebolirsi solamente durante e dopo la guerra del Vietnam, ma che comunque persistette anche in seguito. I partiti moderati e conservatori europei, cos\u00ec come i socialdemocratici, fornirono un sostegno praticamente incondizionato all'alleanza occidentale, mentre i comunisti europei e americani, finanziati dal KGB e coinvolti nelle sue operazioni di spionaggio, aderirono alla linea di Mosca nonostante fosse apparso un dissenso dopo il 1956. Ulteriori critiche alla politica di consenso arrivarono dagli attivisti contro la guerra contro il Vietnam, dalla campagna per il disarmo nucleare e dal movimento anti-nucleare.\nPiano Marshall e colpo di Stato cecoslovacco.\nAll'inizio del 1947, Francia, Gran Bretagna e Stati Uniti tentarono senza successo di raggiungere un accordo con l'Unione Sovietica riguardo a un piano che prevedeva una Germania economicamente autosufficiente, compresa una contabilit\u00e0 dettagliata degli impianti industriali, dei beni e delle infrastrutture gi\u00e0 rimosse dai sovietici. Nel giugno 1947, in accordo con la dottrina Truman, gli Stati Uniti promulgarono il Piano Marshall, un programma di assistenza economica per tutti i paesi europei disposti a partecipare, inclusa l'Unione Sovietica. Nell'ambito del piano, firmato dal presidente Harry Truman il 3 aprile 1948, il governo degli Stati Uniti don\u00f2 ai paesi dell'Europa occidentale oltre 13 miliardi di dollari del tempo (equivalenti a 189,39 miliardi di dollari del 2016) per ricostruire la propria economia distrutta dagli esiti del secondo conflitto mondiale. Successivamente, il programma port\u00f2 alla creazione dell'Organizzazione per la cooperazione e lo sviluppo economico.\nL'obiettivo del piano fu quello di ricostruire i sistemi democratici ed economici dell'Europa e contrastare le possibili minacce agli equilibri di potere del vecchio continente. Il piano, inoltre, affermava che la prosperit\u00e0 europea dipendeva dalla ripresa economica tedesca. Un mese dopo, Truman firm\u00f2 il National Security Act del 1947 creando cos\u00ec il Dipartimento della Difesa degli Stati Uniti d'America, la \"Central Intelligence Agency\" (CIA) e il \"National Security Council\" (NSC). Queste diventarono i principali enti per la politica statunitense nella guerra fredda.\nStalin riteneva che l'integrazione economica con l'Occidente avrebbe permesso ai paesi del blocco orientale di sfuggire al controllo sovietico e che gli Stati Uniti stavano cercando di conquistare un riallineamento europeo verso di loro. A fronte di ci\u00f2, Stalin imped\u00ec alle nazioni facenti parte del blocco orientale di ricevere aiuti dal piano Marshall. L'alternativa dell'Unione Sovietica al Piano Marshall divenne nota come Piano Molotov (successivamente istituzionalizzato nel gennaio 1949 come Consiglio di mutua assistenza economica). Stalin si dimostr\u00f2 anche timoroso a proposito di una Germania ricostituita, preferendo che non gli venisse data la possibilit\u00e0 di riarmarsi o di rappresentare alcun tipo di minaccia per l'Unione Sovietica.\nAgli inizi del 1948, in seguito a rapporti che raccontavano di rafforzamenti di \"elementi reazionari\", gli agenti sovietici compirono un colpo di Stato in Cecoslovacchia, l'unico Stato del blocco orientale a cui i sovietici avevano permesso di mantenere un ordinamento democratico. La brutalit\u00e0 di tale intervento sciocc\u00f2 le potenze occidentali pi\u00f9 di ogni altro evento accaduto fino a quel punto scatenando la diffusa paura dell'imminente scoppio di una guerra e questo spazz\u00f2 via le ultime opposizioni al Piano Marshall da parte del Congresso degli Stati Uniti.\nLe politiche messe in atto secondo la dottrina Truman e il Piano Marshall, portarono aiuti economici e militari per miliardi di dollari ai paesi dell'Europa occidentale, alla Grecia e alla Turchia. Con l'assistenza degli Stati Uniti, l'esercito greco vinse la guerra civile. Sotto la guida di Alcide De Gasperi, il partito italiano della Democrazia Cristiana sconfisse la potente alleanza comunista-socialista nelle elezioni del 1948. Allo stesso tempo, aumentarono le attivit\u00e0 di \"intelligence\" e di spionaggio, le defezioni ed emigrazioni dal blocco orientale e le espulsioni diplomatiche.\nCominform e la rottura Tito-Stalin.\nNel settembre 1947, i sovietici crearono il \"Cominform\", il cui scopo era quello di rafforzare l'ortodossia all'interno del movimento comunista internazionale e rafforzare il controllo politico sui paesi satelliti sovietici attraverso il coordinamento dei partiti comunisti nel blocco orientale. Il \"Cominform\" dovette affrontare una battuta d'arresto imbarazzante nel giugno successivo, quando la rottura tra Stalin e Tito obblig\u00f2 l'espulsione della Jugoslavia, che rimase comunque un paese a matrice comunista ma adott\u00f2 una posizione non allineata.\nBlocco di Berlino e ponte aereo.\nIl 1\u00ba gennaio 1947, gli Stati Uniti e la Gran Bretagna unirono le loro zone di occupazione della Germania occidentale in un'unica \"Bizonia\" (in seguito \"Trizonia\" con l'aggiunta della zona francese avvenuta nell'aprile 1949). Come parte della ricostruzione economica della Germania, all'inizio del 1948, i rappresentanti di un certo numero di governi dell'Europa occidentale e degli Stati Uniti annunciarono un accordo per la fusione delle aree della Germania occidentale in un sistema governativo federale.. Inoltre, in accordo con il Piano Marshall, iniziarono a reindustrializzare e ricostituire l'economia tedesca. Venne introdotta una nuova moneta, il marco tedesco, in sostituzione della vecchia valuta del \"Reichsmark\" che i sovietici avevano svalutato.\nPoco dopo, Stalin istitu\u00ec il blocco di Berlino (durato dal 24 giugno 1948 al 12 maggio 1949), una delle prime grandi crisi che hanno caratterizzato la guerra fredda, con cui venne impedito che cibo, materiali e rifornimenti arrivassero a Berlino Ovest. Gli Stati Uniti, la Gran Bretagna, la Francia, il Canada, l'Australia, la Nuova Zelanda e molti altri paesi dettero vita all'imponente \"ponte aereo per Berlino\" con il quale permisero la fornitura di beni ai cittadini di Berlino Ovest.\nI sovietici organizzarono una campagna di pubbliche relazioni contro il cambiamento di politica. Ancora una volta i comunisti di Berlino Est tentarono di interrompere le elezioni municipali della citt\u00e0 (come avevano fatto nelle elezioni del 1946), che comunque si svolsero il 5 dicembre 1948 con un'affluenza dell'86,3% e una vittoria schiacciante per i partiti non comunisti. I risultati elettorali divisero effettivamente la citt\u00e0 in est e ovest. berlinesi dimostrarono a favore del proseguimento del ponte aereo internazionale. Nel maggio del 1949, Stalin fece ritirare il blocco.\nNel 1952, il leader sovietico propose a pi\u00f9 riprese un piano per unificare la Germania dell'Est e dell'Ovest sotto un unico governo scelto tramite elezioni controllate dalle Nazioni Unite a patto che la nuova Germania cos\u00ec costituita rimanesse fuori dalle alleanze militari dei paesi occidentali. Le potenze di quest'ultimi, tuttavia, si opposero a tale proposta.\nInizio della NATO e della \"Radio Free Europe\".\nRegno Unito, Francia, Stati Uniti, Italia, Canada, Belgio, Lussemburgo, Paesi Bassi, Portogallo, Danimarca, Islanda e Norvegia firmarono, nell'aprile del 1949, il Trattato Nord Atlantico, dando cos\u00ec vita all'Organizzazione del Trattato dell'Atlantico del Nord (NATO). Nell'agosto dello stesso anno, venne fatto detonare il primo ordigno nucleare sovietico presso la localit\u00e0 di Semipalatinsk, nella Repubblica Socialista Sovietica Kazaka. A seguito dei rifiuti sovietici di partecipare a uno sforzo di ricostruzione tedesco promosso dai paesi dell'Europa occidentale nel 1948, Stati Uniti, Gran Bretagna e Francia unificarono le tre zone occidentali di occupazione, nel maggio 1949, creando lo Stato federale tedesco nel. A sua volta l'Unione Sovietica convert\u00ec la sua zona di occupazione in Germania nella Repubblica Democratica Tedesca, nell'ottobre dello stesso anno.\nI media nel blocco orientale erano un organo dello Stato, completamente dipendente e asserviti al partito comunista. Le emittenti radiotelevisive erano di propriet\u00e0 statale, mentre la stampa solitamente apparteneva a organizzazioni politiche, gran parte delle quali facevano capo al partito comunista locale. La propaganda sovietica utilizzava la filosofia marxista per attaccare il capitalismo, sostenendo che lo sfruttamento del lavoro e l'imperialismo erano inerenti al sistema.\nOltre alle trasmissioni della \"British Broadcasting Corporation\" (BBC) e della \"Voice of America\", un importante sforzo di propaganda iniziato nel 1949 fu la \"Radio Free Europe/Radio Liberty\", nata con l'intenzione di provocare la pacifica scomparsa del sistema comunista nel blocco orientale. \"Radio Free Europe\" tent\u00f2 di raggiungere questi obiettivi servendo come stazione radio locale sostitutiva, un'alternativa alla stampa di regime controllata e dominata dal partito. \"Radio Free Europe\" era un prodotto di alcuni dei pi\u00f9 importanti strateghi statunitensi della guerra fredda, specialmente di coloro che ritenevano che tale conflitto si sarebbe dovuto combattere tramite mezzi politici piuttosto che militari, come George Frost Kennan.\nI politici americani, tra cui Kennan e John Foster Dulles, riconobbero che la guerra fredda era essenzialmente una guerra di idee. Gli Stati Uniti, agendo attraverso la CIA, finanziarono una lunga lista di progetti per contrastare l'attrattiva che rappresentava il comunismo tra gli intellettuali in Europa e nel mondo in via di sviluppo. La CIA intraprese segretamente anche una campagna di propaganda domestica chiamata \"Crusade for Freedom\".\nNei primi anni 1950, gli Stati Uniti lavorarono per favorire il riarmo della Germania occidentale e, nel 1955, ne ottennero la piena adesione alla NATO. Nel maggio del 1953, Berija, che a quel tempo ricopriva una carica governativa, aveva fatto una proposta infruttuosa per consentire la riunificazione di una Germania neutrale al fine di impedire l'incorporazione della Germania occidentale nella NATO.\nGuerra civile cinese e SEATO.\nNel 1949, l'Esercito Popolare di Liberazione di Mao Zedong sconfigge il Partito Nazionalista Cinese di Chiang Kai-shek, appoggiato dagli Stati Uniti. Prontamente l'Unione Sovietica stipul\u00f2 un'alleanza con la neonata Repubblica popolare cinese. Chiang e il suo governo dovettero fuggire sull'isola di Taiwan. Di fronte alla rivoluzione comunista in Cina e alla fine del monopolio statunitense sulle armi atomiche, l'amministrazione Truman dovette estendere la politica del contenimento. Nel NSC-68, un documento segreto del 1950, il Consiglio di sicurezza nazionale propose di rafforzare i sistemi di alleanza filo-occidentali e quadruplicare la spesa nella difesa.\nI funzionari degli Stati Uniti si trasferirono successivamente per espandere il \"containment\" in Asia, Africa e America Latina, al fine di contrastare i movimenti nazionalisti rivoluzionari, spesso guidati da partiti comunisti finanziati dall'Unione Sovietica, combattendo contro il ripristino degli imperi coloniali europei nel Sud-Est asiatico e altrove. Agli inizi degli anni 1950, gli Stati Uniti hanno formalizzato una serie di alleanze con Giappone, Australia, Nuova Zelanda, Thailandia e Filippine (in particolare il patto ANZUS del 1951 e il SEATO del 1954), garantendo cos\u00ec agli statunitensi un certo numero di basi militari per un lungo periodo.\nGuerra di Corea.\nUno degli impatti pi\u00f9 significativi del \"containment\" fu lo scoppio della guerra di Corea. Nel giugno 1950, l'esercito popolare nordcoreano di Kim Il-sung invase la Corea del Sud. Stalin approv\u00f2 l'azione e invi\u00f2 consiglieri per pianificare l'invasione. Con sorpresa di Stalin, il Consiglio di sicurezza delle Nazioni Unite appoggi\u00f2 la difesa della Corea del Sud, nonostante i sovietici avessero boicottato le riunioni come protesta per il seggio permanente al Consiglio assegnato a Taiwan e non alla Cina comunista. In assenza del delegato russo non fu possibile opporre il veto ma, ugualmente, Stalin riteneva che, per una decisione cos\u00ec grave, il Consiglio non avrebbe deliberato senza l'URSS. Nel frattempo, su mandato delle Nazioni Unite, si cre\u00f2 una forza internazionale costituita dalla Corea del Sud, Stati Uniti, Regno Unito, Turchia, Canada, Colombia, Australia, Francia, Sudafrica, Filippine, Paesi Bassi, Belgio, Nuova Zelanda e altri paesi per fermare l'invasione.\nTra gli altri effetti, la guerra di Corea stimol\u00f2 la NATO a sviluppare una struttura militare. L'opinione pubblica nei paesi coinvolti, come la Gran Bretagna, era divisa tra coloro che erano a favore e contrari alla guerra. Molti temevano un\"'escalation\" in una guerra generale contro la Cina comunista e persino lo sfociare in una guerra nucleare. La forte opposizione alla guerra mise spesso a dura prova le relazioni anglo-americane. Per questi motivi, i funzionari britannici cercarono una rapida conclusione del conflitto, sperando di arrivare all'unione della Corea sotto gli auspici delle Nazioni Unite e il ritiro di tutte le forze straniere.\nSebbene i cinesi e i nordcoreani fossero stremati dalla guerra e fossero pronti a mettere fine al conflitto gi\u00e0 nel tardo 1952, Stalin insistette perch\u00e9 continuassero a combattere. Cos\u00ec l'armistizio venne concluso solamente nel luglio del 1953, dopo la morte del leader sovietico. Il leader nordcoreano Kim Il Sung mise in piedi una dittatura totalitaria altamente centralizzata, attribuendo a s\u00e9 stesso un potere illimitato e dando origine a un formidabile culto della personalit\u00e0. In Corea del Sud Syngman Rhee deteneva il potere di un regime molto meno brutale ma profondamente corrotto e autoritario.\nCrisi e escalation (1953-62).\nChru\u0161\u010d\u00ebv, Eisenhower e destalinizzazione.\nNel 1953, i mutamenti nella leadership politica di entrambe le parti modificarono la dinamica della guerra fredda. Dwight Eisenhower venne eletto presidente degli Stati Uniti a gennaio. Durante gli ultimi 18 mesi dell'amministrazione Truman, il budget messo a disposizione della difesa era quadruplicato e Eisenhower si era impegnato nel ridurre le spese militari di un terzo seppur continuando a combattere efficacemente la guerra fredda.\nDopo la morte di Iosif Stalin, Nikita Chru\u0161\u010d\u00ebv divenne il leader sovietico in seguito alla deposizione e l'esecuzione di Lavrentij Berija e l'allontanamento dei rivali Georgy Malenkov e Vja\u010deslav Molotov. Il 25 febbraio 1956, Chru\u0161\u010d\u00ebv sciocc\u00f2 i delegati al XX Congresso del Partito Comunista dell'Unione Sovietica elencando e denunciando i crimini di Stalin. Come parte di una campagna di destalinizzazione dichiar\u00f2 che l'unico modo per riformare e allontanarsi dalle politiche di Stalin sarebbe stato quello di riconoscere gli errori commessi in passato.\nIl 18 novembre 1956, mentre si rivolgeva agli ambasciatori occidentali a un ricevimento presso l'ambasciata polacca a Mosca, Chru\u0161\u010d\u00ebv disse la famosa frase \"Che vi piaccia o meno, la storia \u00e8 dalla nostra parte. Vi seppelliremo\" scioccando i presenti. In seguito afferm\u00f2 che non aveva parlato di guerra nucleare, ma piuttosto della vittoria, storicamente determinata, del comunismo sul capitalismo. Nel 1961, Chru\u0161\u010d\u00ebv dichiar\u00f2 che anche se in quel momento l'Unione Sovietica era in ritardo rispetto all'Occidente, entro un decennio la sua carenza di alloggi sarebbe colmata, i beni di consumo sarebbero stati abbondanti e nel giro di due decenni la \"costruzione di una societ\u00e0 comunista\" in URSS sarebbe stata completata per la maggior parte.\nIl segretario di stato di Eisenhower, John Foster Dulles, dette impulso a un \"New look\" per la strategia di contenimento, chiedendo una maggiore fiducia nelle armi nucleari contro i nemici statunitensi in tempo di guerra. Dulles enunci\u00f2 anche la dottrina della \"rappresaglia massiccia\", minacciando una severa risposta da parte degli Stati Uniti a qualsiasi aggressione sovietica. Possedere una superiorit\u00e0 nucleare permise, ad esempio, a Eisenhower di far fronte alle minacce sovietiche riguardo a un possibile intervento in Medio Oriente durante la crisi di Suez del 1956. I piani statunitensi della fine degli anni 1950 per una eventuale guerra nucleare includevano la \"distruzione sistematica\" dei 1 200 maggiori centri urbani appartenenti al blocco orientale e alla Cina, tra cui Mosca, Berlino Est e Pechino, con le loro popolazioni civili annoverate tra gli obiettivi primari.\nPatto di Varsavia e rivoluzione ungherese.\nMentre la morte di Stalin, avvenuta nel 1953, contribu\u00ec ad allentare leggermente le tensioni, la situazione in Europa permaneva in una sorta di difficile tregua armata. I sovietici, che avevano gi\u00e0 creato una rete di trattati di assistenza reciproca nel blocco orientale nel 1949, nel 1955 dettero vita a un'alleanza formale al suo interno: il Patto di Varsavia.\nPoco dopo che Chru\u0161\u010d\u00ebv ebbe rimosso il leader stalinista ungherese M\u00e1ty\u00e1s R\u00e1kosi scoppi\u00f2 la rivoluzione ungherese del 1956. In seguito alla rivolta popolare, il nuovo regime sciolse formalmente la polizia segreta, dichiarando l'intenzione di ritirarsi dal Patto di Varsavia e impegnandosi a ristabilire elezioni libere. In risposta alla rivoluzione l'esercito sovietico inizi\u00f2 l'invasione del paese ribelle; migliaia di ungheresi vennero arrestati, imprigionati e deportati in Unione Sovietica e circa ungheresi dovettero fuggire dal paese natale ormai sprofondato nel caos. Il leader ungherese Imre Nagy venne giustiziato, insieme ad altri ribelli, in seguito a processi segreti. Dal 1957 al 1961, Chru\u0161\u010d\u00ebv, apertamente e ripetutamente, minacci\u00f2 l'Occidente con l'annientamento nucleare. Egli, infatti, sosteneva che le capacit\u00e0 missilistiche sovietiche fossero di gran lunga superiori a quelle statunitensi e in grado di spazzare via qualsiasi citt\u00e0 americana o europea. Tuttavia, Chru\u0161\u010d\u00ebv respinse la convinzione di Stalin riguardo all'inevitabilit\u00e0 della guerra e dichiar\u00f2 che il suo nuovo obiettivo fosse quello di stabilire una \"pacifica convivenza\". Questa formulazione modific\u00f2 la posizione sovietica dell'era di Stalin, dove il conflitto di classe internazionale significava che i due fronti opposti si trovassero in una inevitabile rotta di collisione in cui il comunismo avrebbe trionfato in seguito a una guerra globale; la visione di adesso invece prevedeva che la pace avrebbe permesso al capitalismo di crollare da solo, oltre che a dare ai sovietici il tempo di potenziare le proprie capacit\u00e0 militari. Tale teoria rimase valida per decenni, fino a quando il \"nuovo pensiero\" di Michail Gorba\u010d\u00ebv immagin\u00f2 una coesistenza pacifica come fine a s\u00e9 stessa piuttosto che una forma di lotta di classe.\nGli eventi accaduti in Ungheria portarono a una frattura ideologica all'interno dei partiti comunisti di tutto il mondo, in particolare nell'Europa occidentale, suscitando un forte calo dell'adesione, dato che molti paesi occidentali e comunisti si sentirono disillusi riguardo alla brutale risposta sovietica. I partiti comunisti in Occidente non si ripresero mai da ci\u00f2, alcuni di loro riconobbero subito questa spaccatura, come il politico jugoslavo Milovan \u0110ilas che poco dopo lo schiacciamento della rivoluzione disse che \"la ferita che la rivoluzione ungherese ha inflitto al comunismo non potr\u00e0 mai essere completamente guarita\".\nSul fronte statunitense, le dichiarazioni si concentravano sulla forza americana all'estero e sul successo del capitalismo liberale. Tuttavia, verso la fine degli anni 1960, la \"battaglia per le menti degli uomini\" tra i due sistemi di organizzazione sociale di cui Kennedy parl\u00f2 nel 1961 era in gran parte superata, con le tensioni che ormai si concentravano principalmente su obiettivi geopolitici contrastanti piuttosto che sulle diverse ideologie.\nUltimatum di Berlino e integrazione europea.\nNel novembre del 1958, Chru\u0161\u010d\u00ebv comp\u00ec un infruttuoso tentativo di trasformare tutta Berlino in una \"citt\u00e0 libera\" indipendente e demilitarizzata, dando agli Stati Uniti, alla Gran Bretagna e alla Francia un ultimatum di sei mesi affinch\u00e9 ritirassero le loro truppe dai settori che occupavano ancora a Berlino Ovest, o avrebbe trasferito il controllo dei diritti di accesso occidentali ai tedeschi dell'est. Chru\u0161\u010d\u00ebv in precedenza spieg\u00f2 a Mao Zedong che \"Berlino \u00e8 il testicolo dell'Occidente, ogni volta che voglio far urlare l'Occidente, stringo Berlino\". La NATO rigett\u00f2 formalmente l'ultimatum a met\u00e0 dicembre e Chru\u0161\u010d\u00ebv lo ritir\u00f2 in cambio di una conferenza a Ginevra sulla questione tedesca.\nPi\u00f9 in generale, un segno distintivo degli anni 1950 fu l'inizio dell'integrazione europea, un processo strettamente correlato alla guerra fredda che Truman ed Eisenhower promossero sia politicamente, sia economicamente e militarmente, ma che le amministrazioni successive considerarono ambivalente, temendo che si sarebbe venuta a forgiare un'Europa indipendente che avrebbe potuto comportare una disunit\u00e0 nel blocco occidentale.\nCrisi sino-sovietica.\nIl periodo successivo al 1956 fu segnato da avvenimenti negativi per l'Unione Sovietica, in particolare la rottura dell'alleanza con la Cina, dando inizio alla crisi sino-sovietica. Mao Zedong aveva difeso Stalin quando Chru\u0161\u010d\u00ebv lo aveva attaccato dopo la sua morte nel 1956, e tratt\u00f2 il nuovo Primo Segretario del PCUS come un carrierista superficiale, accusandolo di aver perso il suo spirito rivoluzionario. Da parte sua, Chru\u0161\u010d\u00ebv, turbato dall'atteggiamento di Mao nei confronti della guerra nucleare, si riferiva al leader cinese come un \"pazzo su di un trono\".\nTuttavia, Chru\u0161\u010d\u00ebv comp\u00ec diversi disperati tentativi per ricostituire l'alleanza con i cinesi, ma Mao non la consider\u00f2 mai una priorit\u00e0 e di conseguenza neg\u00f2 ogni proposta. Lo scontro tra la Cina e l'Unione Sovietica si diffuse in una guerra di propaganda intra-comunista. Pi\u00f9 avanti, i sovietici si concentrarono su un'aspra rivalit\u00e0 con la Cina di Mao per la leadership del movimento comunista globale.\nCorsa allo spazio.\nSul fronte degli armamenti nucleari, gli Stati Uniti e l'Unione Sovietica perseguirono il riarmo nucleare e svilupparono armi a lungo raggio con cui poter colpire il territorio avversario. Nell'agosto del 1957, i sovietici lanciarono con successo il primo missile balistico intercontinentale (ICBM) al mondo e in ottobre lanciarono il primo satellite artificiale, lo Sputnik 1. Il lancio dello Sputnik inaugur\u00f2 la corsa allo spazio che ebbe il suo culmine con gli sbarchi sulla Luna nel corso del programma Apollo. In seguito, l'astronauta Frank Borman, parl\u00f2 di questa corsa come \"solo una battaglia nella Guerra Fredda\".\nRivoluzione cubana e l'invasione della Baia dei Porci.\nSull'isola di Cuba, il \"Movimento del 26 luglio\" conquist\u00f2 il potere nel gennaio 1959, facendo cadere il presidente Fulgencio Batista, il cui impopolare regime non aveva ricevuto aiuti dall'amministrazione Eisenhower.\nDopo l'esautorazione di Batista le relazioni diplomatiche tra Cuba e gli Stati Uniti continuarono per qualche tempo ma il presidente Eisenhower lasci\u00f2 deliberatamente la capitale statunitense per evitare di incontrare il giovane leader rivoluzionario cubano Fidel Castro durante il viaggio di quest'ultimo a Washington avvenuto in aprile, lasciando il vice presidente Richard Nixon a condurre l'incontro al suo posto. Cuba inizi\u00f2 a negoziare acquisti di armi dal blocco orientale nel marzo 1960.\nNel gennaio del 1961, appena prima di lasciare la presidenza, Eisenhower interruppe formalmente le relazioni con il governo cubano. Nell'aprile seguente, l'amministrazione del neoeletto presidente americano John Kennedy organizz\u00f2 una fallita invasione dell'isola cubana organizzata dalla CIA nella Baia dei Porci. Un fallimento che umili\u00f2 pubblicamente gli Stati Uniti. Castro rispose abbracciando pubblicamente il marxismo-leninismo e l'Unione Sovietica si impegn\u00f2 a fornire un ulteriore sostegno.\nCrisi di Berlino del 1961.\nLa crisi di Berlino del 1961 fu l'ultimo grave incidente accaduto durante la guerra fredda riguardante la situazione di Berlino e della Germania dopo la seconda guerra mondiale. Agli inizi degli anni 1950, l'approccio sovietico alla limitazione del movimento di emigrazione fu emulato dalla maggior parte del resto del blocco orientale. Tuttavia, centinaia di migliaia di tedeschi dell'est emigrarono annualmente nella Germania Ovest attraverso una \"scappatoia\" nel sistema che esisteva tra Berlino Est e Ovest, dove le quattro potenze occupanti regolavano il movimento.\nL'emigrazione provoc\u00f2 una massiccia \"fuga di cervelli\" dalla Germania dell'Est alla Germania Ovest relativa a giovani professionisti istruiti, cos\u00ec che quasi il 20% della popolazione della Germania orientale risultava emigrata nella parte occidentale nel 1961. A giugno, l'Unione Sovietica emise un nuovo \"ultimatum\" che chiedeva il ritiro delle forze alleate da Berlino Ovest. La richiesta venne respinta e, il 13 agosto, la Germania dell'Est fece erigere una barriera di filo spinato che successivamente venne estesa con l'edificazione del Muro di Berlino, chiudendo efficacemente la via di fuga.\nLa crisi dei missili cubani e la cacciata di Chru\u0161\u010d\u00ebv.\nAnche dopo il fallimento dell'invasione della baia dei Porci, Kennedy e la sua amministrazione continuarono a cercare modi per rovesciare il governo cubano ed estromettere Castro. Significative speranze furono riposte in un programma segreto chiamato \"Operazione Mongoose\", ideato sotto l'amministrazione Kennedy nel 1961.\nNel febbraio 1962, Chru\u0161\u010d\u00ebv venne a conoscenza dei piani statunitensi relativi a Cuba: un \"progetto cubano\", approvato dalla CIA e che prevedeva il rovesciamento del governo cubano in ottobre, forse con il coinvolgimento dell'esercito americano, e ancora un'altra operazione ordinata da Kennedy per assassinare Castro. Come risposta vennero intrapresi i preparativi per installare dei missili nucleari sovietici nell'isola di Cuba.\nAllarmato, Kennedy prese in considerazione varie possibilit\u00e0 e alla fine rispose all'installazione di missili nucleari a Cuba con un blocco navale e present\u00f2 un \"ultimatum\" ai sovietici. Chru\u0161\u010d\u00ebv decise di ritirarsi dalla possibilit\u00e0 di uno scontro e fece rimuovere i missili dispiegati in cambio dell'impegno statunitense a non invadere nuovamente l'isola caraibica. Successivamente Castro ammise che \"avrei accettato l'uso delle armi nucleari ... abbiamo dato per scontato che sarebbe comunque diventata una guerra nucleare e che stavamo per scomparire.\"\nLa crisi dei missili di Cuba (ottobre-novembre 1962) port\u00f2 il mondo pi\u00f9 vicino alla guerra nucleare che mai. Le conseguenze della crisi rallentarono la corsa agli armamenti nucleari favorendo, all'opposto, un disarmo nucleare e il miglioramento delle relazioni tra le due superpotenze, sebbene il primo accordo sul controllo degli armamenti della guerra fredda, il Trattato Antartico, fosse entrato in vigore gi\u00e0 nel 1961.\nNel 1964, Chru\u0161\u010d\u00ebv venne destituito dalla sua carica al Cremlino. Accusato di sgarbatezza e incompetenza; fu anche accusato di aver rovinato l'agricoltura sovietica e di aver portato il mondo sull'orlo della guerra nucleare. Chru\u0161\u010d\u00ebv era diventato un imbarazzo internazionale quando autorizz\u00f2 la costruzione del Muro di Berlino, un'umiliazione pubblica per il marxismo-leninismo.\nConfronto attraverso la distensione (1962-1979).\nNel corso degli anni 1960 e 1970, i partecipanti alla guerra fredda dovettero faticare per adattarsi a un nuovo e pi\u00f9 complicato modello di relazioni internazionali in cui il mondo non era pi\u00f9 diviso in due blocchi chiaramente opposti. Infatti, l'Europa occidentale e il Giappone si ripresero rapidamente dalla distruzioni della seconda guerra mondiale arrivando a una crescita economica caratterizzata da un PIL pro capite che si avvicinava a quello degli Stati Uniti, mentre le economie del blocco orientale ristagnavano.\nA seguito della crisi petrolifera del 1973, insieme con la crescente influenza delle organizzazioni del Terzo mondo come l'OPEC e il Movimento dei paesi non allineati, i paesi meno potenti avevano pi\u00f9 spazio per affermare la loro indipendenza e spesso si mostravano resistenti alla pressione delle due superpotenze. Nel frattempo, Mosca dovette rivolgere la sua attenzione verso gli affari interni per affrontare i profondi problemi economici che attanagliavano l'Unione Sovietica. Durante questo periodo, i leader sovietici, come Leonid Il'i\u010d Bre\u017enev e Alexei Kosygin abbracciarono la nozione di distensione.\nRitiro francese dalla NATO.\nL'unit\u00e0 della NATO \u00e8 stata rotta all'inizio della sua storia, con una crisi che si \u00e8 verificata durante la presidenza francese di Charles de Gaulle (dal 1958 in poi). De Gaulle protest\u00f2 per ruolo predominante degli Stati Uniti nell'organizzazione e per ci\u00f2 che percepiva come una relazione speciale tra Stati Uniti e Regno Unito. In un \"memorandum\", datato 17 settembre 1958, inviato al presidente Dwight D. Eisenhower e al primo ministro Harold Macmillan, sostenne la creazione di una direzione a tre che avrebbe messo la Francia su un piano di parit\u00e0 con gli altri due stati anglofoni. Inoltre, cos\u00ec auspicava, di espandere la copertura della NATO alle aree geografiche di interesse per la Francia, in particolare l'Algeria francese, dove la Francia stava combattendo contro un'insurrezione e aveva chiesto l'assistenza della NATO.\nConsiderando insufficiente la risposta ricevuta, de Gaulle dette inizio allo sviluppo di un deterrente nucleare francese indipendente e nel 1966 ritir\u00f2 il paese dalle strutture militari della NATO ed espulse le truppe NATO dal suolo francese.\nInvasione della Cecoslovacchia.\nNel 1968, in Cecoslovacchia si assistette a un periodo di liberalizzazione politica, noto come Primavera di Praga, che includeva un \"programma d'azione\" di liberalizzazioni che descriveva l'aumento della libert\u00e0 di stampa, della libert\u00e0 di parola e della libert\u00e0 di movimento, insieme a un'enfasi economica sui beni di consumo, la possibilit\u00e0 di avere un governo pluripartitico, una limitazione al potere della polizia segreta.\nIn risposta alla Primavera di Praga, il 20 agosto 1968, l'esercito sovietico, insieme alla maggior parte dei loro alleati del Patto di Varsavia, invase la Cecoslovacchia. A tale evento segu\u00ec un'ondata di emigrazione che coinvolse alla fine circa cechi e slovacchi che dovettero abbandonare il paese. L'invasione scaten\u00f2 intense proteste da parte della Jugoslavia, della Romania, della Cina e dei partiti comunisti dell'Europa occidentale.\nDottrina Bre\u017enev.\nNel settembre 1968, durante un discorso al quinto congresso del Partito Operaio Unificato Polacco, un mese dopo l'invasione della Cecoslovacchia, Bre\u017enev anticip\u00f2 la cosiddetta dottrina Bre\u017enev, nella quale rivendicava il diritto di violare la sovranit\u00e0 di qualsiasi paese che tentasse di sostituire il marxismo-leninismo con il capitalismo. Durante il discorso, Bre\u017enev dichiar\u00f2:\nLa dottrina trov\u00f2 le sue origini nei fallimenti del marxismo-leninismo in stati come la Polonia, l'Ungheria e la Germania dell'Est, che stavano affrontando un declino del tenore di vita in contrasto con la prosperit\u00e0 della Germania occidentale e del resto dell'Europa occidentale.\nIl riavvicinamento sino-americano.\nCome conseguenza della crisi sino-sovietica, nel 1969 le tensioni lungo il confine tra Cina e Russia raggiunsero il loro apice e il presidente degli Stati Uniti Richard Nixon decise di usare questo conflitto per spostare gli equilibri di potere verso l'Occidente. I cinesi avevano cercato di migliorare i rapporti con gli statunitensi al fine di ottenere vantaggi anche sui sovietici.\nNel febbraio del 1972, Nixon annunci\u00f2 uno straordinario riavvicinamento con la Cina viaggiando a Pechino e incontrandosi con Mao Zedong e Zhou Enlai. Nello stesso tempo, l'Unione Sovietica aveva raggiunto una netta parit\u00e0 nucleare con gli Stati Uniti; nel frattempo, la guerra del Vietnam indeboliva l'influenza dell'America nel Terzo mondo e raffreddava le relazioni con l'Europa occidentale. Anche se il conflitto indiretto tra i poteri della guerra fredda continu\u00f2 tra la fine degli anni 1960 e l'inizio degli anni 1970, le tensioni cominciarono ad attenuarsi.\nNixon, Bre\u017enev e distensione.\nDopo la sua visita in Cina, Nixon incontr\u00f2 i leader sovietici, tra cui Bre\u017enev a Mosca. Questi colloqui furono incentrati sulla limitazione delle armi strategiche e portarono a due importanti trattati sul controllo degli armamenti: SALT I, il primo patto di limitazione globale firmato dalle due superpotenze, e il Trattato anti missili balistici che vietava lo sviluppo di sistemi progettati per intercettare i missili in arrivo. Questi miravano a limitare lo sviluppo di costosi missili anti-balistici e missili nucleari.\nNixon e Bre\u017enev proclamarono una nuova era di \"coesistenza pacifica\" e stabilirono la nuova e rivoluzionaria politica di distensione (o cooperazione) tra le due superpotenze. Nel frattempo, Bre\u017enev tent\u00f2 di migliorare l'economia sovietica, che si trovava in una situazione di declino, in parte a causa delle pesanti spese militari. Tra il 1972 e il 1974, le due parti concordarono anche di rafforzare i loro legami economici. Come risultato dei loro incontri, la distensione avrebbe sostituito l'ostilit\u00e0 della guerra fredda e i due paesi avrebbero vissuto reciprocamente in pace.\nNel frattempo, questi sviluppi coincisero con l'\"Ostpolitik\" del cancelliere della Germania dell'Ovest Willy Brandt. Altri accordi vennero conclusi per stabilizzare la situazione in Europa, culminando negli accordi di Helsinki firmati alla Organizzazione per la sicurezza e la cooperazione in Europa del 1975.\nDeterioramento delle relazioni alla fine degli anni settanta.\nNegli anni settanta, il KGB, guidato da Jurij Vladimirovi\u010d Andropov, continu\u00f2 a perseguitare illustri personalit\u00e0 sovietiche come Aleksandr Sol\u017eenicyn e Andrej Sacharov, che criticavano duramente la leadership sovietica. Il conflitto indiretto tra le superpotenze continu\u00f2 nel clima di distensione nel Terzo mondo, in particolare durante le crisi politiche in Medio Oriente, Cile, Etiopia e Angola.\nSebbene il presidente Jimmy Carter avesse tentato di istituire un ulteriore limite alla corsa agli armamenti, grazie all'accordo SALT II del 1979, i suoi sforzi vennero indeboliti da alcuni eventi accaduti quell'anno, tra cui la rivoluzione iraniana e la rivoluzione del Nicaragua, che avevano spodestato i rispettivi regimi, e la sua rappresaglia contro l'intervento sovietico in Afghanistan iniziato a dicembre.\n\"Seconda guerra fredda\" (1979-85).\nCon il termine \"seconda guerra fredda\" ci si riferisce all'intenso periodo che va dalla fine degli anni settanta a met\u00e0 degli anni ottanta caratterizzato da un risveglio delle tensioni e dei conflitti tra le maggiori potenze, con entrambe le parti che divennero sempre pi\u00f9 militariste. Lo storico John Patrick Diggins disse: \"Reagan fece di tutto per combattere la seconda guerra fredda, sostenendo le contro-insurrezioni nel terzo mondo\". Il suo collega Michael Cox ha invece osservato che: \"L'intensit\u00e0 di questa seconda guerra fredda \u00e8 stata grande quanto fu breve la sua durata.\"\nGuerra sovietica in Afghanistan.\nNell'aprile 1978, il Partito Democratico Popolare dell'Afghanistan (PDPA) prese il potere in Afghanistan durante la Rivoluzione di Saur. In pochi mesi, gli oppositori del governo comunista lanciarono una rivolta nell'Afghanistan orientale che si espanse rapidamente in una guerra civile condotta dai guerriglieri \"mujaheddin\" contro le forze governative su scala nazionale. Gli insorti avevano ricevuto l'addestramento militare e armi nel vicino Pakistan e in Cina, mentre l'Unione Sovietica invi\u00f2 migliaia di consiglieri militari per sostenere il governo PDPA. Nel frattempo, il crescente attrito tra le fazioni concorrenti del PDPA, il dominante \"Khalq\" e il pi\u00f9 moderato \"Parcham\", portarono al licenziamento dei membri del gabinetto di Parchami e all'arresto degli ufficiali militari con il pretesto di un colpo di stato da lui organizzato. Verso la met\u00e0 del 1979, gli Stati Uniti avviarono un programma segreto per assistere i \"mujaheddin\".\nNel settembre 1979, il presidente Nur Mohammad Taraki venne assassinato in un colpo di stato avvenuto all'interno del PDPA e orchestrato dal suo collega \"Khalq\", Hafizullah Amin, che assunse cos\u00ec la presidenza. Diffidato dai sovietici, Amin fu assassinato dalle forze speciali sovietiche nel dicembre 1979. Un governo organizzato dai sovietici, guidato da Babrak Karmal di \"Parcham\" ma inclusivo di entrambe le fazioni, riemp\u00ec il vuoto governativo. Le truppe sovietiche furono schierate per stabilizzare l'Afghanistan sotto Karmal in quantit\u00e0 pi\u00f9 consistenti, sebbene il governo sovietico non si aspettasse che la maggior parte dei combattimenti sarebbero stati effettuati in quel territorio. Di conseguenza, tuttavia, i sovietici furono ora direttamente coinvolti in quella che era stata una guerra interna dell'Afghanistan.\nCarter rispose all'intervento sovietico ritirando il trattato SALT II dal Senato, imponendo embarghi sulle spedizioni di grano e sulla tecnologia verso l'Unione Sovietica e chiedendo un aumento significativo delle spese militari. Inoltre, annunci\u00f2 che gli Stati Uniti avrebbero boicottato le Olimpiadi estive del 1980 a Mosca. Egli descrisse l'incursione dei sovietici come \"la pi\u00f9 grave minaccia alla pace dalla seconda guerra mondiale\".\nReagan e Thatcher.\nNel gennaio del 1977, quattro anni prima di diventare presidente, Ronald Reagan dichiar\u00f2 apertamente, in una conversazione con Richard Allen, le sue aspettative base in relazione alla guerra fredda con queste parole: \"La mia idea della politica americana nei confronti dell'Unione Sovietica \u00e8 semplice, e alcuni direbbero semplicistica\", afferm\u00f2, \"\u00c8 questa: vinceremo e loro perderanno. Cosa ne pensi?\" Nel 1980, Ronald Reagan sconfisse Jimmy Carter nelle elezioni presidenziali del 1980, promettendo di aumentare le spese militari e di affrontare i sovietici ovunque. Sia Reagan, sia il nuovo primo ministro britannico Margaret Thatcher accusarono l'Unione Sovietica e la sua ideologia; Reagan la etichett\u00f2 come un \"impero del male\" e predisse che il comunismo sarebbe finito nel \"mucchio di cenere della storia\", mentre Thatcher descrisse i sovietici come \"inclini al dominio del mondo\".\nAll'inizio del 1985, la posizione anticomunista di Reagan si era sviluppata in una posizione nota come la nuova dottrina Reagan, che, oltre al \"containment\", prevedeva un diritto aggiuntivo di sovvertire i governi comunisti esistenti. Oltre a continuare la politica di Carter a sostegno degli oppositori islamici dell'Unione Sovietica, la CIA cerc\u00f2 anche di indebolire l'URSS stessa promuovendo l'islamismo nei paesi a maggioranza islamica dell'Asia centrale. Inoltre, la CIA incoraggi\u00f2 l'ISI pakistana anti-comunista ad addestrare i musulmani di tutto il mondo a partecipare allo \"jih\u0101d\" contro l'Unione Sovietica.\nMovimento polacco di solidariet\u00e0 e legge marziale.\nPapa Giovanni Paolo II forn\u00ec un'anima morale per l'anticomunismo; una visita nella sua nativa Polonia avvenuta nel 1979 stimol\u00f2 una risurrezione religiosa e nazionalista incentrata sul movimento di \"Solidarno\u015b\u0107\", che galvanizz\u00f2 l'opposizione ma che potrebbe aver favorito il suo tentato assassinio avvenuto due anni dopo. Nel dicembre 1981, il polacco Wojciech Jaruzelski reag\u00ec alla crisi imponendo un periodo di legge marziale. Reagan impose sanzioni economiche alla Polonia in risposta. Michail Suslov, il principale ideologo del Cremlino, consigli\u00f2 ai leader sovietici di non intervenire se la Polonia cadesse sotto il controllo di Solidarno\u015b\u0107, per timore che potesse portare a pesanti sanzioni economiche, rappresentando una catastrofe per l'economia sovietica.\nQuestioni militari ed economiche sovietiche e statunitensi.\nMosca aveva messo in piedi un esercito che richiedeva fino al 25% del prodotto nazionale lordo dell'Unione Sovietica a scapito dei beni di consumo e degli investimenti nei settori civili. La spesa sovietica per la corsa agli armamenti e per altri impegni relativi alla guerra fredda caus\u00f2 e aggrav\u00f2 molti problemi strutturali profondi nella societ\u00e0 comportando almeno un decennio di stagnazione economica durante gli ultimi anni di Bre\u017enev.\nGli investimenti sovietici nel settore della difesa non vennero guidati dalla necessit\u00e0 militare, ma in gran parte dagli interessi delle massicce burocrazie statali e di partito che dipendevano dal settore per garantire il proprio potere e i propri privilegi. Le forze armate sovietiche divennero le pi\u00f9 grandi al mondo in termini di numero e tipi di armi che possedevano, per il numero di truppe nelle loro file e per le dimensioni della loro base militare-industriale. Tuttavia, i vantaggi quantitativi detenuti dall'esercito sovietico nascondevano spesso aree in cui il blocco orientale era drammaticamente in ritardo rispetto all'Occidente. Ad esempio, la guerra del Golfo Persico ha dimostrato come l'armatura, i sistemi di controllo antincendio e il raggio di tiro del pi\u00f9 importante carro armato sovietico, il T-72, fossero drasticamente inferiori rispetto all'M1 Abrams statunitense, eppure l'URSS schier\u00f2 un numero di T-72 quasi tre volte maggiore rispetto a quanto fecero gli americani con l'M1.\nAll'inizio degli anni ottanta, l'Unione Sovietica aveva costruito un arsenale militare e un esercito che superava quello degli Stati Uniti. Subito dopo l'invasione sovietica dell'Afghanistan, il presidente Carter inizi\u00f2 a rafforzare massicciamente l'esercito statunitense. Questo incremento venne accelerato dall'amministrazione Reagan che port\u00f2 le spese militari dal 5,3% del PIL nel 1981 al 6,5% nel 1986, il pi\u00f9 grande potenziamento relativo alla difesa che si sia mai registrato in tempo di pace nella storia degli Stati Uniti.\nNei primi anni ottanta le tensioni continuarono a intensificarsi quando Reagan rianim\u00f2 il programma B-1 Lancer precedentemente cancellato dall'amministrazione Carter, mise in produzione l'LGM-118 Peacekeeper, fece installare missili da crociera statunitensi in Europa e annunci\u00f2 la sperimentazione di una iniziativa di difesa strategica (\"Strategic Defense Initiative\"), soprannominata \"Star Wars\" dai media, un programma di difesa per abbattere i missili nemici a met\u00e0 volo.\nConseguentemente all'accumulo di tensioni tra l'Unione Sovietica e gli Stati Uniti e lo spiegamento di missili balistici RSD-10 sovietici puntati sull'Europa occidentale, la NATO decise, con l'impulso della presidenza Carter, di schierare \"MGM-31 Pershing\" e missili da crociera in Europa, in particolare in Germania Ovest. Questo spiegamento avrebbe posto i missili in condizione di raggiungere la citt\u00e0 di Mosca in soli 10 minuti.\nNonostante il rafforzamento militare voluto da Reagan, l'Unione Sovietica non reag\u00ec aumentando a sua volta l'esercito, poich\u00e9 le gi\u00e0 enormi spese militari insieme con un'inefficiente economia pianificata e all'agricoltura collettivizzata, rappresentavano gi\u00e0 un pesante onere per l'economia sovietica. Allo stesso tempo, l'Arabia Saudita aument\u00f2 la produzione di petrolio, cos\u00ec come fecero anche le altre nazioni non OPEC. Ci\u00f2 comport\u00f2 a una saturazione di petrolio che colp\u00ec l'Unione Sovietica che faceva delle esportazioni di greggio una delle sue pi\u00f9 importanti fonti di reddito. Tutti questi eventi portarono gradualmente l'economia sovietica a una fase di stagnazione.\nIl 1\u00ba settembre 1983, l'Unione Sovietica abbatt\u00e9 il \"Volo Korean Air Lines 007\", un volo civile operato con un Boeing 747 con 269 persone a bordo, incluso il membro del Congresso Larry McDonald. Questo avvenne quando il velivolo viol\u00f2 lo spazio aereo sovietico, appena oltre la costa occidentale dell'isola di Sachalin vicino all'Isola di Moneron. Il presidente Reagan defin\u00ec l'abbattimento come un \"massacro\" e procedette ad aumentare lo spiegamento militare, misure che rimasero in vigore fino ai successivi accordi tra lo stesso Reagan e Michail Gorba\u010d\u00ebv. L'esercitazione \"Able Archer 83\", condotta nel novembre 1983, una simulazione realistica, coordinata dalla NATO, che prevedeva l'ipotesi di una escalation globale che avrebbe portato alla guerra atomica, fu forse il momento pi\u00f9 pericoloso della guerra fredda dai tempi della crisi missilistica cubana, poich\u00e9 alcuni membri del Politburo temevano che fosse una cortina fumogena che mascherava la preparazione per un autentico primo colpo nucleare.\nLa preoccupazione dell'opinione pubblica interna statunitense su possibili interventi in conflitti stranieri persistette dalla fine della guerra del Vietnam. L'amministrazione Reagan enfatizz\u00f2 il ricorso a strategie contro-insurrezionali rapide e a basso costo per intervenire in conflitti stranieri. Nel 1983, l'amministrazione Reagan intervenne nella pluripartimentale guerra civile libanese, invase Grenada, bombard\u00f2 la Libia e appoggi\u00f2 i \"Contras\" centroamericani, paramilitari anticomunisti che cercavano di rovesciare il governo sandinista allineato ai \"soviet\" in Nicaragua. Mentre gli interventi di Reagan contro Grenada e Libia si rivelarono popolari negli Stati Uniti, il suo appoggio ai ribelli \"Contra\" fu oggetto di diverse controversie. Anche l'appoggio dell'amministrazione Reagan al governo militare del Guatemala, durante la durante la guerra civile guatemalteca, in particolare il regime di Efra\u00edn R\u00edos Montt, \u00e8 stato criticato.\nNel frattempo, i sovietici avevano sostenuto costi elevati per i propri interventi all'estero. Sebbene nel 1979 Bre\u017enev fosse convinto che la guerra sovietica in Afghanistan sarebbe stata breve, i guerriglieri musulmani, aiutati da Stati Uniti, Cina, Gran Bretagna, Arabia Saudita e Pakistan, intrapresero una fiera resistenza contro l'invasione. Il Cremlino invi\u00f2 circa soldati per sostenere il suo regime fantoccio, portando molti osservatori esterni a nominare la guerra come \"il Vietnam dei soviet\". Tuttavia, il pantano di Mosca in Afghanistan si rivel\u00f2 ancora pi\u00f9 disastroso per i sovietici di quanto non fosse stato il Vietnam per gli americani, perch\u00e9 il conflitto coincideva con un periodo di decadenza interna e crisi interna del sistema sovietico.\nUn alto funzionario del Dipartimento di Stato degli Stati Uniti aveva predetto, fin dal 1980, un risultato del genere sostenendo che l'invasione fosse in parte risultata da una \"crisi interna all'interno del sistema sovietico ... Pu\u00f2 darsi che la legge termodinamica dell'entropia abbia ... raggiunto il sistema sovietico, che ora sembra spendere pi\u00f9 energia semplicemente mantenendo il suo equilibrio che non migliorando s\u00e9 stesso. Potremmo vedere un periodo di movimento straniero in un momento di decadenza interna\".\nAnni finali (1985-91).\nLe riforme di Gorba\u010d\u00ebv.\nQuando, nel 1985, Michail Gorba\u010d\u00ebv divenne Segretario Generale del PCUS, l'economia dell'Unione Sovietica si trovava in una fase stagnante complice anche il forte calo di introiti in valuta estera dovuto al vistoso calo dei prezzi del petrolio che si era avuto negli ultimi anni. Questi problemi spinsero Gorba\u010d\u00ebv a studiare misure adeguate per rivitalizzare la sua nazione.\nComplice un inizio inefficace, il Segretario arriv\u00f2 alla conclusione che fossero necessari cambiamenti strutturali profondi e, dunque, nel giugno 1987, annunci\u00f2 un'agenda di riforme economiche che prese il nome di \"perestrojka\", o ristrutturazione. La \"perestrojka\" attu\u00f2 il rallentamento del sistema delle quote di produzione, permise la propriet\u00e0 privata alle imprese e spian\u00f2 la strada agli investimenti stranieri. Queste misure ebbero lo scopo di reindirizzare le risorse del paese dai costosi impegni militari relativi alla guerra fredda a zone pi\u00f9 produttive nel settore civile.\nNonostante lo scetticismo iniziale riscontrabile in Occidente, il nuovo leader sovietico si rivel\u00f2 intenzionato a invertire il deterioramento della condizione economica dell'Unione Sovietica piuttosto che continuare con la corsa agli armamenti. In parte anche per contrastare l'opposizione di partito alle sue riforme, Gorba\u010d\u00ebv introdusse simultaneamente la \"glasnost, o apertura, con cui venne aumentata la libert\u00e0 di stampa e la trasparenza delle istituzioni statali. Con la \"glasnost si intendeva ridurre la corruzione dei vertici del PCUS e moderare l'abuso di potere che caratterizzava il Comitato centrale. La \"glasnost' \"permise anche un maggiore contatto tra i cittadini sovietici e il mondo occidentale, in particolare con gli Stati Uniti, contribuendo a un'accelerazione nella distensione tra i due paesi.\nMiglioramento nelle relazioni.\nIn risposta alle concessioni militari e politiche del Cremlino, Reagan accett\u00f2 di riprendere i colloqui relativi alle questioni economiche e il ridimensionamento della corsa agli armamenti. Il primo \"summit\" si tenne nel novembre 1985 a Ginevra, in Svizzera. A un certo punto i due capi di stato, accompagnati solo da un interprete, concordarono in linea di principio di ridurre il proprio arsenale nucleare del 50%. Un secondo \"summit\" si tenne nell'ottobre del 1986 a Reykjav\u00edk, in Islanda. I colloqui progredirono positivamente fino a quando l'attenzione non si spost\u00f2 sulla proposta di eliminare lo \"Strategic Defense Initiative\" da parte di Gorba\u010d\u00ebv a cui Reagan rispose con un netto rifiuto. I negoziati quindi fallirono, ma il terzo vertice tenutosi nel 1987 port\u00f2 a una svolta con la firma del Trattato INF che elimin\u00f2 tutti i missili balistici e da crociera lanciati da terra con armi nucleari con gittate tra i 500 e i 5 500 chilometri e le loro relative infrastrutture.\nLe tensioni tra Est e Ovest si placarono rapidamente tra la met\u00e0 e la fine degli anni 1980. Culmine della pacificazione fu il vertice finale tenutosi a Mosca del 1989, quando Gorba\u010d\u00ebv e George H. W. Bush firmarono il trattato di controllo degli armamenti START I. Nel corso dell'anno successivo divenne chiaro ai sovietici che i sussidi per il petrolio e il gas, insieme al costo per il mantenimento di ingenti truppe, rappresentavano un sostanziale dissanguamento economico. Inoltre, il vantaggio in termini di sicurezza di una zona cuscinetto venne riconosciuto come irrilevante e cos\u00ec i rappresentanti dell'Unione Sovietica dichiararono ufficialmente che non sarebbero pi\u00f9 intervenuti negli affari interni degli stati alleati dell'Europa centrale e orientale.\nNel 1989, le forze sovietiche si ritirarono dall'Afghanistan e l'anno successivo Gorba\u010d\u00ebv acconsent\u00ec alla riunificazione tedesca. Quando il muro di Berlino croll\u00f2, cominci\u00f2 a prendere forma il concetto di \"casa comune europea\" di Gorba\u010d\u00ebv.\nIl 3 dicembre 1989, Gorba\u010d\u00ebv e il successore di Reagan, George H. W. Bush, in occasione del vertice di Malta dichiararono la fine della guerra fredda. Un anno dopo, i due ex rivali furono alleati della guerra del Golfo contro l'Iraq (agosto 1990-febbraio 1991).\nL'Europa dell'Est si separa.\nNel 1989, il sistema di alleanze dell'Unione Sovietica era sull'orlo del collasso e, privato del sostegno militare, i leader comunisti degli Stati del Patto di Varsavia accusavano una perdita di potere. Organizzazioni popolari, come il movimento polacco \"Solidarno\u015b\u0107\", guadagnarono rapidamente un solido consenso tra la popolazione. Nel 1989, i governi comunisti di Polonia e Ungheria furono i primi a negoziare l'organizzazione di elezioni libere. In Cecoslovacchia e nella Germania dell'Est, le proteste di massa misero in difficolt\u00e0 i dirigenti comunisti. Anche i regimi di Bulgaria e Romania si sgretolarono, in quest'ultimo caso a seguito di una violenta insurrezione. Gli assetti cambiarono tanto che il Segretario di Stato americano James Baker afferm\u00f2 che il governo statunitense non si sarebbe opposto all'intervento sovietico in Romania, per conto dell'opposizione, per evitare spargimenti di sangue.\nQuesti sconvolgimenti politici ebbero il loro culmine con la demolizione del muro di Berlino, evento accaduto nel novembre 1989 che simboleggi\u00f2 il crollo dei governi comunisti europei e la fine della cortina di ferro. L'ondata rivoluzionaria del 1989 attravers\u00f2 l'Europa centrale e orientale e rovesci\u00f2 pacificamente tutti gli Stati comunisti che seguivano il modello sovietico: Germania dell'Est, Polonia, Ungheria, Cecoslovacchia e Bulgaria; La Romania fu l'unico paese del blocco orientale a rovesciare violentemente il suo regime comunista arrivando a condannare a morte il suo capo di Stato e leader politico.\nLe repubbliche sovietiche si separano.\nNella stessa Unione Sovietica, la \"glasnost' \"contribu\u00ec a indebolire i legami che tenevano insieme l'Unione tanto che nel febbraio 1990, con la dissoluzione dell'URSS incombente, il Partito Comunista fu costretto a cedere il suo monopolio di 73 anni sul potere statale. Allo stesso tempo, la libert\u00e0 di stampa e di dissenso vennero permesse, la \"questione delle nazionalit\u00e0\", sempre pi\u00f9 radicata, port\u00f2 le repubbliche componenti dell'Unione a dichiarare la propria autonomia da Mosca, con i tre Paesi Baltici che decisero di ritirarsi interamente dall'Unione.\nDissoluzione sovietica.\nL'atteggiamento permissivo di Gorba\u010d\u00ebv verso l'Europa centrale e orientale non si estese inizialmente al territorio sovietico; persino Bush, che si sforz\u00f2 di mantenere relazioni amichevoli, condann\u00f2 le uccisioni del gennaio 1991 avvenute in Lettonia e Lituania, avvertendo (in forma privata) che le relazioni economiche sarebbero state congelate se le violenze fossero continuate. L'Unione Sovietica venne, infine, fatalmente indebolita da un fallito colpo di Stato e da un numero crescente di repubbliche sovietiche che minacciavano di ritirarsi dall'Unione. La \"Comunit\u00e0 degli Stati Indipendenti\", formalizzata il 21 dicembre 1991, viene vista come un'entit\u00e0 che succedeva all'Unione Sovietica ma, secondo i dirigenti russi, il suo scopo era quello di \"consentire un divorzio civile\" tra le repubbliche sovietiche ed \u00e8 paragonabile a una dissoluzione di una confederazione. L'Unione Sovietica fu ufficialmente dichiarata sciolta il 26 dicembre 1991.\nLa corsa agli armamenti.\nNel conflitto strategico tra Stati Uniti d'America e Unione Sovietica uno degli elementi principali fu la supremazia tecnologica come il miglioramento e il rafforzamento di armi di distruzione di massa nucleari d'inaudita potenza (bomba H) o il progresso in campo spaziale.\nLa guerra fredda si concretizz\u00f2 di fatto nelle preoccupazioni riguardanti le armi nucleari; entrambe le parti auspicavano che la loro semplice esistenza fosse un deterrente sufficiente a impedire la guerra vera e propria.\nNon era certo da escludere che la guerra nucleare globale potesse scaturire da conflitti su piccola scala, e ognuno di questi aumentava le preoccupazioni che ci\u00f2 potesse verificarsi. Questa tensione influ\u00ec significativamente non solo sulle relazioni internazionali, ma anche sulla vita delle persone in tutto il mondo.\nDurante tutta la guerra fredda gli arsenali nucleari delle due superpotenze vennero costantemente aggiornati e ingranditi fino ad arrivare agli ultimi anni del conflitto (1979-1989), nei quali vennero negoziati gli accordi SALT, che portarono a sostanziali riduzioni del numero di ordigni strategici.\nMa la contrapposizione tra una corsa al riarmo apparentemente irrefrenabile e continui tentativi di controllo degli armamenti negoziati tra USA e URSS o nell'ambito dell'Organizzazione delle Nazioni Unite (ONU) fu costante.\nFurono necessarie molte attenzioni e una buona dose di diplomazia per sedare sul nascere alcuni conflitti armati, al fine di prevenire una \"guerra calda\" che avrebbe rischiato di estendersi e intensificarsi.\nSolo in alcune occasioni la tensione tra i due schieramenti prese la forma di conflitti armati, come la guerra di Corea, le guerre in Africa, la guerra del Vietnam, l'invasione sovietica dell'Afghanistan e gli scontri in America Centrale. Gran parte della guerra fredda si svolse invece attraverso conflitti indiretti, contro \"nazioni surrogate\"; in tali conflitti, le potenze maggiori operavano in buona parte armando o sovvenzionando i surrogati.\nAltri conflitti erano ancor pi\u00f9 sotterranei, perpetrati attraverso atti di spionaggio, con spie e traditori che lavoravano sotto copertura da entrambe le parti; in molti casi l'attivit\u00e0 comportava reiterate uccisioni di individui delle rispettive compagini perpetrate dai vari servizi segreti.\nLa guerra tra agenti, nello spionaggio reciproco di obiettivi civili e militari potrebbe aver causato la maggior parte delle vittime della guerra fredda. Gli agenti venivano inviati sia dall'Est sia dall'Ovest, e le spie venivano anche reclutate sul posto o costrette al servizio. Quando scoperte, a seconda della convenienza politica o pratica del momento, venivano uccise immediatamente o arrestate e successivamente scambiate con altri agenti, oltre a poter essere lasciate libere di agire, anche se sotto controllo, sia per poter individuare altri componenti che necessariamente costituivano la serie di contatti esistente della rete spionistica avversaria, sia per fornire false informazioni create ad hoc.\nGli aerei spia e altri apparecchi da ricognizione venivano invece subito abbattuti al momento dell'individuazione.\nTali aspetti della guerra fredda, debolmente percepiti anche dai media, hanno avuto scarso impatto sull'opinione pubblica delle rispettive potenze. Va notato che URSS e USA non ruppero mai le relazioni diplomatiche nel corso della guerra fredda e che anzi queste furono intense e quasi mai apertamente conflittuali. Ad esempio il 30 agosto 1963 entr\u00f2 in funzione la linea rossa, ovvero il primo collegamento di telecomunicazione tra Mosca e Washington.\nIl punto caldo del conflitto in ambito europeo fu la Germania, e in particolare Berlino. Uno dei simboli pi\u00f9 vividi della guerra fredda fu proprio il Muro di Berlino, che separava Berlino Ovest (controllata dalla Germania Ovest, assieme agli alleati di Francia, Regno Unito e Stati Uniti) dalla Germania Est, che la circondava completamente. A un tentativo di disimpegno iniziale intorno al 1950 con il ritiro di circa uomini dalla Germania, gli USA e la NATO fecero seguire delle esercitazioni annuali, denominate Reforger (\"REturn FORces to GERmany\"), per mantenere una elevata capacit\u00e0 di risposta in caso di attacco convenzionale delle forze del Patto di Varsavia (alleanza militare tra gli alleati di Berlino Est).\nIl 1\u00ba aprile 1954, l'URSS chiese ai capi di Governo di Francia, Stati Uniti e Regno Unito (con telegrammi separati) di \u201cprendere in esame l'entrata dell'Unione Sovietica nel Trattato dell'Atlantico del Nord\u201c, seguita alla proposta russa alle Nazioni Unite di un patto per il disarmo nucleare e per la riduzione delle armi di distruzione di massa.\nL'Unione Sovietica propone un \"General European Treaty\", alternativo alla NATO, di cui non era firmataria, poich\u00e9 alla conferenza di Berlino i portavoce di Francia, USA e Regno Unito ribadirono che \"la NATO \u00e8 un patto difensivo\", non diretto contro alcun Paese o gruppo di Paesi, ignorando in questo modo la minaccia sempre attuale di un attacco da parte della Germania. La proposta suggeriva la creazione di un Esercito di Difesa Europeo, sotto l'egida delle forze armate di sei Paesi (Francia, Italia, Belgio, Paesi Bassi, Lussemburgo, Germania Ovest), incorporando soprattutto la Germania Ovest nella Comunit\u00e0 di Difesa Europea anche per prevenire il pericolo di un riarmo e la rinascita del militarismo tedesco, che i vincitori della guerra si erano impegnati a contrastare (USA, UK, URSS e Francia).\nL'URSS riteneva che la NATO - di cui non era parte ma dal quale era anche esclusa - fosse un patto anti-russo a carattere aggressivo, e chiedeva di entrarne a far parte. L'Unione Sovietica auspicava che la NATO assumesse un carattere di alleanza difensiva, non offensiva, con l'attenzione rivolta a prevenire la rinascita di qualsiasi gruppo armato in Germania, aperta agli altri Paesi europei per realizzare in questo modo il sistema di sicurezza collettivo nel continente, in accordo con lo Statuto delle Nazioni Unite, e muovendo dal presupposto che le due guerre mondiali erano state precedute e favorite da alleanze militari contrapposte tra Paesi che divisero l'Europa in due gruppi nemici.\nDopo una discussione accesa e con esiti negativi a Berlino, la risposta fu secca: \u2018la richiesta \u00e8 per sua natura surreale e non merita una discussione\u2019. Secondo il documento sovietico, la principale divergenza a Berlino era dovuta alla partecipazione degli USA a un \"General European Treaty\", chiesta dal governo USA e sostenuta con forza dagli alleati Francia e Regno Unito, a cui ora la Russia dava il suo nulla-osta.\nStudi.\nNegli studi occidentali sulla guerra fredda vengono solitamente individuati tre distinti periodi. Per pi\u00f9 di un decennio dopo la fine della seconda guerra mondiale, pochi storici americani videro qualche ragione per sfidare l'interpretazione ufficiale statunitense sull'inizio della guerra fredda: ovvero che il deterioramento fosse il risultato diretto della violazione, da parte di Stalin, degli accordi di Jalta, dell'imposizione di governi dominati dai sovietici su un'Europa Orientale riluttante e di un aggressivo espansionismo sovietico.\nA ogni modo, storici successivi, in particolar modo William Appleman Williams nel suo \"La tragedia della diplomazia americana\" (1959) e Walter LaFeber in \"America, Russia and the Cold War\", 1945-2006 (1966) (10\u00aa ed. 2006), dettagliarono una preoccupazione preponderante: l'impegno statunitense a mantenere una \"porta aperta\" per il commercio americano nei mercati mondiali. Alcuni storici hanno sostenuto che le provocazioni e le ambizioni imperiali statunitensi furono da condannare parimenti, se non maggiormente. Secondo Zbigniew Brzezinski, la guerra fredda sarebbe stata l'immediata e ininterrotta continuazione della seconda guerra mondiale con la Russia, unica superpotenza rimasta in campo nello scacchiere mondiale a poter contendere con gli Stati Uniti l'egemonia militare ed economica planetaria.\nNegli ultimi anni della guerra fredda ci furono tentativi di forgiare una sintesi post-revisionista da parte degli storici. Dalla fine della guerra fredda, la scuola post-revisionista \u00e8 quella dominante. Prominenti storici post-revisionisti includono John Lewis Gaddis e Robert Grogin. Essi, piuttosto che attribuire l'inizio della guerra fredda a una delle due superpotenze, si concentrano sulla mutua errata percezione, sulla mutua reattivit\u00e0 e sulla responsabilit\u00e0 condivisa tra le superpotenze. Prendendo a prestito dalla scuola realista delle relazioni internazionali, i post-revisionisti essenzialmente accettano le politiche statunitensi in Europa, come l'aiuto alla Grecia nel 1947 e il Piano Marshall, sebbene non con pari enfasi accolgano gli analoghi interventi economici sovietici.\nSecondo questa sintesi, le \"attivit\u00e0 comuniste\" non furono la radice delle difficolt\u00e0 dell'Europa Occidentale, ma piuttosto furono gli effetti deleteri della guerra sulle strutture economiche, politiche e sociali dell'Europa. In aggiunta, il Piano Marshall ricostru\u00ec un sistema economico occidentale funzionante, che contrast\u00f2 il fascino elettorale della sinistra radicale. Per l'Europa l'aiuto economico pose fine alla carenza di denaro e stimol\u00f2 l'investimento privato nella ricostruzione del dopoguerra. Per gli USA il piano li risparmi\u00f2 da una crisi di sovrapproduzione e mantenne sostenuta la domanda per le esportazioni americane.\nL'alleanza della NATO sarebbe servita per integrare l'Europa occidentale in un sistema di patti di mutua difesa, fornendo quindi una salvaguardia contro la sovversione o la neutralit\u00e0 all'interno del blocco. Rigettando l'assunto che il comunismo fosse un monolito internazionale con disegni aggressivi sul \"mondo libero\", la scuola post-revisionista ciononostante accetta le politiche statunitensi in Europa come una reazione necessaria per affrontare l'instabilit\u00e0 europea, la quale minacciava di alterare drasticamente l'equilibrio del potere in maniera favorevole all'URSS e di devastare il sistema politico ed economico occidentale.\nMolti osservatori di varie fedi politiche pensano oggi che gli Stati Uniti agirono in modi che n\u00e9 la loro costituzione n\u00e9 il sentimento nazionale potrebbero supportare (come combattere guerre non dichiarate senza l'esplicito supporto del Congresso). I capi degli Stati Uniti, sia politici sia militari, citano comunemente la minaccia percepita alla loro sicurezza come giustificazione per le loro azioni. In molte zone del mondo, la popolazione locale sent\u00ec di essere manipolata e abusata da entrambe le potenze. Gran parte dell'anti-americanismo di nazioni come l'Afghanistan viene attribuito ad azioni portate avanti dagli Stati Uniti stessi. Durante il conflitto con l'Unione Sovietica, gli USA sovvenzionarono e armarono i Mujaheddin, nella loro lotta per respingere l'occupazione sovietica, ma si tirarono fuori e li abbandonarono al loro destino una volta che l'URSS si era ritirata dalla regione.\nDopo la fine della guerra fredda.\nIl 28 giugno 1991 viene dichiarato sciolto il Comecon e il 1\u00ba luglio il Patto di Varsavia; questi due eventi sanciscono quantomeno simbolicamente la fine dell'influenza della Russia sovietica nell'Europa orientale e quindi la fine della guerra fredda comunemente intesa.\nNonostante la guerra fredda si sia conclusa con lo scioglimento dell'Unione Sovietica, non ha avuto fine, tuttavia, il rapporto di strisciante sfiducia fra il blocco occidentale e la Federazione Russa, che, pur in una situazione di integrazione economica sempre pi\u00f9 marcata, ha registrato, durante gli anni 2000, alcuni episodi di vera e propria contrapposizione, in particolar modo tra USA e Russia.\nLa guerra in Iraq, portata avanti nel 2003 da USA, Regno Unito e altri alleati (fra cui l'Italia) \u00e8 stata vivamente osteggiata dalla Federazione Russa.\nAttorno agli anni 2006 e 2007 i rapporti tra USA e Russia sono diventati ancor pi\u00f9 tesi per questioni riguardanti lo Scudo spaziale e il Trattato sulle Forze Armate Convenzionali in Europa.\nLa proposta statunitense di installare basi di difesa missilistica a terra in Polonia e Repubblica Ceca, nonch\u00e9 la prospettata creazione di basi militari in Romania e Bulgaria ha visto una forte opposizione russa, la quale denunci\u00f2 i piani statunitensi come la violazione del Trattato sulle Forze Armate Convenzionali in Europa. La situazione \u00e8 culminata il 26 aprile 2007, quando il presidente russo Vladimir Putin annunci\u00f2 l'intenzione di porre una moratoria al Trattato fino a che tutti i paesi non lo avessero ratificato e avessero iniziato a implementarlo. Nel dicembre 2007 la Duma vot\u00f2 favorevolmente alla sospensione del trattato. Verso agosto 2007 la Russia per la prima volta dallo scioglimento dell'Unione Sovietica ripristin\u00f2 su Europa, Pacifico e Atlantico voli strategici permanenti di aerei militari a lungo raggio.\nNell'agosto 2008, a causa della guerra nell'Ossezia del Sud, i rapporti tra la Russia e il mondo occidentale, in particolar modo gli Stati Uniti, diventarono ancora pi\u00f9 tesi. Il 20 agosto 2008 la firma dell'accordo sullo scudo antimissile tra USA e Polonia crea ancora pi\u00f9 tensione internazionale. Il giorno successivo Mosca annuncia l'intenzione di voler interrompere ogni collaborazione con la NATO.\nMalgrado gli eventi negativi, l'ascesa alla Casa Bianca del Presidente Barack Obama e l'avvento della sua nuova linea di politica estera ricominci\u00f2 a rendere pi\u00f9 amichevoli i contatti fra le due superpotenze.\nMa nel febbraio 2014 inizi\u00f2 la crisi della Crimea, dove gli abitanti, in maggioranza di etnia russa, si opposero al nuovo governo ucraino che aveva chiesto di entrare nell'Unione Europea, chiedendo a sua volta l'indipendenza per poi potersi associare alla Federazione russa. Nei primi giorni di marzo la Russia invi\u00f2 truppe regolari in aiuto dei filorussi, e pose il blocco al porto di Sebastopoli con la sua Marina. L'11 marzo la Crimea si proclam\u00f2 indipendente come Repubblica autonoma di Crimea, e ci\u00f2 venne confermato dal referendum del 16 marzo. Infine il 18 marzo essa venne annessa alla Russia, come distretto federale. Tuttavia l'Unione Europea e gli Stati Uniti dichiararono questa annessione illegittima, in quanto contraria alle leggi internazionali e alla sovranit\u00e0 ucraina.\nTale situazione conflittuale si \u00e8 acuita in tempi recenti a causa della contrapposizione fra l'Ucraina e la Russia circa il destino dell'Oblast' di Donec'k che, con l'aiuto militare della Russia, si \u00e8 reso parzialmente indipendente dall'autorit\u00e0 ucraina e avrebbe optato, tramite referendum, per l'unione con la Federazione russa.\nLa guerra fredda e la cultura statunitense.\nAssieme alla guerra del Vietnam, la guerra fredda ha segnato profondamente la cultura e l'immaginario collettivo degli Stati Uniti e oltre.\nNegli anni cinquanta, la popolazione civile in America venne costretta a esercitazioni contro i \"raid\" aerei e incoraggiata a costruirsi dei rifugi antiatomici personali. Questo atteggiamento di paura raggiunse i livelli pi\u00f9 alti durante la crisi missilistica di Cuba, risolta \"in extremis\" da Kennedy (poi assassinato) e Chru\u0161\u010d\u00ebv (successivamente sostituito e ritiratosi a vita privata) e col passare degli anni svan\u00ec; comunque, la consapevolezza della guerra e delle sue potenziali conseguenze fu una costante. Le indicazioni per i rifugi nei grossi edifici, le proteste sul posizionamento di missili nucleari a corto raggio in Germania, Cuba e Turchia, lo spesso citato orologio dell'apocalisse nucleare, le fotografie di cadaveri impigliati nel filo spinato del Muro di Berlino, cos\u00ec come film tipo \"A prova di errore\", \"Wargames - Giochi di guerra\", \"Alba rossa\" e \"The Day After - Il giorno dopo\" mantennero alta la consapevolezza.\nLa principale conseguenza diretta del particolare clima creatosi negli Stati Uniti con la guerra fredda, fu il maccartismo, una serie di inchieste politico-giudiziarie svoltesi fra gli anni quaranta e cinquanta, tese a colpire qualunque possibile \"influenza comunista\" negli apparati dello Stato, e persino nei comportamenti di singoli individui. Tali inchieste, condotte spesso anche in palese contrasto con i principi costituzionali e giuridici statunitensi, colpirono numerosi soggetti, in molti casi soltanto sulla base di un semplice sospetto.\nFra di essi vi furono anche famosi personaggi della cultura e dello spettacolo, tanto che la paura di incappare nelle maglie delle inchieste anticomuniste fin\u00ec per condizionare anche le scelte artistiche di scrittori, registi e produttori cinematografici che, salvo eccezioni, dovettero sempre tenersi, in quegli anni, su una linea \"politicamente corretta\". Il maccartismo fu figlio del clima di tensione e paura creatosi a partire dai tardi anni quaranta, ma certamente, con i suoi processi accusatori e la sua caccia spesso immotivata al traditore, fin\u00ec per essere al tempo stesso moltiplicatore di tale clima di paura, grazie anche alla risonanza che tali vicende avevano presso i mass media.\nLa guerra fredda ispir\u00f2 molte case cinematografiche e molti scrittori, risultando in un enorme numero di libri e film, alcuni pi\u00f9 fantasiosi (come la serie dedicata a James Bond), altri pi\u00f9 realistici e dettagliati; in particolare John Le Carr\u00e9 e pi\u00f9 tardi Tom Clancy furono maestri nel descrivere vividamente gli agenti segreti e la guerra di spionaggio che avveniva sotto la superficie. Anche Rocky IV ebbe la sua valenza simbolica, circa la rappresentazione vittoriosa e buona degli Stati Uniti."}
{"id": "14774", "revid": "1318658", "url": "https://it.wikipedia.org/wiki?curid=14774", "title": "Potenziale", "text": ""}
{"id": "14776", "revid": "104265", "url": "https://it.wikipedia.org/wiki?curid=14776", "title": "Potenziale elettrico", "text": "In elettromagnetismo, Il potenziale elettrico \u00e8 il potenziale scalare associato al campo elettrico:\nIl potenziale elettrico e il potenziale magnetico costituiscono il quadripotenziale; il primo corrisponde alla coordinata temporale, mentre il secondo, essendo un potenziale vettore, ne costituisce la parte spaziale.\nDefinizione.\nData una regione di spazio in cui \u00e8 presente un campo elettrico conservativo, si definisce potenziale elettrico in un punto il valore dato dal rapporto dell'energia potenziale elettrica rilevato da una carica elettrica di prova, posta in quel punto, e il valore della carica di prova. Il potenziale elettrico \u00e8 dunque il rapporto tra l'energia potenziale elettrica, ossia il lavoro che deve compiere la forza dovuta al campo elettrico per spostare una o pi\u00f9 cariche da quel punto fino all'infinito (ove si assume potenziale nullo), e la carica di prova.\nNon potendo spostare una carica elettrica \"fino all'infinito\" si pone allora l'attenzione sulla energia \"potenziale\" liberabile da questa durante l'ipotetico movimento. \u00c8 interessante per\u00f2 notare che il potenziale elettrico \u00e8 cos\u00ec definito per convenzione (concetto di \"limite\" per una variabile che \"tende\" all'infinito) ma poich\u00e9 si tratta di un \"lavoro\" compiuto dal campo per spostare la carica da un punto ad un altro, se il punto di arrivo non \u00e8 all'infinito ma con posizione nota allora il \"potenziale\" pu\u00f2 essere espresso rispetto ad esso (potenziale zero di riferimento): in sostanza il potenziale \u00e8 sempre riconducibile ad una \"differenza\" tra due valori.\nL'energia potenziale elettrica della carica \u00e8 il livello di energia che la carica possiede a causa della sua posizione all'interno del campo elettrico, e pertanto il potenziale elettrico formula_2 della carica di prova \u00e8 definito operativamente come il rapporto tra l'energia potenziale formula_3 e il valore della carica stessa, cio\u00e8:\nIl potenziale \u00e8 dunque una quantit\u00e0 scalare e non dipende dal valore della carica di prova. La sua unit\u00e0 di misura \u00e8 inoltre il volt: il punto A \u00e8 al potenziale di 1 volt quando la forza elettrica compirebbe il lavoro di un Joule per portare una carica di un Coulomb libera di muoversi da A a all'infinito. Per estensione, si dice che tra due punti A e B esiste una differenza di potenziale di un volt se una forza elettrica compisse pari lavoro, sulla stessa carica, nello spostamento tra i due punti. Il lavoro formula_5 svolto dal campo elettrico formula_6 per un percorso infinitesimo formula_7 su una carica formula_8 \u00e8 dato da:\ne per calcolare il lavoro lungo una linea formula_10 da un punto A ad un punto B:\nVa anche detto che essendo l'energia (potenziale) elettrica esistente a causa di una distribuzione di cariche nello spazio altrimenti \"unite\" alle rispettive cariche di segno opposto, per creare tale squilibrio utile alla separazione e alla distribuzione va sempre speso un lavoro. Il rapporto tra tale lavoro e la quantit\u00e0 di carica separata e spostata \u00e8 appunto il potenziale del punto dove si trova una carica rispetto al punto dove \u00e8 rimasta l'altra, ossia la differenza di potenziale tra i due punti che cos\u00ec \u00e8 espressione anche del lavoro necessario per separare cariche unitarie.\nSi definiscono superfici equipotenziali per il potenziale elettrico le superfici in ogni punto delle quali il potenziale elettrico assume lo stesso valore. Questo implica che il lavoro del campo elettrico lungo una superficie equipotenziale \u00e8 nullo ovunque perch\u00e9 \u00e8 nulla la componente del campo elettrico parallela alla superficie, cio\u00e8 il campo elettrico \u00e8 ortogonale alla superficie equipotenziale.\nCarica puntiforme.\nSi consideri il lavoro fatto dal campo elettrico creato da una carica puntiforme formula_12 nel portare una carica di prova formula_8 da un punto A ad un punto B:\ndove formula_15 \u00e8 la costante dielettrica nel vuoto, e:\ncon formula_17 l'angolo compreso fra i vettori formula_18 e formula_19. Si ha:\ne tale formula mostra che il campo elettrostatico \u00e8 conservativo, poich\u00e9 il lavoro dipende solo dal valore della funzione formula_21 calcolata nei punti A e B e non dal particolare percorso seguito dalla carica formula_8. Si noti che la conservativit\u00e0 del campo elettrico viene tuttavia a mancare in condizioni non stazionarie.\nDal momento che per il teorema di Helmholtz si pu\u00f2 sempre definire una funzione scalare formula_21 il cui gradiente, cambiato di segno, coincida con il campo formula_6:\nil potenziale elettrico nel vuoto per una carica puntiforme \u00e8 dato da:\nIl potenziale elettrico \u00e8 quindi definito a meno di una costante arbitraria, essendo il gradiente di una costante nullo. Questo non rappresenta un problema pratico, poich\u00e9 normalmente interessa conoscere la differenza di potenziale formula_27, pi\u00f9 che il valore del potenziale elettrico in un punto. Convenzionalmente, la costante viene determinata considerando nullo il potenziale che una carica puntiforme produce all'infinito.\nIn coordinate cartesiane, si ha:\nDalla definizione di potenziale elettrico in termini di lavoro, si ha che:\ne quindi, le dimensioni del potenziale corrispondono a:\nDistribuzione di cariche puntiformi.\nUna volta introdotta la definizione di potenziale per una carica puntiforme, per il principio di sovrapposizione lineare \u00e8 possibile generalizzare la definizione del potenziale nel vuoto generato da una distribuzione di cariche puntiformi formula_31, disposte nello spazio nelle posizioni formula_32:\novvero:\nDistribuzione continua di cariche.\nPoich\u00e9 la carica elettrica \u00e8 quantizzata, a rigore non esistono distribuzioni continue di carica elettrica. Tuttavia, in un corpo esteso le cariche elementari sono in numero talmente elevato che \u00e8 conveniente utilizzare il formalismo infinitesimale ed introdurre la densit\u00e0 di carica volumetrica formula_35, superficiale formula_36 e lineare formula_37. In questo modo il potenziale elettrico in un punto dello spazio formula_38 generato da una sorgente estesa con carica totale\n\u00e8 dato dall'integrale:\nin cui formula_41 \u00e8 la distanza dall'origine del punto P e formula_42 \u00e8 la distanza dall'origine del volume infinitesimale formula_43."}
{"id": "14780", "revid": "50299701", "url": "https://it.wikipedia.org/wiki?curid=14780", "title": "Carica puntiforme", "text": "Una carica puntiforme \u00e8 una carica ideale localizzata su un singolo punto senza dimensioni. Per esempio l'elettrone pu\u00f2 essere considerato una carica puntiforme, la sua dimensione pu\u00f2 essere caratterizzata da una grandezza nota come raggio dell'elettrone.\nSe una carica \"q\" si muove nello spazio con velocit\u00e0 di modulo v, il campo magnetico generato dalla carica \u00e8 dato da:\ndove \"r\" \u00e8 il punto in cui si calcola il campo, mentre \"r\"' la posizione della carica.\nLa forza totale formula_2 su una carica \"q\", in moto con velocit\u00e0 formula_3 all'interno di un campo magnetico formula_4 e un campo elettrico formula_5, \u00e8 data da:"}
{"id": "14783", "revid": "14", "url": "https://it.wikipedia.org/wiki?curid=14783", "title": "Proiezione Cilindrica Centrografica Modificata Di Mercatore", "text": ""}
{"id": "14789", "revid": "1444886", "url": "https://it.wikipedia.org/wiki?curid=14789", "title": "Campo elettrico", "text": "In fisica, il campo elettrico \u00e8 un campo di forze generato nello spazio dalla presenza di una o pi\u00f9 cariche elettriche o di un campo magnetico variabile nel tempo. Insieme al campo magnetico esso costituisce il campo elettromagnetico, responsabile dell'interazione elettromagnetica.\nIntrodotto da Michael Faraday, il campo elettrico si propaga alla velocit\u00e0 della luce ed esercita una forza su ogni oggetto elettricamente carico. Nel sistema internazionale di unit\u00e0 di misura si misura in newton su coulomb (N/C), o in volt su metro (V/m). Se \u00e8 generato dalla sola distribuzione stazionaria di carica spaziale, il campo elettrico \u00e8 detto elettrostatico ed \u00e8 conservativo.\nSe presente all'interno di un materiale conduttore, il campo elettrico genera una corrente elettrica.\nEvidenze sperimentali.\nSperimentalmente si verifica l'attrazione o la repulsione tra corpi dotati di carica elettrica, corrispondente a due stati di elettrizzazione della materia. La carica si definisce positiva quando vi \u00e8 una carenza di elettroni nell'oggetto, negativa in presenza di un eccesso. Corpi elettrizzati entrambi positivamente o entrambi negativamente si respingono, mentre corpi elettrizzati in modo opposto si attraggono.\nPer misurare l'elettrizzazione di un corpo si usa uno strumento chiamato elettroscopio a foglie, costituito da un'ampolla di vetro nella quale \u00e8 inserita un'asta metallica la quale, all'interno dell'ampolla, ha due linguette metalliche molto sottili, dette \"foglie\", mentre all'esterno essa pu\u00f2 essere messa a contatto con un corpo carico. Mettendo a contatto con l'asta un corpo carico, le linguette si allontanano l'una dall'altra in proporzione all'elettrizzazione del corpo che \u00e8 stato messo a contatto.\nA partire da tali evidenze sperimentali, nella seconda met\u00e0 del diciottesimo secolo Charles Augustin de Coulomb formul\u00f2 la legge di Coulomb, che quantifica la forza elettrica attrattiva o repulsiva che due corpi puntiformi carichi elettricamente si scambiano a distanza. A partire da tale legge si pu\u00f2 affermare che un corpo carico elettricamente produce nello spazio circostante un campo tale per cui, se si introduce una carica elettrica, questa risente dell'effetto di una forza, detta forza di Coulomb, direttamente proporzionale al prodotto delle due cariche e inversamente proporzionale al quadrato della loro distanza.\nCampo elettrostatico nel vuoto.\nNel vuoto, il campo elettrico formula_1 in un punto dello spazio \u00e8 definito come la forza per unit\u00e0 di carica elettrica positiva alla quale \u00e8 soggetta una carica puntiforme formula_2, detta carica \"di prova\", se posta nel punto:\nIl vettore campo elettrico formula_1 in un punto \u00e8 quindi definito come il rapporto tra la forza elettrica agente sulla carica di prova ed il valore della carica stessa, purch\u00e9 la carica di prova sia sufficientemente piccola da provocare una perturbazione trascurabile sull'eventuale distribuzione di carica che genera il campo. Il campo \u00e8 dunque indipendente dal valore della carica di prova usata, essendone indipendente il rapporto tra la forza e la carica stessa, e questo mostra che il campo elettrico \u00e8 una propriet\u00e0 caratteristica dello spazio. Dalla definizione si ricava che l'unit\u00e0 di misura del campo elettrico \u00e8 formula_5, che equivale a formula_6.\nDalla legge di Coulomb segue che una carica formula_7 posta in formula_8 genera un campo elettrico che in un punto qualsiasi formula_9 \u00e8 definito dalla seguente espressione:\ndove formula_11 \u00e8 la costante dielettrica del vuoto.\nPer un numero \"n\" di cariche puntiformi formula_12 distribuite nello spazio il campo elettrostatico nella posizione formula_9 \u00e8 dato da:\nIn generale, per una distribuzione continua di carica si ha:\ndove formula_16 rappresenta la densit\u00e0 di carica nello spazio:\ne formula_18 rappresenta la regione di spazio occupata dalla distribuzione di carica. Il campo elettrico si pu\u00f2 esprimere come gradiente di un potenziale scalare, il potenziale elettrico:\nEssendo il potenziale elettrico un campo scalare, il campo elettrico \u00e8 conservativo.\nLinee di flusso e teorema di Gauss.\nIl campo elettrico \u00e8 un campo vettoriale rappresentato attraverso linee di campo: una carica puntiforme positiva produce le linee di campo radiali uscenti da essa, ed \u00e8 definita sorgente delle linee di forza, mentre per una carica puntiforme negativa le linee di campo sono radiali ed entranti verso la carica, che \u00e8 cos\u00ec definita pozzo di linee di forza. Le linee di livello a potenziale elettrico costante sono dette superfici equipotenziali, e sono perpendicolari alle linee di flusso del campo elettrico.\nIl fatto che una superficie chiusa che racchiuda la sorgente del campo sia attraversata da tutte le linee di forza generate dalla sorgente, si formalizza attraverso il teorema del flusso, anche detto teorema di Gauss, che definisce una propriet\u00e0 matematica generale per il campo vettoriale elettrico. Nel vuoto il teorema afferma che il flusso del campo elettrico attraverso una superficie chiusa contenente una distribuzione di carica caratterizzata dalla densit\u00e0 di carica volumetrica formula_20 \u00e8 pari alla carica totale contenuta nel volume racchiuso dalla superficie diviso per la costante dielettrica del vuoto:\nApplicando il teorema della divergenza alla prima relazione ed uguagliando gli integrandi si ottiene:\nTale equazione \u00e8 la prima delle equazioni di Maxwell, e costituisce la forma locale del teorema di Gauss per il campo elettrico.\nCircuitazione del campo elettrostatico.\nIl campo elettrostatico viene generato da una distribuzione di carica indipendente dal tempo. Condizione necessaria e sufficiente perch\u00e9 un campo vettoriale sia conservativo in un insieme semplicemente connesso, ad esempio, un insieme stellato o convesso, \u00e8 che la circuitazione del campo, cio\u00e8 l'integrale del campo lungo una linea chiusa, sia nulla:\nQuesto avviene solamente in condizioni stazionarie.\nIn maniera equivalente, il campo elettrostatico \u00e8 conservativo dal momento che esiste una funzione scalare, il potenziale elettrico, tale che l'integrale per andare da un punto A ad un punto B non dipenda dal cammino percorso ma solo dal valore della funzione agli estremi:\nEquazioni di Maxwell per il campo elettrostatico nel vuoto.\nDal teorema della divergenza e dal teorema del flusso si ricava la prima equazione di Maxwell nel vuoto:\nPer la conservativit\u00e0 del campo elettrostatico \u00e8 possibile enunciare la terza equazione di Maxwell nel vuoto nelle forme:\nCombinando la prima con la seconda si ottiene l'equazione di Poisson:\ndove con formula_28 si indica l'operatore differenziale laplaciano. La soluzione dell'equazione di Poisson \u00e8 unica se sono date le condizioni al contorno. In particolare, un potenziale che soddisfi l'equazione di Poisson e che sia nullo a distanza infinita dalle sorgenti del campo coincide necessariamente con il potenziale elettrico, dato dall'espressione:\nIn assenza di cariche sorgenti del campo l'equazione diventa omogenea, e prende il nome di equazione di Laplace:\ndalla quale risulta che in assenza di cariche il potenziale \u00e8 una funzione armonica.\nCondizioni al contorno.\nRisolvere l'equazione di Poisson in regioni di spazio limitate significa risolvere il problema generale dell'elettrostatica per opportune condizioni al contorno, come l'assenza o la presenza di conduttori e cariche elettriche localizzate. In particolare se ne distinguono tre tipi:\nCondizioni al contorno di Dirichlet.\nIn questo caso non sono presenti cariche localizzate, ed il campo elettrostatico \u00e8 generato da un sistema di conduttori di geometria nota e potenziale noto. In questo caso vale l'equazione di Laplace, dove le condizioni al contorno sono che il potenziale sia nullo all'infinito e valga formula_31 sulla superficie dei conduttori. Una volta ricavati i potenziali per ogni punto nello spazio risolvendo l'equazione di Laplace, si ricava il campo elettrostatico, ed \u00e8 possibile determinare la densit\u00e0 di carica superficiali formula_32 sui conduttori mediante il teorema di Coulomb. Infine, si pu\u00f2 trovare la carica netta totale su tutti i conduttori e i coefficienti di capacit\u00e0 su questi tramite il seguente sistema, che consente di ricavare i coefficienti.\nCondizioni al contorno di Neumann.\nIn questo caso il campo elettrostatico \u00e8 dato da un sistema di conduttori di geometria nota di cui sono note le cariche su ognuno. Si danno quindi dei potenziali arbitrari sui conduttori formula_34 e si risolve il \"problema di Dirichlet\" come sopra. Dal momento che le cariche sono note ed i coefficienti di capacit\u00e0 sono indipendenti dalle cariche e dai potenziali, essendo dipendenti solo dal loro rapporto, dal sistema del caso precedente si ricavano i reali potenziali formula_35.\nCondizioni al contorno miste.\nUn esempio pu\u00f2 essere quello di avere una distribuzione di carica formula_20 nota nello spazio ed un sistema di conduttori di cui si conoscono solo le cariche su ognuno. Il problema \u00e8 quello di risolvere l'equazione di Poisson, e dal momento che non si conoscono i potenziali il problema diventa un sistema di equazioni del tipo:\ndove i numeri formula_38 sono i coefficienti della matrice di potenziale. Per calcolare i potenziali si utilizza poi il metodo dei potenziali di prova.\nCampo elettrico in condizioni non stazionarie.\nL'elettrostatica e la magnetostatica rappresentano due casi particolari di una teoria pi\u00f9 generale, l'elettrodinamica, dal momento che trattano i casi in cui i campi elettrico e magnetico non variano nel tempo. In condizioni stazionarie il campo elettrico ed il campo magnetico possono essere infatti trattati indipendentemente l'uno dall'altro, tuttavia in condizioni non stazionarie i due campi appaiono come le manifestazioni di una stessa entit\u00e0 fisica: il campo elettromagnetico.\nLe stesse cariche che sono sorgente del campo elettrico, infatti, quando sono in moto generano un campo magnetico. Questo fatto \u00e8 descritto dalle due leggi fisiche che correlano i fenomeni elettrici con quelli magnetici: la legge di Ampere-Maxwell e la sua simmetrica legge di Faraday, descritte nel seguito.\nLa legge di Faraday.\nLa legge di Faraday afferma che la forza elettromotrice indotta in un circuito chiuso da un campo magnetico \u00e8 pari all'opposto della variazione del flusso magnetico del campo attraverso l'area abbracciata dal circuito nell'unit\u00e0 di tempo:\ndove formula_40 \u00e8 il flusso del campo magnetico formula_41. Dalla definizione di forza elettromotrice la precedente relazione pu\u00f2 essere scritta come:\napplicando il teorema del rotore al primo membro:\nsi giunge a:\nUguagliando gli integrandi segue la forma locale della legge di Faraday, che rappresenta la terza equazione di Maxwell:\nOvvero il campo elettrico pu\u00f2 essere generato da un campo magnetico variabile nel tempo. Una conseguenza fondamentale della legge di Faraday \u00e8 che il campo elettrico in condizioni non stazionarie non \u00e8 pi\u00f9 conservativo, dal momento che la sua circuitazione non \u00e8 pi\u00f9 nulla. Inoltre, avendo definito:\ndove formula_47 \u00e8 il potenziale vettore magnetico, dalla legge di Faraday segue che:\nDal momento che il rotore \u00e8 definito a meno di un gradiente, si ha:\nIl campo elettrico \u00e8 cos\u00ec scritto in funzione dei potenziali associati al campo elettromagnetico.\nLa legge di Ampere-Maxwell.\nL'estensione della legge di Amp\u00e8re al caso non stazionario mostra come un campo elettrico variabile nel tempo sia sorgente di un campo magnetico. Ponendo di essere nel vuoto, la forma locale della legge di Amp\u00e8re costituisce la quarta equazione di Maxwell nel caso stazionario:\nTale relazione vale solamente nel caso stazionario poich\u00e9 implica che la divergenza della densit\u00e0 di corrente sia nulla, contraddicendo in questo modo l'equazione di continuit\u00e0 per la corrente elettrica:\nPer estendere la legge di Amp\u00e8re al caso non stazionario \u00e8 necessario inserire la prima legge di Maxwell nell'equazione di continuit\u00e0:\nIl termine\n\u00e8 detto corrente di spostamento, e deve essere aggiunto alla densit\u00e0 di corrente nel caso non stazionario.\nInserendo la densit\u00e0 di corrente generalizzata cos\u00ec ottenuta nella legge di Amp\u00e8re:\nsi ottiene la quarta equazione di Maxwell nel vuoto. Tale espressione mostra come la variazione temporale di un campo elettrico sia sorgente di un campo magnetico.\nCampo elettrico in presenza di dielettrici.\nLa presenza di materiale dielettrico nello spazio ove esista un campo elettrico formula_1 modifica il campo stesso. Questo \u00e8 dovuto al fatto che gli atomi e le molecole che compongono il materiale si comportano come dipoli microscopici e si polarizzano in seguito all'applicazione di un campo elettrico esterno. L'effetto della polarizzazione elettrica pu\u00f2 essere descritto riconducendo la polarizzazione dei dipoli microscopici ad una grandezza vettoriale macroscopica, che descriva il comportamento globale del materiale soggetto alla presenza di un campo elettrico esterno. Il vettore \"intensit\u00e0 di polarizzazione\", anche detto vettore di \"polarizzazione elettrica\" e indicato con formula_56, \u00e8 il dipolo elettrico per unit\u00e0 di volume posseduto dal materiale.\nLa polarizzazione del dielettrico crea entro il materiale una certa quantit\u00e0 di carica elettrica indotta, detta carica di polarizzazione formula_57. Introducendo tale distribuzione di carica nella prima delle equazioni di Maxwell, che esprime la forma locale del teorema del flusso per il campo elettrico, si ha:\ndove formula_59 \u00e8 la densit\u00e0 di cariche libere e nel secondo passaggio si \u00e8 utilizzata la relazione tra la densit\u00e0 volumica di carica di polarizzazione ed il vettore di polarizzazione. Si ha quindi:\nL'argomento dell'operatore differenziale \u00e8 il vettore induzione elettrica, definito come:\nE la prima equazione di Maxwell assume la forma:\nLa maggior parte dei materiali isolanti pu\u00f2 essere trattata come un dielettrico lineare omogeneo ed isotropo, questo significa che tra il dipolo indotto nel materiale ed il campo elettrico esterno sussista una relazione lineare. Si tratta di un'approssimazione di largo utilizzo, ed in tal caso i campi formula_63 e formula_64 sono equivalenti a meno di un fattore di scala:\ne di conseguenza:\nLa grandezza formula_67 \u00e8 la costante dielettrica relativa, e dipende dalle caratteristiche microscopiche del materiale. Se il materiale non \u00e8 omogeneo, lineare ed isotropo, allora formula_68 dipende da fattori come la posizione all'interno del mezzo, la temperatura o la frequenza del campo applicato.\nNel dominio delle frequenze, per un mezzo lineare e indipendente dal tempo sussiste la relazione:\ndove formula_70 \u00e8 la frequenza del campo.\nEquazioni di Maxwell in presenza di dielettrici.\nInserendo il vettore di induzione elettrica nelle equazioni di Maxwell nei materiali, considerando il caso in cui il dielettrico sia perfetto e isotropo e ponendo che anche per il campo magnetico nei materiali sussista una relazione di linearit\u00e0, si ha:\ndove formula_72 \u00e8 il campo magnetico nei materiali, e costituisce l'analogo del vettore induzione elettrica per la polarizzazione magnetica.\nCondizioni di raccordo tra dielettrici.\nConsiderando dielettrici perfetti ed isotropi, \u00e8 possibile definire le condizioni di raccordo del campo elettrostatico quando attraversa due dielettrici di costante dielettrica relativa formula_73 e formula_74. Sulla superficie di separazione si consideri una superficie cilindrica di basi formula_75 e altezza formula_76 infinitesima, di ordine di grandezza superiore alla base. Applicando il flusso di Gauss uscente dalle basi si evince che il flusso infinitesimo \u00e8 nullo poich\u00e9 non vi sono cariche libere localizzate al suo interno:\ndove formula_78 sono le componenti normali del campo di spostamento elettrico. In termini di campo elettrico si ha quindi:\nPer la componente tangenziale del campo elettrico vale il teorema di Coulomb, ovvero la direzione del campo elettrico \u00e8 normale alla superficie del conduttore, e pertanto la componente tangenziale si conserva:\nIn termini di campo di spostamento elettrico:\nAttraversando la superficie di separazione tra due dielettrici perfetti ed isotropi, quindi, la componente normale del campo elettrico subisce una discontinuit\u00e0 mentre quella tangenziale non si modifica, viceversa per il campo di spostamento elettrico. Unendo le due relazioni si ottiene la legge di rifrazione delle linee di forza del campo elettrico:\ne dunque:\ndove\n\u00e8 l'angolo di rifrazione.\nIl campo elettromagnetico.\nIl campo elettromagnetico \u00e8 dato dalla combinazione del campo elettrico formula_1 e del campo magnetico formula_41, solitamente descritti con vettori in uno spazio a tre dimensioni. Il campo elettromagnetico interagisce nello spazio con cariche elettriche e pu\u00f2 manifestarsi anche in assenza di esse, trattandosi di un'entit\u00e0 fisica che pu\u00f2 essere definita indipendentemente dalle sorgenti che l'hanno generata. In assenza di sorgenti il campo elettromagnetico \u00e8 detto onda elettromagnetica, essendo un fenomeno ondulatorio che non richiede di alcun supporto materiale per diffondersi nello spazio e che nel vuoto viaggia alla velocit\u00e0 della luce. Secondo il modello standard, il quanto della radiazione elettromagnetica \u00e8 il fotone, mediatore dell'interazione elettromagnetica.\nLa variazione temporale di uno dei due campi determina il manifestarsi dell'altro: campo elettrico e campo magnetico sono caratterizzati da una stretta connessione, stabilita dalle quattro equazioni di Maxwell. Le equazioni di Maxwell, insieme alla forza di Lorentz, definiscono formalmente il campo elettromagnetico e ne caratterizzano l'interazione con oggetti carichi. Le prime due equazioni di Maxwell sono omogenee e valgono sia nel vuoto che nei mezzi materiali, e rappresentano in forma differenziale la Legge di Faraday e la legge di Gauss per il campo magnetico. Le altre due equazioni descrivono il modo con cui il materiale in cui avviene la propagazione interagisce, polarizzandosi, con il campo elettrico e magnetico, che nella materia sono denotati con formula_87 e formula_88. Esse mostrano in forma locale la Legge di Gauss elettrica e la Legge di Amp\u00e8re-Maxwell.\nLa forza di Lorentz \u00e8 la forza formula_89 che il campo elettromagnetico genera su una carica formula_2 puntiforme:\ndove formula_92 \u00e8 la velocit\u00e0 della carica.\nLe equazioni di Maxwell sono formulate anche in elettrodinamica quantistica, dove il campo elettromagnetico viene quantizzato. Nell'ambito della meccanica relativistica, i campi sono descritti dalla teoria dell'elettrodinamica classica in forma covariante, cio\u00e8 invariante sotto trasformazione di Lorentz. Nell'ambito della teoria della Relativit\u00e0 il campo elettromagnetico \u00e8 rappresentato dal tensore elettromagnetico, un tensore a due indici di cui i vettori campo elettrico e magnetico sono particolari componenti."}
{"id": "14791", "revid": "656701", "url": "https://it.wikipedia.org/wiki?curid=14791", "title": "67 (numero)", "text": "Sessantasette (cf. latino \"sexaginta septem\", greco \"\u1f11\u03c0\u03c4\u1f70 \u03ba\u03b1\u1f76 \u1f11\u03be\u03ae\u03ba\u03bf\u03bd\u03c4\u03b1\") \u00e8 il numero naturale dopo il 66 e prima del 68."}
{"id": "14792", "revid": "1652635", "url": "https://it.wikipedia.org/wiki?curid=14792", "title": "23 (numero)", "text": "Ventitr\u00e9 (cf. latino \"viginti tres\", greco \" \u03b5\u1f34\u03ba\u03bf\u03c3\u03b9 \u03c4\u03c1\u03b5\u1fd6\u03c2 \") \u00e8 il numero naturale dopo il 22 e prima del 24."}
{"id": "14793", "revid": "767487", "url": "https://it.wikipedia.org/wiki?curid=14793", "title": "Little Richard", "text": "Chiamato anche \"The Architect of Rock and Roll\" (\"L'Architetto del Rock and Roll\"), \u00e8 stato una figura di grande influenza sulla storia della musica e sulla cultura popolare del XX secolo. I suoi lavori pi\u00f9 celebrati appartengono soprattutto agli anni cinquanta, periodo nel quale, grazie a un sound ritmato e veloce unito a una interpretazione vocale innovativa e a un look decadente, fu uno dei musicisti che aiutarono il genere del rock and roll a nascere e a diffondersi, diventando uno dei primi rocker a impersonare lo stile trasgressivo e oltraggioso del genere.\nLa sua musica ha avuto un profondo impatto su generi come il soul e il funk e influenz\u00f2 numerosi cantanti e musicisti dall'epoca rock al rap. Questa importanza ha portato Little Richard a essere stato pi\u00f9 volte onorato da varie istituzioni: \u00e8 stato inserito nella Rock and Roll Hall of Fame, nella Songwriters Hall of Fame, e ha ottenuto svariati riconoscimenti. La sua canzone \"Tutti Frutti\" fu inserita nel 2010 nella Biblioteca del Congresso per il suo \"sound ritmato e irresistibile, sposato a un'interpretazione vocale unica, che annunci\u00f2 una nuova era per la storia della musica\".\nBiografia.\nLittle Richard \u00e8 un pioniere dei primi sviluppi del rock and roll. L'inizio della sua carriera discografica, negli anni cinquanta, \u00e8 caratterizzato dalla mescolanza di elementi del blues e del rhythm and blues, con forti influenze gospel.\nInizi.\nRichard Wayne Penniman nacque a Macon, in Georgia, terzo di dodici figli nati da Charles \"Bud\" Penniman Sr. e sua moglie Leva Mae Stewart. Richard crebbe in una famiglia molto religiosa nella quale la musica era parte integrante delle loro vite; la famiglia si esibiva come gruppo canoro in varie chiese locali con il nome d'arte \"The Penniman Singers\". I suoi parenti lo soprannominarono \"War Hawk\" a causa della sua potente voce stridente e acuta. All'et\u00e0 di dieci anni, ispirato dalla figura di Brother Joe May, un cantante evangelista conosciuto come \"The Thunderbolt of the West\" (Il fulmine del West), Penniman decise di voler diventare un prete da grande.\nAbitando in un quartiere afroamericano, Richard aveva qualche raro contatto con persone bianche a causa della segregazione razziale. Giunto alle scuole superiori, Penniman suonava il sassofono nella banda della scuola. Ben presto perse interesse nello studio e inizi\u00f2 a esibirsi in diversi spettacoli amatoriali.\nAnni cinquanta: Rock 'n' Roll &amp; successo.\nPenniman inizi\u00f2 la sua carriera di registrazione il 16 ottobre 1951 imitando lo stile influenzato dalla musica gospel di artisti della fine degli anni quaranta come Billy Wright, ma non raggiunse il successo fino al 1955, quando, sotto la guida dell'esperto produttore Robert \"Bumps\" Blackwell, inizi\u00f2 a registrare in uno stile che aveva utilizzato per anni durante le esibizioni dal vivo, e che consisteva in ritmi veloci, percussioni forti, un suono funky del sassofono, un cantato gospel sopra le righe, grida, spasmi e gemiti, accompagnati a una combinazione di musica boogie-woogie e rhythm and blues.\nNell'ottobre 1951, Penniman aveva ottenuto un contratto con la RCA Camden, ma ben presto fu colpito da un grave lutto. Infatti, suo padre venne ucciso da un colpo di pistola mentre lui si stava esibendo in un locale il 12 gennaio 1952. Due anni dopo la tragedia, pass\u00f2 a incidere per la Peacock Records. Richard pubblic\u00f2 regolarmente dischi nel periodo 1951-54, ma nessuno di essi si rivel\u00f2 un successo. Dopo sole due sedute di registrazione con la Peacock nel 1953, Penniman, insoddisfatto dell'andamento della sua carriera solista, form\u00f2 un gruppo musicale R&amp;B dal nome \"The Upsetters\".\nLa \"band era\" composta dal batterista di New Orleans Charles \"Chuck\" Connors e da due sassofonisti, incluso Wilbert \"Lee Diamond\" Smith. Nel 1955, al gruppo si aggiunsero altri due sassofonisti, Clifford \"Gene\" Burks e Grady Gaines, che presto si guadagn\u00f2 il ruolo di leader, insieme a Olsie \"Baysee\" Robinson al basso, e a Nathaniel \"Buster\" Douglas alla chitarra. Richard Penniman invi\u00f2 una demo alla Specialty Records nel 1955, e partecip\u00f2 a una sessione di registrazione a New Orleans, in una pausa della quale cominci\u00f2 a cantare \"Tutti Frutti\", una canzone riproposta negli anni a seguire da molti artisti, tra i quali Elvis Presley, la cui versione del 1956 \u00e8 rimasta celebre.\nQuesto brano, con parti trascinanti di batteria, sassofono e pianoforte, un \"beat\" veloce e testi ripuliti, \u00e8, con \"Lucille\", il pi\u00f9 famoso tra quelli composti da Little Richard, che negli anni successivi registr\u00f2 numerosi altri successi, tra cui \"Long Tall Sally\", \"Slippin' and Slidin\", \"Jenny, Jenny\" e \"Good Golly, Miss Molly\". Altri brani conosciuti, sia scritti che interpretati da lui sono \"Don't Deceive Me\", \"Devil With a Blue Dress on\", \"Keep a Knockin\"', \"Rip It Up\", \"Land of a Thousand Dances\" e \"You Know You Make Me Wanna Shout\". Penniman, insieme alla sua band, inizi\u00f2 a girare in lungo e in largo tutti gli Stati Uniti suonando i suoi successi negli stadi e nelle sale concerto delle principali citt\u00e0 del Paese&lt;ref name=\"http://www.chuckberry.de\"&gt;&lt;/ref&gt;.\nDurante le sue esibizioni, le persone afroamericane si mischiavano con quelle bianche in un periodo in cui negli Stati Uniti d'America (in prevalenza negli Stati del sud) vigevano severe leggi segregazioniste che imponevano che nei luoghi pubblici (inclusi i concerti) ci fossero zone separate riservate ai \"bianchi\" e ai \"neri\". Invece il pubblico di Richard, iniziava ad assistere al concerto effettivamente diviso in zone separate, ma il pi\u00f9 delle volte le persone si mischiavano insieme. Associazioni segregazioniste del Sud degli Stati Uniti d'America, come la \"North Alabama White Citizens Council\" (Consiglio dei cittadini bianchi del Nord dell'Alabama), protestarono vivacemente mandando in onda spot in televisione, che mettevano in guardia la popolazione affermando che \"il Rock n Roll \u00e8 parte di un complotto comunista per danneggiare i valori morali della giovent\u00f9 statunitense. \u00c8 pieno di riferimenti sessuali, immorale e...avvicina le persone di etnie diverse le une alle altre\".\nIl successo di Little Richard era comunque cos\u00ec trascinante, che persino nel sud dove il segregazionismo imperava, i pregiudizi verso gli artisti afroamericani che si esibivano in locali per bianchi andarono lentamente scemando. Non solo la sua musica o il fatto che fosse un nero scandalizzava i benpensanti dell'epoca, ma anche il suo spregiudicato \"look\" composto da abiti sgargianti, colorati, esagerati, la sua celebre pettinatura imbrillantinata e il trucco sugli occhi che gli davano un'aureola di pericolosa \"lascivia\", inedita per un cantante degli anni cinquanta.\nConversione al Cristianesimo.\nRaggiunto finalmente il successo, Little Richard lasci\u00f2 il \"music business\" improvvisamente nel 1957, a met\u00e0 di un tour australiano, per entrare in un'universit\u00e0 cristiana nell'Alabama e intraprendere la carriera di predicatore. In questo periodo pubblic\u00f2 solo qualche brano gospel nei primi anni sessanta, mentre la Speciality Records pubblic\u00f2 alcuni suoi nuovi brani basati su registrazioni del passato.\nAnni sessanta: Il ritorno sulle scene.\nNel 1962, Little Richard torn\u00f2 sulla scena con un tour nel Regno Unito, ricevuto con entusiasmo e con il supporto di Rolling Stones e Beatles, suoi fan da tempo. Il 1\u00ba marzo 1964, Little Richard reclut\u00f2 il giovane Jimi Hendrix come nuovo membro della sua band, Hendrix inizi\u00f2 a vestirsi come lui e a farsi crescere i baffi proprio come li portava Penniman. Hendrix and\u00f2 in tour con Penniman e suon\u00f2 in circa una dozzina di tracce per la Vee Jay Records tra la primavera del 1964 e il 1965 prima di lasciare il gruppo. Tre singoli, inclusa una reinterpretazione di \"Whole Lotta Shakin' Goin' On\", entrarono in classifica riscuotendo un successo contenuto.\nNel 1966 e nel 1967, Penniman registr\u00f2 due album di musica soul per la Okeh Records, insieme al suo vecchio amico degli anni cinquanta, Larry Williams, come produttore, e con Johnny Guitar Watson alla chitarra. Il primo disco produsse il singolo di successo \"Poor Dog\". Nell'agosto 1967, il secondo album, che consisteva in una raccolta di esibizioni in concerto all'Okeh Club, riport\u00f2 Penniman nella classifica dei 200 album pi\u00f9 venduti d'America stilata da \"Billboard\", dopo circa dieci anni di assenza. Questo periodo di rinnovato successo rifece cascare Penniman nello stile di vita pieno di orge bisessuali e stravizi che lo aveva portato a convertirsi al fondamentalismo cristiano sul finire degli anni cinquanta, inoltre inizi\u00f2 ad abusare pesantemente di cocaina.\nCon l'emergere del movimento Black Power alla fine del decennio, Penniman fu \"caldamente\" consigliato di esibirsi strettamente per un pubblico di soli neri. Egli rifiut\u00f2 perch\u00e9 non voleva vietare a nessuno la possibilit\u00e0 di assistere a un suo spettacolo. per tutto il resto del decennio, rimase una figura di spicco nel music business, facendo frequenti concerti negli Stati Uniti e in Europa, come anche in Messico e in Canada.\nAnni settanta: declino e rinascita.\nPenniman continu\u00f2 a vivere \"pericolosamente\" per gran parte degli anni settanta e svilupp\u00f2 dipendenze da diversi tipi di droga. Nel frattempo, lui e suo fratello fondarono la loro propria compagnia, la Bud Hole Incorporated. Nel 1977, Penniman arriv\u00f2 a un punto di non ritorno. Due suoi cari amici, un fratello e un nipote che amava come un figlio, morirono, e lui quasi rischi\u00f2 di essere ucciso dal suo vecchio amico Larry Williams, che, mentre era in crisi d'astinenza, gli punt\u00f2 una pistola contro minacciando di ucciderlo se non gli avesse dato del denaro per la droga.\nIn quello che Richard ricorda come il momento pi\u00f9 terrorizzante di tutta la sua vita, Penniman si ricord\u00f2 di avere un po' di contanti in tasca e prontamente li diede a Williams, che quindi lo lasci\u00f2 andare. Dopo questo brutto episodio e i lutti subiti, Penniman decise di cambiare definitivamente stile di vita e torn\u00f2 all'evangelismo cristiano. Lasci\u00f2 contemporaneamente anche le scene, dichiarando che non era possibile conciliare una carriera da rockstar con la volont\u00e0 di servire il Signore.\nAnni ottanta, novanta e oltre.\nPenniman continu\u00f2 a evangelizzare le folle in circa 250 occasioni durante la prima met\u00e0 degli anni ottanta, alle volte in piccole chiese, altre in auditorium da 21.000 posti. Le sue prediche vertevano principalmente sulla necessit\u00e0 dell'eguaglianza tra le etnie e il redimere dai peccati la propria anima grazie all'amore del Signore, prendendo spunto dal suo rinnegato passato da alcolista , drogato e omosessuale. Quindi si riconcili\u00f2 con il mondo della musica, tornando a esibirsi in concerto, indicando di aver compreso che era possibile servire Dio anche attraverso la musica, rendendo felici le persone.\nNel 1985 fece un cameo in \"Miami Vice\" (ep. 2x4). Nello stesso anno rimase vittima di un grave incidente stradale che lo costrinse al ricovero al Cedars Sinai Hospital di Los Angeles.\nNel 1986 Penniman fece una comparsata nel film \"Su e gi\u00f9 per Beverly Hills\", ricevendo buone recensioni per la sua prova di attore. Nel 1987 viene in Italia, invitato da Adriano Celentano a partecipare come ospite in una puntata del suo show \"Fantastico 8\": per il \"Molleggiato\" \u00e8 una irripetibile occasione di duettare, cantando insieme ad uno dei suoi idoli musicali di inizio carriera (tra i suoi primissimi 45 giri, incisi dal 1958, vi erano infatti alcune cover proprio di Penniman).\nNel 1988, apparve nell'album tributo \"Folkways: A Vision Shared\" (per il brano \"The Rock Island Line\", affiancato dai Fishbone) ed esegu\u00ec la canzone portante della colonna sonora del film \"I gemelli\" insieme a Philip Bailey.\nRecit\u00f2 anche un sermone e cant\u00f2 il coro di sottofondo nella versione live estesa del brano degli U2 e di B.B. King \"When Love Comes to Town\" del 1989. Penniman rimase attivo per tutti gli anni novanta, facendo della apparizioni, di tanto in tanto, in televisione, concerti, videoclip musicali, spot, film, e registrando nuovi brani.\nNel 1990, registr\u00f2 un frammento di parlato rap per la canzone \"Elvis Is Dead\" dei Living Colour (\"featuring\" Maceo Parker al sax) e in seguito suon\u00f2 il brano insieme al gruppo dal vivo in TV. Da quel momento Little Richard ha avuto una carriera periodica nel cinema, pubblicando occasionalmente nuove opere e mantenendo il suo status come pioniere del \"rock and roll\".\nNel 1991 partecip\u00f2 ad una puntata di \"Il tenente Colombo\" nell'episodio 10x03 \"Colonna sonora con omicidio\".\nNel 2000 \u00e8 stato realizzato un biophic televisivo per la \"NBC\" sulla sua vita, interpretato dal cantante Leon e diretto da Robert Townsend per il quale fu anche tra i produttori esecutivi.\nContinu\u00f2 ad esibirsi in pubblico fino al 2013, anno del suo ultimo concerto a Las Vegas.\nLa morte.\nPenniman \u00e8 deceduto il 9 maggio 2020 a causa di un tumore osseo, all'et\u00e0 di 87 anni. A darne notizia il figlio Danny con un comunicato alla rivista \"Rolling Stone\".\nLascito artistico.\nPenniman ha influenzato lo sviluppo di diversi generi musicali di primo piano nel ventesimo secolo ed \u00e8 stato anche importante nella formazione di altri celebri artisti. James Brown, che riteneva Penniman il suo \"idolo\", afferm\u00f2 che egli era stato il primo a mischiare il funk con il rock and roll negli anni cinquanta. Otis Redding riteneva che Penniman avesse contribuito significativamente allo sviluppo della musica soul. Penniman \u00e8 stato citato come fonte primaria di ispirazione da numerosi altri artisti di successo. Nel 1989, Ray Charles lo present\u00f2 durante il \"The Legends of Rock n Roll concert\", definendolo \"un uomo che diede inizio a un genere di musica che gett\u00f2 le basi per molto di quello che venne in seguito\".\nBo Diddley disse che \"Little Richard era un genio dello show business unico nel suo genere, e che aveva influenzato molte persone nel music business\". Paul McCartney ha confessato di aver sempre idolatrato Penniman quando andava a scuola da ragazzo, e che avrebbe voluto saper cantare come lui. Mick Jagger defin\u00ec Penniman \"il creatore\" e \"il suo primo idolo\". Durante gli anni scolastici, Bob Dylan dichiarava spesso che la sua ambizione pi\u00f9 grande sarebbe stata quella di entrare a far parte del gruppo musicale di Little Richard. Nel 1966, Jimi Hendrix avrebbe detto: \u00abVoglio riuscire a fare con la mia chitarra quello che Little Richard fa con la sua voce\u00bb. Bob Seger, John Fogerty, David Bowie, Bon Scott, Angus Young, Freddie Mercury, e Rod Stewart sono alcuni degli altri artisti che hanno citato Penniman come loro influenza primaria."}
{"id": "14798", "revid": "287204", "url": "https://it.wikipedia.org/wiki?curid=14798", "title": "Bandiera del Liechtenstein", "text": "La bandiera del Liechtenstein \u00e8 stata adottata nel 1921.\nI colori blu e rosso hanno un'origine incerta, alcune fonti li danno come risalenti all'incoronazione nel 1746 di Giuseppe II d'Asburgo-Lorena a imperatore del Sacro Romano Impero, dove i dignitari reali indossavano livree blu e rosse, ma i colori della casata regnante sul Principato erano il rosso e giallo. Lo stemma, caricato al centro dal 1982 per identificare la bandiera di Stato, \u00e8 formato principalmente dalle armi giallo-rosse dei Liechtenstein in centro, sopra a uno scudo di forma sannitica contenente gli stemmi di Slesia (aquila), Kuenringe (giallo-nero con traversa verde), Troppavia (rosso e bianco), Frisia orientale per Rietberg (aquila con fattezze femminili), e J\u00e4gerndorf (corno di caccia), riferiti alle parentele sviluppatesi nei secoli e ai territori posseduti dai regnanti.\nStoria.\nL'unione dei territori di Vaduz e Schellenberg, gi\u00e0 appartenenti alla casata dei Liechtenstein, permise al Principato di entrare a far parte a tutti gli effetti del Sacro Romano Impero nel 1719 per poi far parte delle diverse confederazioni germaniche che si sono realizzate nel XIX secolo. La prima bandiera del Principato \u00e8 stata un bicolore orizzontale rosso e giallo (i colori dei Liechtenstein), e rimase in vigore sino a met\u00e0 Ottocento, quando si adottarono i colori attuali in disposizione verticale, ufficializzati poi nel 1921 ma con disposizione orizzontale. Nel corso delle Olimpiadi di Berlino, nel 1936, ci si accorse della totale corrispondenza della bandiera del Principato con quella di Haiti, per cui si decise di aggiungervi il cappello principesco. Nel 1982, dopo una leggera modifica al disegno della corona, questa venne confermata ufficialmente come bandiera nazionale per l'uso civile, mentre quella con lo stemma di Stato, riconosciuto ufficialmente solo nel 1957, \u00e8 a uso del Governo e del Parlamento."}
{"id": "14802", "revid": "5", "url": "https://it.wikipedia.org/wiki?curid=14802", "title": "San Carlos de Puno", "text": ""}
{"id": "14803", "revid": "1718925", "url": "https://it.wikipedia.org/wiki?curid=14803", "title": "Bandiera del Messico", "text": "La bandiera del Messico venne introdotta per la prima volta nel 1821 come un semplice tricolore verde (lato dell'asta), bianco e rosso. Nel 1823 venne aggiunto al centro della striscia bianca lo stemma messicano, che rappresenta la fondazione, nel 1325, della capitale Azteca di Tenochtitl\u00e1n (sul suolo attualmente occupato dalla moderna capitale della nazione, Citt\u00e0 del Messico). Lo stemma \u00e8 stato modificato diverse volte, e di conseguenza \u00e8 stata modificata anche la bandiera, non pi\u00f9 cambiata dal 1968 con l'attuale stemma.\nI colori rappresentano in ordine l'indipendenza, la religione e l'unione fra gli stati messicani, stando alla \"Bandera Trigarante de Mexico\" che avrebbe ispirato l'attuale bandiera messicana, tuttavia altre interpretazioni si sono susseguite, la pi\u00f9 conosciuta \u00e8 quella trapelata dalla secolarizzazione del paese operata da Benito Ju\u00e1rez, secondo la quale il verde rappresenta la speranza, il bianco l'unit\u00e0 e il rosso il sangue degli eroi della patria.\nL'articolo 3 della Legge sui simboli nazionali messicani stabilisce che la bandiera pu\u00f2 essere disposta in \"corbata\" (a lato), ovvero un particolare ornamento a cravatta formato da due fiocchi e frangiata d'oro. La \"corbata\" viene spesso esposta nel Parlamento nazionale; inoltre, spesso forze politiche del paese adottano loro \"corbate\" con colori propri.\nDal 1999 sono state istituite delle \"Banderas monumentales\", ovvero bandiere di dimensioni gigantesche distribuite nei punti pi\u00f9 importanti a livello nazionalistico. La pi\u00f9 grande \u00e8 quella di Monterrey.\nDifferenza con la bandiera italiana.\nPer via della disposizione comune del tricolore (che \u00e8 stata del tutto casuale), molti ritengono che l'unica differenza esistente tra la bandiera italiana e la bandiera messicana sia soltanto lo stemma presente nella seconda. Bisogna anche aggiungere per\u00f2, che la bandiera italiana non solo utilizza una tonalit\u00e0 pi\u00f9 chiara di verde ma ha inoltre proporzioni diverse rispetto a quella messicana: infatti quelle della bandiera italiana sono pari a 3:2, mentre quelle della bandiera messicana risultano essere 7:4. La somiglianza fra le due bandiere pose comunque un serio problema nei trasporti marittimi, dato che in origine la bandiera mercantile messicana era priva di stemmi e conseguentemente quasi identica al tricolore repubblicano italiano del 1946. Per ovviare a tale inconveniente, su richiesta delle autorit\u00e0 marittime internazionali, sia l'Italia che il Messico adottarono bandiere navali con stemmi differenti."}
{"id": "14805", "revid": "5", "url": "https://it.wikipedia.org/wiki?curid=14805", "title": "Pino (botanica)", "text": ""}
{"id": "14806", "revid": "5", "url": "https://it.wikipedia.org/wiki?curid=14806", "title": "Pino domestico", "text": ""}
{"id": "14807", "revid": "5", "url": "https://it.wikipedia.org/wiki?curid=14807", "title": "Pino da pinoli", "text": ""}
{"id": "14808", "revid": "5", "url": "https://it.wikipedia.org/wiki?curid=14808", "title": "Pino marittimo", "text": ""}
{"id": "14809", "revid": "5", "url": "https://it.wikipedia.org/wiki?curid=14809", "title": "Pino d'Aleppo", "text": ""}
{"id": "14810", "revid": "5", "url": "https://it.wikipedia.org/wiki?curid=14810", "title": "Pino calabro", "text": ""}
{"id": "14811", "revid": "5", "url": "https://it.wikipedia.org/wiki?curid=14811", "title": "Pino nero", "text": ""}
{"id": "14812", "revid": "769080", "url": "https://it.wikipedia.org/wiki?curid=14812", "title": "Pino nero calabro", "text": ""}
{"id": "14813", "revid": "4", "url": "https://it.wikipedia.org/wiki?curid=14813", "title": "Pino austriaco", "text": ""}
{"id": "14814", "revid": "2207", "url": "https://it.wikipedia.org/wiki?curid=14814", "title": "Pino uncinato", "text": ""}
{"id": "14816", "revid": "5", "url": "https://it.wikipedia.org/wiki?curid=14816", "title": "Pino cembro", "text": ""}
{"id": "14822", "revid": "5695", "url": "https://it.wikipedia.org/wiki?curid=14822", "title": "Bandiera della Norvegia", "text": "La bandiera norvegese \u00e8 rossa, con una croce blu bordata in bianco che si estende fino ai bordi della bandiera; la parte verticale della croce \u00e8 spostata verso il lato dell'asta, nello stile della Dannebrog, la bandiera della Danimarca. Le proporzioni degli elementi della bandiera sono in larghezza di 6-1-2-1-12 e in altezza di 6-1-2-1-6.\nStoria.\nA partire dal XVI secolo, e fino al 1814 la Norvegia utilizz\u00f2 la stessa bandiera della Danimarca, in quanto era in unione con tale nazione. Nel 1814, la Norvegia venne unificata alla Svezia, e nel 1815 venne designata una bandiera per i due paesi, la bandiera svedese con una croce bianca su sfondo rosso nell'angolo superiore sinistro. Ma i norvegesi, che nel 1814 avevano creato la loro costituzione, volevano anche una loro bandiera, e l'attuale bandiera norvegese venne disegnata a questo scopo nel 1821, da Fredrik Meltzer, imprenditore e politico norvegese, della citt\u00e0 di Bergen. \nInizialmente tale bandiera venne resa illegale per l'utilizzo sulle navi, perch\u00e9 navigare sotto una bandiera poco familiare avrebbe potuto comportare rischi legati alla pirateria, ma barche e navi che non si allontanavano troppo dalla costa utilizzavano la bandiera norvegese.\nNel 1844 venne approvata una legge che stabil\u00ec l'obbligo per le bandiere norvegese e svedese di recare nell'angolo superiore sinistro il \"marchio d'unione\", o \"Sildesalaten\", ad indicare l'unione. \nNel 1899 la bandiera norvegese come la conosciamo oggi divenne la bandiera nazionale ufficiale della Norvegia.\nSimbolismo.\nFredrik Meltzer sentiva che la bandiera dovesse portare una croce cristiana, simile a quella di altre nazioni scandinave (Svezia e Danimarca). Molte nazioni libere usavano i colori rosso, bianco e blu e quindi questi vennero usati nella bandiera. Meltzer prese anche in considerazione i colori delle bandiere delle nazioni confinanti. La Danimarca aveva il rosso, che venne incluso nella bandiera norvegese, mentre la Svezia aveva il blu, e anche questo colore venne usato.\nColori e proporzioni.\nI colori ufficiali della bandiera sono fissati col sistema Pantone, e sono PMS 200 per il rosso e PMS 281 per il blu, approssimabili ai valori RGB #BA0C2F e #00205B.\nLe proporzioni sono diverse per le due bandiere."}
{"id": "14826", "revid": "123921702", "url": "https://it.wikipedia.org/wiki?curid=14826", "title": "Bandiera del Pakistan", "text": "La bandiera pakistana venne disegnata da Mohammad Ali Jinnah, e venne adottata con l'indipendenza del Pakistan, il 14 agosto 1947.\nCaratteristiche.\nLa bandiera \u00e8 verde con una banda bianca sul lato dell'asta. Al centro della parte verde sono presenti una luna calante e una stella a cinque punte, entrambe bianche. La sezione verde rappresenta la maggioranza musulmana, mentre quella bianca rappresenta le minoranze non musulmane. La mezzaluna e la stella sono due simboli pre-islamici. Il nome della bandiera in urdu \u00e8 \"Parc\u0331am-e Sit\u0101rah o-Hil\u0101l\" (\"Bandiera della mezzaluna e della stella\"). \nLa mezzaluna fu utilizzata per la prima volta dalla citt\u00e0 di Bisanzio: una leggenda parla di mezzaluna come simbolo della dea Artemide, protettrice della citt\u00e0 e della stella simbolo di Maria Vergine, aggiunta alla mezzaluna da Costantino nel 330 d.C. In seguito la mezzaluna e la stella furono adottati dall'Impero ottomano, fino a diventare di uso comune in tutto il mondo islamico. Oggi tali simboli si ritrovano sulla bandiera di molti stati di fede islamica, pur avendo, secondo molte leggende, origini pagane e cristiane."}
{"id": "14828", "revid": "2039709", "url": "https://it.wikipedia.org/wiki?curid=14828", "title": "Bandiera di Israele", "text": "La bandiera israeliana venne adottata il 28 ottobre 1948. Rappresenta una Stella di David blu al centro di un tall\u00e8d, il manto di preghiera ebraico. Concretamente la stella di David si colloca su uno sfondo bianco, posta tra due strisce blu.\nPolemiche sulla bandiera.\nAlcuni oppositori di Israele sostengono una teoria secondo la quale le strisce blu rappresenterebbero in realt\u00e0 i fiumi Nilo ed Eufrate: questi sarebbero i confini naturali dei territori che per qualche motivo segretamente Israele cercherebbe di conquistare. Questa ipotesi \u00e8 stata sostenuta anche da Arafat, Hamas e dall'Iran ma non ve n'\u00e8 alcuna traccia nei documenti che raccontano la storia della bandiera. La simbologia della bandiera di Israele \u00e8 stata pi\u00f9 volte smentita sia da sionisti che da antisionisti, come Israel Shahak.\nIl 29 gennaio 2006 il capo di Hamas Mahmud al-Zahar ha preteso che la bandiera fosse cambiata avanzando formale richiesta alle autorit\u00e0 israeliane, facendo leva sulla leggenda dei due fiumi."}
{"id": "14832", "revid": "6340", "url": "https://it.wikipedia.org/wiki?curid=14832", "title": "Comunicazioni", "text": ""}
{"id": "14833", "revid": "125457648", "url": "https://it.wikipedia.org/wiki?curid=14833", "title": "Popolazione", "text": "Una popolazione \u00e8 l'insieme delle persone che vivono in uno stesso territorio e differisce dal popolo che, invece, indica una comunit\u00e0 con lingua, tradizioni e cultura in comune. Le caratteristiche numeriche dei sottoinsiemi, possono contribuire alla descrizione di una popolazione. Le variazioni di popolazione attraverso il tempo sono oggetto di studio della demografia. In ecologia e pi\u00f9 in generale in biologia la \"popolazione\" \u00e8 l'insieme degli individui della medesima specie che popolano lo stesso ecosistema; vedi popolazione biologica.\nStoria.\nLa popolazione del nostro pianeta ha raggiunto i 7 miliardi di abitanti nel 2011. Si suppone che la popolazione della terra sfiorer\u00e0 gli 8 miliardi entro il 2025. In realt\u00e0 non \u00e8 possibile prevedere con sufficiente precisione quali mutamenti economici, sociali e culturali si verificheranno nel mondo nel lungo periodo. La crescita della popolazione \u00e8 caratterizzata da ritmi molto elevati negli ultimi due secoli e solo negli ultimi decenni ha rallentato (o si \u00e8 quasi arrestata) nei paesi sviluppati e accenna a rallentare in alcuni fra i paesi meno sviluppati pur rimanendo globalmente ingente. In passato, la crescita \u00e8 stata generalmente pi\u00f9 lenta, ma ha comunque conosciuto dei cambi di velocit\u00e0.\nNon \u00e8 facile ricostruire con esattezza la storia della popolazione mondiale. Oggi in quasi tutti i paesi del mondo si svolgono pi\u00f9 o meno regolarmente (in Italia, a partire dal 1861, ogni dieci anni) dei \"censimenti della popolazione\" che i governi organizzano con grande impegno. Tuttavia, ancora oggi, non dappertutto i censimenti si svolgono con la necessaria regolarit\u00e0. Per esempio, ci sono paesi nei quali non vengono eseguiti perch\u00e9 un gruppo dominante religioso, etnico, linguistico, sociale vuole nascondere il fatto che un altro gruppo \u00e8 cresciuto di pi\u00f9 e potrebbe quindi avanzare delle rivendicazioni. Ma, soprattutto, il censimento generale della popolazione, eseguito con metodi scientifici, \u00e8 uno strumento moderno che si \u00e8 affermato negli ultimi due secoli (anche se non mancano illustri precedenti nella Roma antica o nell'impero cinese).\nUna decisa ripresa, con l'inizio di un altro balzo, si ebbe verso la fine del Settecento. In poco meno di due secoli, fra il 1800 e il 1992, la popolazione del mondo si \u00e8 quasi sestuplicata. Ma la crescita non \u00e8 stata uguale per tutti i continenti. In Europa la popolazione \u00e8 cresciuta di circa tre volte e mezzo (ma la crescita demografica \u00e8 cominciata prima ed \u00e8 stata inizialmente pi\u00f9 impetuosa rispetto ad altri continenti), in Asia di cinque volte, in Africa di pi\u00f9 di sei.\nLe Americhe fanno storia a s\u00e9. Conobbero un pauroso declino demografico fra il Cinquecento e il Seicento, dopo la conquista europea, quando le popolazioni native vennero sterminate soprattutto dalle malattie arrivate dall'Europa. Si pensi che la popolazione del Per\u00f9 raggiunse solo nella prima met\u00e0 del Novecento il livello che aveva attorno al 1490. Ancora all'inizio dell'Ottocento, le Americhe non ospitavano pi\u00f9 di 24 milioni di persone. Questa cifra si \u00e8 moltiplicata per pi\u00f9 di 30 in meno di due secoli a causa dell'arrivo in America di coloni europei e di un tasso di natalit\u00e0 elevato, accompagnato, in Nord America e in alcune zone del Sud America, da un tasso di mortalit\u00e0 contenuto o particolarmente basso. In particolare l'America Latina \u00e8 passata da 19 milioni di abitanti nel 1800 a 543 nel 2003.\nLa Cina \u00e8 uno dei paesi pi\u00f9 popolosi al mondo dall'et\u00e0 del bronzo, il suo peso demografico rispetto al totale mondiale sal\u00ec a livelli massimi tra il Cinquecento e il Seicento (soprattutto in virt\u00f9 del crollo della popolazione di mesoamerica e Per\u00f9), oggi per\u00f2 il suo primato va diminuendo, soprattutto per la crescita esponenziale e incontrollata dei paesi dell'Asia meridionale come India e Pakistan. Inoltre l'Africa subsahariana era relativamente poco popolata fino al XIX secolo, mentre oggi la percentuale di africani incide sempre pi\u00f9 sul totale mondiale.\nLa crescita demografica degli ultimi 300 anni \u00e8 un fenomeno senza precedenti, la cui portata e i cui effetti sfuggono in buona parte alla nostra attuale comprensione. L'ambiente naturale della terra ne \u00e8 risultato completamente trasformato, ampi territori che mai avevano conosciuto l'aratro sono stati non solo trasformati in zone coltivate, ma colonizzati e urbanizzati, completamente trasformati dall'azione umana e occupati dalla nostra specie come luogo di residenza, svago, produzione industriale o alimentare.\nSi pensi che, probabilmente, la maggioranza dell'umanit\u00e0 \u00e8 vissuta tra il 1700 e il 2010 piuttosto che nei anni precedenti.\nL'agricoltura.\nFra i e gli anni fa venne fatta una delle pi\u00f9 rivoluzionarie invenzioni: l'agricoltura. Per coltivare i campi, gli uomini abbandonarono il nomadismo e divennero sedentari. A causa dell'agricoltura e dell'allevamento fu possibile garantire una base alimentare a un maggior numero di persone e la popolazione della Terra raggiunse, duemila anni fa, i 200 milioni di abitanti. Lo sviluppo dell'agricoltura permise anche la nascita delle prime citt\u00e0, la cui sopravvivenza era garantita proprio dalle risorse agricole.\nLa Rivoluzione industriale.\nNei secoli successivi la popolazione della Terra ebbe oscillazioni dovute all'alternarsi di periodi di benessere e periodi di carestia. Fame, pestilenze, e guerre avevano decimato le popolazioni. Ma intorno alla met\u00e0 del Settecento la situazione cambi\u00f2 radicalmente perch\u00e9 allo sviluppo dell'agricoltura si un\u00ec la Rivoluzione industriale. In Europa e nell'America Settentrionale, pur tra molte disparit\u00e0 sociali, i progressi dell'industria migliorarono le condizioni di vita delle famiglie: le abitazioni diventarono pi\u00f9 calde e igieniche, l'alimentazione pi\u00f9 varia e completa, le carestie pi\u00f9 rare. In seguito, la medicina fece passi da gigante e diminu\u00ec la mortalit\u00e0, sia quella assoluta sia quella durante il primo anno di vita. Fino agli anni recenti, la crescita della popolazione \u00e8 avvenuta nei paesi in cui lo sviluppo economico era maggiore.\nDistribuzione non uniforme.\nQuasi tutta l'umanit\u00e0 vive concentrata su poco pi\u00f9 di un sesto delle terre emerse. Alcuni fattori hanno condizionato in passato, e in parte condizionano ancora oggi, il popolamento. In effetti, la distanza dall'Equatore porta verso le regioni a clima temperato e monsonico dove si concentra una buona parte dell'umanit\u00e0. Sono le regioni in cui l'agricoltura si \u00e8 sviluppata con buoni risultati fin dall'antichit\u00e0. Verso i Poli, per il grande freddo, la popolazione diminuisce rapidamente.\nUn secondo fattore \u00e8 la distanza del mare e dei grandi corsi d'acqua. In tutti i continenti il popolamento \u00e8 molto elevato lungo le coste dei mari e degli oceani, mentre diminuisce man mano che ci si allontana dalla costa e dall'acqua.\nUn terzo fattore \u00e8 l'altitudine. Il popolamento pi\u00f9 fitto si trova nelle aree di pianura, mentre le montagne e gli altopiani elevati, freddi e di difficile coltivazione, hanno sempre respinto gli uomini.\nInfine, gli insediamenti dipendono dalle risorse che ogni ambiente offre e che gli uomini sono in grado di sfruttare. In effetti, le steppe aride, i terreni gelati, i luoghi desertici e privi di vie d'acqua, i territori scarsi di risorse alimentari hanno in passato respinto gli uomini. Oggi il popolamento dipende, per le diverse forme che assume, anche dal grado di sviluppo economico delle varie aree del mondo.\nSi pu\u00f2 dire che il mondo sia diviso da una linea immaginaria, orizzontale, che separa le nazioni ricche ed evolute nel Nord e quelle povere e in via di sviluppo nel Sud della Terra. Le differenze nel livello di vita generano flussi migratori dai luoghi pi\u00f9 miseri verso quelli pi\u00f9 ricchi. \nQuesto fenomeno accade anche all'interno di ogni stato, ricco o povero: le popolazioni tendono in genere a concentrarsi nelle aree urbane, abbandonando cos\u00ec le campagne.\nDove la Terra \u00e8 molto popolata.\nL'emisfero boreale \u00e8 pi\u00f9 popolato di quello australe. Per\u00f2 aree molto abitate si alternano ovunque ad aree poco popolate. La maggior densit\u00e0 demografica si trova in tre aree. La prima \u00e8 situata in Asia e si estende tra la pianura del fiume Indo e quella del fiume Gange includendo Pakistan, India e Bangladesh, dove vivono oltre un miliardo di persone; dall'altro lato sono intensamente popolate aree della Cina e del Giappone e, pi\u00f9 a Sud, dell'Indocina e dell'Indonesia. In totale, l'area monsonica asiatica accoglie pi\u00f9 della met\u00e0 della popolazione mondiale. L'insediamento umano risale a migliaia di anni fa, quando si svilupparono antiche civilt\u00e0 dedite alla coltivazione del riso, che ancora oggi \u00e8 la risorsa alimentare di base delle popolazioni asiatiche.\nLa seconda area con elevate densit\u00e0 abitative \u00e8 l'Europa, e in particolar modo l'Europa occidentale. La zona pu\u00f2 includere anche la Turchia, a volte considerata parte dell'Europa a volte no, ma in questo caso facente parte di quest'area a elevata densit\u00e0 abitativa; area che passa gli 800 milioni di abitanti. Una terza area fittamente abitata \u00e8 l'America Settentrionale, in particolar modo la parte orientale della stessa, dove, oltre che per il clima temperato e le favorevoli risorse ambientali, la popolazione \u00e8 cresciuta per motivi storici derivanti sia dall'immigrazione europea sia dallo sviluppo industriale e urbano. Non comparabile comunque la densit\u00e0 abitativa di quest'area alle prime due.\nDove la Terra \u00e8 poco popolata.\nCi sono spazi immensi dove gli uomini abitano poco o nulla. Si tratta di luoghi necessari all'equilibrio globale della Terra, ma inospitali. Per\u00f2 anche in queste zone vi sono insediamenti di popolazioni che hanno saputo convivere con le difficilissime condizioni di vita. Le foreste tropicali, per esempio, hanno un clima caldo-umido, il suolo \u00e8 invaso da una fittissima vegetazione spontanea e nelle vastissime paludi ci sono insetti che rendono l'ambiente malsano (zanzare portatrici di malaria, di febbre gialla ecc.). Tuttavia, anche in questo ambiente si sono insediate varie popolazioni, molte delle quali rischiano oggi l'estinzione per la distruzione del loro \"habitat\" provocata dallo sfruttamento delle risorse di quelle terre vergini.\nLe zone aride e desertiche hanno piogge cos\u00ec scarse che i lunghi periodi di siccit\u00e0 rendono quasi impossibile l'agricoltura. Anche qui, tuttavia, sono riusciti a vivere popoli in grado di sfruttare le misere coltivazioni delle oasi e popoli nomadi, dediti alla pastorizia e al commercio (come i Tuareg del Sahara). Le zone montane offrono un \"habitat\" adatto all'uomo solo alle quote inferiori ai 2000 metri. Vi sono per\u00f2 popoli che vivono sull'altopiano del Tibet, in Asia, a pi\u00f9 di 5000 metri di quota, testimoni, con i loro templi, di civilt\u00e0 antichissime; inoltre, le popolazioni andine abitano gli altopiani della Cordigliera delle Ande a oltre 4000 metri di altezza. Gli immensi spazi glaciali dell'Artide e dell'Antartide, fondamentali per la regolazione del clima della Terra, sono inospitali, anche se nelle regioni artiche del Canada, dell'Europa e della Groenlandia vivono le popolazioni Inuit e lappone, organizzate in piccole comunit\u00e0 dedite alla caccia e alla pesca.\nL'Urbanizzazione.\nLa crescita delle citt\u00e0 costituisce uno dei fenomeni pi\u00f9 importanti della nostra epoca: in tutto il mondo la popolazione tende a concentrarsi negli insediamenti urbani e gi\u00e0 oggi pi\u00f9 della met\u00e0 degli abitanti della Terra vive nelle citt\u00e0, mentre all'inizio dell'Ottocento i cittadini erano solo 5 persone ogni 100.\nNei paesi sottosviluppati, la popolazione urbana cresce a un ritmo tre volte superiore rispetto ai paesi sviluppati. C'\u00e8 per\u00f2 una grande differenza tra quanto accade nei paesi ricchi e in quelli poveri. Nei paesi ricchi l'urbanizzazione \u00e8 frutto dello sviluppo: le citt\u00e0 offrono posti di lavoro e un modo di vita per molti pi\u00f9 interessante. Dove la societ\u00e0 \u00e8 pi\u00f9 ricca ed evoluta si sta anzi delineando una tendenza contraria: attivit\u00e0 industriali, aree commerciali e zone residenziali si spostano dalla citt\u00e0 verso altri luoghi. \u00c8 il decentramento urbano. Numerose fabbriche sono sorte in zone agricole, perch\u00e9 le reti telematiche e i trasporti veloci tendono ad annullare le distanze. In aree extraurbane, talvolta in aperta campagna, sono sorti grandi centri commerciali e insediamenti residenziali. Nei paesi poveri, invece, le grandi masse che si accalcano nelle sterminate periferie delle citt\u00e0, inseguono solo la speranza, spesso solo illusoria, di migliorare la propria esistenza.\nLe grandi concentrazioni urbane.\nSi definisce metropoli quella citt\u00e0 che estende la propria influenza a vaste regioni che la circondano: la metropoli di Houston, in USA, si estende per 1500 chilometri quadrati, quella di Pechino, in Cina, per 16000. Le metropoli hanno una popolazione elevata, spesso superano i 10 milioni di abitanti, e un'alta densit\u00e0 di abitanti (per esempio, 14000 abitanti per chilometro quadrato a Tokyo).\nDiversa dalla metropoli \u00e8 la conurbazione, che si \u00e8 realizzata dove i centri urbani, con le proprie cinture di citt\u00e0 satelliti, si sono congiunti senza perdere la propria identit\u00e0 e autonomia. La conurbazione \u00e8 una configurazione territoriale pi\u00f9 vasta e complessa di una singola citt\u00e0. Nelle regioni in cui diverse conurbazioni si sono saldate, si sono formate le megalopoli, costituite da serie di citt\u00e0 di varie dimensioni, tra cui si allargano anche aree non edificate ricoperte di boschi e parchi, zone agricole dove si coltivano ortaggi e frutta destinati al consumo degli abitanti. Il territorio della megalopoli \u00e8 molto articolato e alterna aree urbane a spazi agricoli, industriali, ricreativi.\nLa pi\u00f9 grande megalopoli si \u00e8 formata nel Nord-Est degli Stati Uniti, sulla costa atlantica, lungo l'asse Washington - Boston. Essa \u00e8 lunga circa 600 chilometri, larga circa 200. Conta circa 50 milioni di abitanti, con una densit\u00e0 media di 300 persone per chilometro quadrato. Comprende altre importanti citt\u00e0 come New York, Filadelfia, Baltimora: in totale 30 aree urbane. \nLa megalopoli chiamata \"San San\" da San Francisco a San Diego, si affaccia per 800 chilometri di lunghezza sulla costa dell'Oceano Pacifico, in California. La megalopoli di ChiPitts, da Chicago a Pittsburgh, \u00e8 disposta invece lungo i grandi laghi centrali. Una grande megalopoli \u00e8 quella del T\u014dkaid\u014d, in Giappone; anch'essa \u00e8 sorta lungo il mare e si sviluppa per circa 300 chilometri.\nIn Italia si parla ancora, talvolta, della possibilit\u00e0 di \"fondere\" in una maniera comparabile con quella descritta sopra le citt\u00e0 di Torino e Milano, che rappresentano due delle aree pi\u00f9 industrializzate e pi\u00f9 ricche di servizi del Paese. Infatti, in entrambe le citt\u00e0 \u00e8 in corso un processo di decentralizzazione, che porta gli abitanti dei due capoluoghi di regione a spostarsi verso le aree pi\u00f9 periferiche, e in particolare verso i comuni limitrofi che ormai costituiscono nella maggior parte dei casi un \"unicum\" con il comune cittadino; fatto che non si verifica invece, per esempio, con la citt\u00e0 di Roma, i cui confini comunali corrispondono ai confini dell'agglomerato urbano in maniera molto pi\u00f9 spiccata che nel caso delle due citt\u00e0 del nord.\nTuttavia, la consistente distanza che separa le due realt\u00e0 (pi\u00f9 di 100 chilometri), sebbene per di s\u00e9 potrebbe non costituire una limitazione, unita al fatto che gran parte del territorio compreso tra esse sia adibito ancora principalmente ad un uso agricolo pi\u00f9 tradizionale, seppur con tutti i vantaggi della modernizzazione delle rispettive tecniche di utilizzo (si pensi alle risaie vercellesi), con piccole realt\u00e0 comunali posizionate in ordine relativamente sparso per la pianura, ma senza grandi centri urbani e senza un sistematico piano di organizzazione del territorio, rendono questa possibilit\u00e0 pi\u00f9 un progetto sulla carta che una possibile realt\u00e0 sostanziale, perlomeno nel breve e nel medio termine. D'altro canto la stessa fattibilit\u00e0 del progetto, cos\u00ec come la sua sostenibilit\u00e0 ecologica e la sua convenienza anche al di l\u00e0 dell'aspetto economico, possono essere argomento di discussione.\nPer quanto riguarda l'Italia meridionale si osservano importanti conurbazioni come quella di Napoli per la Campania e quella di Catania per la Sicilia, in cui le due citt\u00e0 hanno di gran lunga superato i confini comunali per inglobare parecchie cittadine limitrofe.\nLa citt\u00e0 nei paesi sottosviluppati.\nMolte citt\u00e0 dei paesi sottosviluppati hanno un'origine coloniale e furono fondate dagli europei dal nulla o sostituendo gli insediamenti precedenti. Queste citt\u00e0 sorsero lungo le coste o sulle foci dei grandi fiumi perch\u00e9 servivano da punti di raccolta delle materie prime che provenivano dall'interno. Perci\u00f2 le attivit\u00e0 urbane si concentravano intorno alle funzioni del commercio e del trasporto delle merci. Nei centri cittadini abitavano gli europei, e alcune famiglie ricche locali associate alle attivit\u00e0 dei conquistatori. I centri storici sono quindi molto simili a quelli delle citt\u00e0 europee, soprattutto nell'America Meridionale, dove giunse l'azione colonizzatrice della Spagna e del Portogallo. Le citt\u00e0 dei paesi sottosviluppati sono divise in due settori del tutto diversi. C'\u00e8 il settore moderno, con alcuni grattacieli, sedi normalmente di banche o compagnie internazionali, strade ampie e intasate di traffico, alberghi di lusso per i turisti stranieri.\nNel settore tradizionale della citt\u00e0, invece, le case sono malandate, pullulano gli artigiani, i lustrascarpe, i piccoli commercianti adagiati sugli scalini di qualche casa. Colori, odori, oggetti di ogni tipo si mescolano e la confusione \u00e8 sempre grandissima. La pulizia delle strade \u00e8 scarsa e le auto circolanti sono vecchie e malandate. La maggior parte della popolazione vive negli insediamenti abusivi che circondano l'area edificata centrale. Si tratta di costruzioni temporanee, innalzate dagli abitanti stessi e fatte con mezzi di fortuna: lamiere ondulate, cartone, legno, ferro, taniche di plastica.\nMancano l'acqua corrente, le fognature, la scuola, i negozi alimentari; pu\u00f2 essere invece rimarchevole il fatto che, molto pi\u00f9 spesso, \u00e8 presente almeno un televisore, segno che l'impatto della telecomunicazione che caratterizza la realt\u00e0 moderna inizia a essere presente anche nelle realt\u00e0 meno agiate. Sono le baraccopoli che prendono nomi suggestivi: \"favelas\" in Brasile, \"villas miseria\" in Argentina, \"bustess\" in India. Queste periferie brulicanti sono estesissime e ospitano pi\u00f9 di met\u00e0 della popolazione urbana dei paesi sottosviluppati.\nAspetti demografici.\nLe dinamiche demografiche.\nLa Terra non \u00e8 sempre stata popolata come oggi. All'inizio del 1900, il nostro pianeta aveva circa un miliardo e seicento milioni di abitanti. La popolazione mondiale per migliaia di anni era rimasta stazionaria: poi si \u00e8 avviata una lenta crescita proseguita con alti e bassi fino al 1700. In seguito \u00e8 diventata sempre pi\u00f9 intensa e oggi esiste il problema della crescita eccessiva.\nNormalmente la popolazione cresce di pi\u00f9 dove le risorse sono abbondanti e dove l'economia pi\u00f9 sviluppata ha migliorato le condizioni di vita. Infatti, nel corso della storia i grandi mutamenti hanno avuto profonde conseguenze sul movimento demografico.\nNascite e morti nei paesi ricchi.\nNei paesi ricchi le condizioni di vita sono migliori. La popolazione vive pi\u00f9 a lungo e la durata media della vita supera i 70 anni. La mortalit\u00e0 \u00e8 bassa, inferiore ai 10 per mille, il che significa che su mille abitanti ogni anno ne muoiono meno di dieci. Una bassa mortalit\u00e0 dovrebbe provocare un aumento della popolazione. Invece nei paesi ricchi non avviene cos\u00ec, perch\u00e9 un altro fenomeno contrasta questo aumento: le coppie decidono di avere pochi figli e le famiglie sono piccole. Per via della ridotta natalit\u00e0, in assenza di flussi migratori in ingresso, la situazione demografica potrebbe peggiorare con una riduzione della popolazione presente sul territorio, dando vita a pericolosi mutamenti sociali ed economici.\nUn altro fenomeno, dovuto all'innalzamento della speranza di vita, \u00e8 l\"'invecchiamento\" della popolazione, cio\u00e8 la crescita del numero delle persone anziane rispetto a quelle giovani. L'aumento degli anziani provoca molte conseguenze sociali importanti e richieder\u00e0 presto l'implementazione di correttivi per riequilibrare la distribuzione dei carichi di lavoro e delle risorse.\nNascite e morti nei paesi sottosviluppati.\nNei paesi pi\u00f9 poveri, sia la mortalit\u00e0 sia la natalit\u00e0 sono molto elevate. In molti stati dell'America Meridionale, dell'Africa, dell'Asia la natalit\u00e0 supera il 30 per mille. La mortalit\u00e0 rimane alta, malgrado i progressi della medicina, e la durata della vita media, che non supera i 50 anni, \u00e8 molto pi\u00f9 breve di quella dei paesi ricchi. Su questi valori bassi incide la mortalit\u00e0 infantile, provocata dall'insufficiente nutrizione e dalla scarsa igiene personale durante il periodo dello svezzamento. Tuttavia la popolazione cresce a ritmi frenetici. In Brasile oltre un quarto degli abitanti ha meno di 15 anni e la popolazione \u00e8, complessivamente, giovane. Il peso degli abitanti dei paesi in via di sviluppo sull'intera popolazione della Terra \u00e8 in forte crescita.\nL'incremento demografico nei paesi poveri deriva dalle mancate rivoluzioni e cambiamenti culturali e sociali o anche solamente politiche degli stati atte a diminuire il numero della prole (vedasi la politica del figlio unico in Cina) che hanno provocato nei paesi pi\u00f9 sviluppati un forte declino della natalit\u00e0. Per i paesi in via di sviluppo \u00e8 stato pi\u00f9 facile importare medicinali dai paesi sviluppati che trasformare i propri modelli di vita legati a precise culture. Di notevole importanza politica \u00e8 l'aumento della popolazione nei paesi poveri in quanto potrebbe portare a futuri conflitti per appropriarsi delle riserve idriche o alimentari (la situazione dei paesi che si affacciano sul [Lago Vittoria] \u00e8 particolarmente critica, in questo senso).\nTuttavia l'aumento della popolazione nei paesi in via di sviluppo non \u00e8 necessariamente un problema: il caso dell'India, che possiede la manodopera pi\u00f9 giovane del mondo, ne \u00e8 l'esempio, con tassi di crescita economica del 9,4% nel 2007.\nIn un complesso mondiale comunque, nascono 3 individui ogni secondo e ne muoiono circa 2,6.\nLe politiche demografiche.\nI governi degli stati realizzano una politica demografica quando vogliono esercitare un'influenza sulla struttura spontanea della popolazione per farla aumentare o per non farla aumentare eccessivamente. \nIn alcuni paesi europei (Francia, Belgio, Germania, Paesi Bassi), per esempio, i governi hanno incentivato le nascite con sostegni economici alle famiglie numerose. In alcuni paesi in via di sviluppo, invece, si cerca di ridurre le nascite. Per esempio, la Cina ha deciso di pianificare le nascite, anche perch\u00e9 ha una popolazione che supera il miliardo di persone. Si \u00e8 cos\u00ec passati a una media di sei figli per donna a una media di tre e sono state approvate leggi che danno incentivi economici alle famiglie con un solo figlio e invece impongono tasse o altre punizioni alle famiglie che ne hanno tre o pi\u00f9."}
{"id": "14834", "revid": "599013", "url": "https://it.wikipedia.org/wiki?curid=14834", "title": "Utf", "text": ""}
{"id": "14835", "revid": "125859208", "url": "https://it.wikipedia.org/wiki?curid=14835", "title": "Bandiera dell'Iran", "text": "L'attuale bandiera dell'Iran venne adottata il 29 luglio 1980, ed \u00e8 un riflesso dei cambiamenti portati in Iran dalla Rivoluzione islamica. La forma base della bandiera \u00e8 composta da tre bande orizzontali di uguali dimensioni. I colori, partendo dall'alto, sono: verde (\u00e8 il colore dell'Islam e rappresenta anche la crescita), bianco (simboleggia l'onest\u00e0 e la pace) e rosso (sinonimo di coraggio e il martirio). Questa configurazione \u00e8 stata utilizzata fin dall'inizio del XX secolo ed era presente anche nella bandiera dell'Iran dello sci\u00e0. Ad ogni modo, nel periodo degli sci\u00e0, al centro della bandiera era presente l'immagine di un sole nascente dietro di un leone con l'addizione posteriore di una spada nella zampa del leone, che \u00e8 un simbolo classico della Persia. Dalla rivoluzione islamica, questa immagine \u00e8 stata sostituita con l'emblema rosso nel centro della bandiera, disegnato da Hamid Nadimi. \u00c8 altamente stilizzato e composto di vari elementi islamici: in una forma geometricamente simmetrica le quattro mezzelune formano la parola Allah: leggendo da destra a sinistra la prima \u00e8 la lettera Alif, la seconda mezzaluna \u00e8 il primo L\u0101m, la linea verticale (spada) \u00e8 il secondo L\u0101m, e la terza e quarta mezzaluna, insieme, formano l'H\u0101\u02be. Sopra il tratto centrale c'\u00e8 uno shadda (un segno diacritico che indica geminazione), simile alla lettera W. La forma a tulipano dell'emblema, nel suo complesso, commemora coloro che sono morti per l'Iran e simboleggia i valori di patriottismo e di sacrificio, sulla base di una leggenda che i tulipani rossi crescono dal sangue versato dei martiri. Un altro cambiamento portato alla bandiera dalla rivoluzione islamica \u00e8 l'aggiunta di una scritta in arabo, in kufico stilizzato (identico comunque al \"farsi\") sul bordo della striscia verde e di quella rossa. La scritta riporta la frase \"Allahu Akbar\", ovvero \"Dio \u00e8 il pi\u00f9 grande\". Questa frase \u00e8 ripetuta 22 volte, e ci\u00f2 \u00e8 simbolico della rivoluzione, che avvenne il ventiduesimo giorno dell'undicesimo mese del calendario iraniano.\nDal 22 luglio 2008 \u00e8 vietato esporre la bandiera a mezz'asta in caso di lutto, per portare rispetto alla parola Allah, come gi\u00e0 avveniva per la bandiera dell'Arabia Saudita.\nIn caso di lutto \u00e8 stato suggerito di innalzare un'altra bandiera nera a mezz'asta."}
{"id": "14837", "revid": "1494380", "url": "https://it.wikipedia.org/wiki?curid=14837", "title": "Presocratici", "text": "Con l'espressione \"filosofia presocratica\" si designa comunemente, a partire dalla fine del XVIII secolo, la filosofia greca precedente a Socrate. Essa include tuttavia anche quelle scuole contemporanee di Socrate che non furono da lui influenzate.\nPanoramica.\nL'interesse moderno per la prima filosofia greca risale al 1573, quando Henri Estienne raccolse una serie di frammenti pre-socratici nella sua \"Poesis philosophica\" (\"\u03a0\u03bf\u03af\u03b7\u03c3\u03b9\u03c2 \u03a6\u03b9\u03bb\u03cc\u03c3\u03bf\u03c6\u03bf\u03c2\"). Il Seicento vide intensificarsi l'interesse per la filosofia presocratica. \u00abNel 1643 usciva a Udine la prima edizione dei \"Circuli pisani\" di Claudio B\u00e9rigard, il quale da Pisa nel 1649 si trasferir\u00e0 all'Padova come professore di \u00abphilosophia naturalis\u00bb. Questi, subito all'inizio dei \"Circuli\", dichiarava di volere \u00abveterum opinionem tueri\u00bb contro Aristotele, non per\u00f2 scegliendo qualche autore isolato, bens\u00ec una raccolta coerente delle dottrine di tutti i presocratici, in grado di resistere maggiormente alle sottili confutazioni aristoteliche. Il Ferchio, invece, gi\u00e0 nella prima pagina del suo [\"De caelesti substantia et eius ortu ac motu in sententia Anaxagorae philosophi celeberrimi\"] si appoggia unicamente alla dottrina di Anassagora per confutare le pseudo dimostrazioni di quanti sostengono l'eternit\u00e0 del mondo: \u00abquia nonnulli specialiter iactant demonstrationes de caeli aeternitate, placet Anaxagorae dogmata de caelo ponere, atque ex iis pseudo demonstrationes illas resolvere\u00bb.\u00bb\nLa prima opera in cui si trova l'espressione \"et\u00e0 presocratica\" \u00e8 la \"Allgemeine Geschichte der Philosophie\" (Halle, 1788) di Johann Augustus Eberhard (1739-1809). Hermann Diels rese popolare il termine \"pre-socratico\" in \"Die Fragmente der Vorsokratiker\" (\"I frammenti dei presocratici\") del 1903. Tuttavia, il termine \"pre-Sokratic\" [\"sic\"] era in uso fin dal \"Plato and the Other Companions of Sokrates\" di George Grote (1865). Anche Eduard Zeller contribu\u00ec a dividere il pensiero greco in pre e post socratico. Importanti analisi del pensiero pre-socratico sono state fatte da Gregory Vlastos, Jonathan Barnes e Friedrich Nietzsche nel suo \"La filosofia nell'epoca tragica dei Greci\" (\"Philosophie im tragischen Zeitalter der Griechen\", 1873).\nStoria.\nLa filosofia presocratica si svilupp\u00f2 nelle colonie greche a partire dal VI secolo a.C. Gli sforzi dei presocratici furono rivolti all'indagine del fondamento ultimo e della natura essenziale del mondo. Essi ricercarono il principio (\"arch\u00e8\") delle cose e il metodo della loro origine e della loro scomparsa. I presocratici \u2013 le cui opere sopravvivono oggi esclusivamente sotto forma di frammenti \u2013 sottolinearono l'unit\u00e0 razionale di tutte le cose e rifiutarono le spiegazioni mitologiche del mondo. La nostra conoscenza relativa a questi filosofi deriva dai resoconti effettuati da autori successivi (specialmente Aristotele, Plutarco, Diogene Laerzio, Stobeo e Simplicio) e dai primi teologi (specialmente Clemente Alessandrino e Ippolito di Roma).\nI pensatori presocratici presentarono un discorso relativo ad ambiti fondamentali della ricerca filosofica quali l'essere e il cosmo, la materia primaria dell'universo, la struttura e la funzione dell'anima umana, i principi basilari che regolano i fenomeni percepibili, la conoscenza e la moralit\u00e0 umana.\nScuola di Mileto.\nI primi filosofi presocratici giunsero da Mileto sulla costa occidentale dell'Anatolia. Talete \u00e8 ritenuto il primo presocratico e il padre della filosofia greca. Egli afferm\u00f2 che l'acqua \u00e8 la base di tutte le cose. Colui che per primo compose testi filosofici fu invece Anassimandro, che assunse come principio fondamentale una sostanza indefinita, illimitata e senza qualit\u00e0 (\"\u00e1peiron\"), al di fuori della quale si differenziano le opposizioni primarie (caldo e freddo, umido e secco). Pi\u00f9 giovane dei precedenti fu Anassimene, che identific\u00f2 l'arch\u00e9 nell'aria, concependo quest'ultima mutata, dall'ispessimento e dall'assottigliamento, in fuoco, vento, nuvole, acqua e terra.\nScuola pitagorica.\nUn altro presocratico fu Pitagora, il quale, considerando il mondo come un'armonia perfetta, dipendente dal numero, tent\u00f2 di indurre gli uomini a condurre una vita parimenti armoniosa. La sua dottrina fu accolta e ampliata da un vasto seguito di seguaci (i pitagorici), che si riunirono presso la sua scuola nel sud d'Italia, a Crotone. Tra i suoi seguaci sono inclusi Filolao, Alcmeone di Crotone e Archita.\nScuola di Efeso.\nAltro presocratico di rilievo, Eraclito afferm\u00f2 che, in natura, tutte le cose sono in uno stato di flusso perpetuo, collegate da una struttura logica che egli defin\u00ec con il termine \"logos\". Secondo Eraclito, il fuoco, uno dei quattro elementi classici, stimola e concretizza questo modello eterno. Dal fuoco tutte le cose traggono origine e ad esso ritornano in un processo di cicli eterni.\nScuola di Elea.\nLa scuola di Elea pose in rilievo la dottrina dell'Uno. Senofane dichiar\u00f2 che Dio \u00e8 l'unit\u00e0 eterna che permea l'universo e lo governa attraverso il Suo pensiero. Ancora, Parmenide di Elea introdusse un concetto di Essere unico, immobile, eterno, ingenerato, immortale e indivisibile. La dottrina parmenidea fu difesa dal discepolo Zenone, che polemizz\u00f2 contro l'opinione comune che vede nelle cose il molteplice, il divenire e il cambiamento. Zenone propose una serie di celebri paradossi, assai dibattuti dai filosofi successivi, per cercare di dimostrare che il supporre che vi sia qualche mutamento o molteplicit\u00e0 conduce a contraddizioni. Un altro esponente di rilievo di questa scuola fu Melisso di Samo.\nPluralisti.\nRecuperando la visione eleatica per cui l'Essere \u00e8 necessariamente, Empedocle pervenne a una riformulazione della stessa. Da un lato egli mantenne salda l'idea della natura immutabile della sostanza, dall'altro identific\u00f2 una pluralit\u00e0 di tali sostanze, vale a dire i quattro elementi classici: la terra, l'acqua, l'aria e il fuoco. Secondo Empedocle, il mondo \u00e8 edificato da queste sostanze attraverso due forze motrici ideali, l'amore in quanto causa di unione e il conflitto in quanto causa di separazione.\nScuola atomista.\nTra i presocratici si annoverano anche Leucippo e Democrito, gli ideatori del primo sistema filosofico esplicitamente materialista. Tale sistema \u00e8 la dottrina degli atomi, piccoli corpi primari numericamente indefiniti, indivisibili e imperituri, qualitativamente simili ma distinti per forma. Muovendosi eternamente attraverso il vuoto infinito, essi si scontrano e si uniscono generando cos\u00ec oggetti che differiscono secondo la variet\u00e0, il numero, la dimensione, la forma e la disposizione degli atomi che li compongono.\nSofistica.\nI sofisti dichiararono che il pensiero si basa esclusivamente sulle apprensioni dei sensi e sull'impressione soggettiva e che, di conseguenza, non abbiamo altri criteri comportamentali al di fuori delle convenzioni per il singolo. Specializzati nella retorica, i sofisti erano pi\u00f9 educatori professionisti che filosofi. La causa del loro sviluppo fu lo speciale bisogno dell'epoca di un nuovo tipo di istruzione per le classi elevate. Importanti sofisti furono Protagora, Gorgia, Ippia e Prodico.\nDottrina.\nSpesso risulta difficile definire esattamente il pensiero dei filosofi presocratici cos\u00ec come ricostruire le argomentazioni che essi utilizzarono a sostegno delle loro teorie. Analoga sorte \u00e8 toccata alle loro opere, andate perse nel corso dei secoli. Ci\u00f2 che rimane dei loro scritti sono solo le citazioni di alcuni filosofi e storici antichi oltre a qualche raro frammento salvatosi dall'oblio.\nIn generale, i filosofi presocratici rigettarono le tradizionali interpretazioni mitologiche dei fenomeni a favore di spiegazioni pi\u00f9 razionali attinenti allo studio della natura, sebbene queste fossero a volte collegate a concezioni religiose della tradizione orfica ed esoterica. Essi si chiedevano in particolare:\nBench\u00e9 quasi tutte le soluzioni cosmologiche dei primi pensatori greci siano state in seguito in parte superate o corrette da riflessioni pi\u00f9 complesse, grazie a strumenti di ricerca pi\u00f9 potenti e sofisticati che hanno permesso conoscenze scientifiche pi\u00f9 approfondite e metodiche, la filosofia non ha mai smesso di interrogarsi sulle questioni da essi sollevate.\nDenominazioni diverse.\nDurante l'antichit\u00e0 classica, i filosofi presocratici erano detti \"physiologoi\", studiosi della natura che Diogene Laerzio divide in due gruppi, quello ionico e quello italiota, guidati rispettivamente da Anassimandro e da Pitagora.\nLa classificazione \"presocratici\", intesa come un gruppo eterogeneo di filosofi cronologicamente precedenti Socrate, \u00e8 stata da alcuni storici della filosofia abbandonata a favore della denominazione di \"presofisti\". Infatti molti \"presocratici\", da Parmenide in poi furono contemporanei di Socrate quando questi aveva gi\u00e0 elaborato una filosofia matura. Nei presocratici cio\u00e8 non dovrebbero essere compresi anche i sofisti che concettualmente segnano uno spartiacque dai primi spostando la speculazione dai piani ontologico e cosmologico a quelli antropologico ed etico. Quindi sono questi ultimi i pi\u00f9 vicini nel tempo e nel pensiero a Socrate che condivide con loro l'abbandono della riflessione filosofica sulla natura e l'interesse per i problemi dell'uomo.\nUn'altra denominazione che \u00e8 stata proposta per accomunare i filosofi della natura \u00e8 quella di ilozoisti (dal greco \"h\u00fdle\" = \"materia\" + \"z\u00f2on\" = \"vivente\"). propria cio\u00e8 di coloro che concepiscono la natura come un tutto animato e vivente. Si tratta in effetti di una concezione tipica di tutti i primi pensatori ionici ma che viene estesa anche ad autori posteriori come, ad esempio, i filosofi della natura rinascimentali.\nNegli ilozoisti non mancano accenni ai problemi e al mondo dell'uomo ma sono del tutto secondari. Dopo questi sino alla comparsa dei sofisti, si sviluppano dottrine che non costituiscono un gruppo omogeneo ma sono differenti per temi e interessi speculativi tutti per\u00f2 diretti ad indagare la realt\u00e0.\nQuindi la storia della filosofia sino all'avvento di Socrate andrebbe divisa in:"}
{"id": "14838", "revid": "125807866", "url": "https://it.wikipedia.org/wiki?curid=14838", "title": "Eraclito", "text": "Il suo pensiero risulta particolarmente difficile da comprendere ed \u00e8 stato interpretato nei modi pi\u00f9 diversi a causa del suo stile oracolare, involuto e della frammentariet\u00e0 nella quale ci \u00e8 giunta la sua opera. Eraclito aveva comunque fama di cripticit\u00e0 gi\u00e0 nella sua epoca. Ad esempio Aristotele, che si suppone ne abbia letto integralmente l'opera, lo definisce \u00abl'oscuro\u00bb; persino Socrate ebbe problemi a comprendere gli aforismi dell'\u00aboscuro\u00bb, sostenendo che erano profondi quanto le profondit\u00e0 raggiunte dai tuffatori di Delo. Eraclito influenz\u00f2 in vario modo i pensatori successivi: da Platone allo stoicismo, la cui fisica ripropone in gran parte la teoria eraclitea del \"logos\".\nBiografia.\nDella vita di Eraclito si hanno pochissime notizie, mentre della sua opera filosofica sono sopravvissuti, attraverso testimonianze, soltanto pochi frammenti.\nNacque in una famiglia aristocratica; il padre, dal nome incerto (le fonti riportano vari possibili nomi: Bautore, Blosone, Blysone, Erachione, Erachino, Eraconte o Eraconto che, invece, a quanto presentato da Giannantoni si suppose essere il nome del nonno), era un discendente di Androclo, il fondatore di Efeso, e possedeva mezzo stadio di terra e una coppia di buoi. Nonostante discendesse da una famiglia di nobile origine, a Eraclito non interessava n\u00e9 la fama n\u00e9 il potere n\u00e9 la ricchezza; infatti, nonostante in quanto primogenito avesse diritto al titolo onorifico di \"basileus\" (che in greco significava re ed era la massima autorit\u00e0 sacerdotale), rinunci\u00f2 a esso in favore del fratello minore. \nQuando il re di Persia Dario, dopo aver letto il suo libro \"Sulla natura\", lo invit\u00f2 a corte promettendogli grandi onori, Eraclito rifiut\u00f2 la sua proposta, rispondendogli che, mentre \"tutti quelli che vivono sulla terra sono condannati a restare lontani dalla verit\u00e0 a causa della loro miserabile follia\" (che per Eraclito consiste nel \"placare l'insaziabilit\u00e0 dei sensi\" e nell'ambizione al potere), lui invece \u00e8 immune dal desiderio e rifugge ogni privilegio, fonte d'invidia, restando a casa sua e accontentandosi di quel poco che ha. Per il suo distacco dai beni materiali e il disprezzo per il potere e per la ricchezza, Eraclito non piaceva molto agli Efesini, che erano esattamente l'opposto; per questo venne criticato dagli Efesini quando riusc\u00ec a convincere il tiranno Melancoma ad abdicare e ad andare a vivere nei boschi, ad aperto contatto con la natura. Visse in solitudine nel tempio di Artemide ove, stando a quanto dice Diogene Laerzio, depose il suo libro, \u00abavendo deciso intenzionalmente, secondo alcuni, di scriverlo in forma oscura, affinch\u00e9 ad esso si accostassero quelli che ne avessero la capacit\u00e0 e affinch\u00e9 non fosse dispregiato per il fatto di essere alla portata del volgo\u00bb. Mentre Teofrasto sostiene che, a causa del temperamento melanconico di Eraclito, esso non fu mai portato a termine e fu scritto in modo discontinuo. Il testo sempre a quanto presentato da Diogene Laerzio \u00abgodette di una tale fama che alcuni se ne fecero seguaci e furono chiamati Eraclitei\u00bb. La deposizione del libro nel tempio conferma peraltro il suo temperamento aristocratico, essendo un gesto volto a proteggerlo dalla massa degli umani. Vivendo per lo pi\u00f9 isolato, Eraclito trascorse gli ultimi anni prima della morte sui monti, cibandosi di sole piante, adottando una dieta strettamente vegetariana.\nDurante l'eremitaggio sui monti, si ammal\u00f2 di idropisia e quindi \u00abtorn\u00f2 in citt\u00e0 e, in forma di enigma, chiese ai medici se fossero capaci di far s\u00ec che dall'inondazione venisse la siccit\u00e0; e poich\u00e9 quelli non lo comprendevano, si seppell\u00ec in una stalla sotto il calore dello sterco animale, sperando che l'umore evaporasse\u00bb. Da qui si raccontano cinque versioni leggermente diverse. Nella prima, \u00abnon avendone, neppure cos\u00ec, alcun giovamento, mor\u00ec dopo essere vissuto sessant'anni.\u00bb. Ermippo presenta invece \u00abch'egli chiese ai medici se qualcuno fosse capace di essiccare l'umore vuotando gli intestini; alla loro risposta negativa, si distese al sole e ordin\u00f2 ai ragazzi di ricoprirlo di sterco animale. Stando cos\u00ec disteso, il secondo giorno mor\u00ec e fu seppellito nella piazza\u00bb. Mentre Neante di Cizico \u00abdice che era rimasto l\u00ec non essendo pi\u00f9 riuscito a staccarsi lo sterco di dosso, e che, divenuto irriconoscibile per la deformazione, fu divorato dai cani\u00bb. \u00c8 possibile che la causa di morte di Eraclito sia stata proprio l'annegamento nello sterco di mucca, anche se \u00abAristone nell'opera \"Su Eraclito\" dice che era guarito dall'idropisia e che era morto per un'altra malattia; questo lo afferma anche Ippoboto\u00bb.\nIl pensiero.\nDell'opera di Eraclito ci rimangono testimonianze e frammenti sparsi, in forma di aforismi oracolari. In un frammento fa difatti riferimento alla maniera di interpretare i responsi dell'oracolo di Apollo a Delfi: \nSempre a quanto posto da Diogene Laerzio vi furono moltissimi che diedero interpretazioni del suo libro tra i quali: Antistene, Eraclide Pontico, Cleante, Sfero lo Stoico, Pausania detto l'Eraclitista, Nicomede, Dionisio, Diodoto che neg\u00f2 che il testo trattasse della natura ma riguardasse la politica, Ieronimo e Scitino. \nEraclito manifesta un atteggiamento filosofico che potremmo definire \"iniziatico\", ritenendo infatti di non poter essere compreso dalla moltitudine. A conferma di ci\u00f2 disse:\nMa non si limit\u00f2 alla folla, infatti critic\u00f2 apertamente anche i pi\u00f9 sapienti dell'epoca, colpevoli di non aver compreso l'unitariet\u00e0 del Logos:\nIn lui probabilmente sono presenti anche alcuni legami con la tradizione orfica e dionisiaca. Eraclito \u00e8 comunemente passato alla storia come il \"filosofo del divenire\" legato al motto \u00abtutto scorre\u00bb (\"p\u00e1nta rh\u00eai\", in greco \u03c0\u03ac\u03bd\u03c4\u03b1 \u1fe5\u03b5\u1fd6), ma in realt\u00e0 il famoso detto non \u00e8 attestato nei frammenti giunti fino a noi ed \u00e8 probabilmente da attribuirsi al suo discepolo Cratilo che svilupper\u00e0 il pensiero del maestro, estremizzandolo. In ogni caso la formula lessicale \"panta rei\" verr\u00e0 coniata ed utilizzata la prima volta da Simplicio in \"Phys.\", 1313, 11. L'origine di tale affermazione \u00e8 legata all'aforisma eracliteo n. 91: \nIn altri frammenti afferma che il solo \"Logos\" \u00e8 immutabile, ma prende forme mutevoli in quanto l'universo eracliteo \u00e8 panteistico e mutevole al tempo stesso:\nSe da un lato \u00e8 sensato - per buona parte della critica storico-filosofica - riferirsi ad Eraclito come il \"filosofo del divenire\", su un altro versante interpretativo, sembra essere altrettanto appropriato approcciarsi al pensiero dell'efesio considerando la sua speculazione come incentrata su una prima e fondamentale importanza data al l\u00f2gos. Nel sopra citato frammento, infatti, si nota quanto sia presente un non troppo implicito carattere rivelativo del l\u00f2gos filosofico. Eraclito \u00e8 il primo a mettersi in disparte: \u00e8 perfettamente consapevole che l'ascolto debba essere indirizzato al l\u00f2gos stesso e non, quasi profeticamente parlando, alla sua parola. In questo senso \u00e8 egli stesso a farsi mero portavoce di un qualcosa che \"gi\u00e0 \u00e8\" e che, in primis, \"sempre \u00e8\". Come ha osservato il filosofo Giorgio Colli, il verbo greco \"eid\u00e9nai\" (\u03b5\u1f30\u03b4\u03ad\u03bd\u03b1\u03b9) indica preminentemente un \"congetturare per immagini\", un \"intuire\". Tale analisi filologica, evidenzia quella peculiare tensione del mondo greco antico a legare l'atto stesso della conoscenza con quello della visione.\n\u00c8 in questo senso che, circa un secolo dopo, Platone user\u00e0 il termine e\u00ecdos (\u03b5\u1f36\u03b4\u03bf\u03c2) per enfatizzare il carattere mnemonico della conoscenza sensibile: infatti, il conoscere \u00e8, per Platone, risvegliare nell'anima dell'uomo l'idea di ci\u00f2 che \u00e8 stato gi\u00e0 visto in un iperuranio ideale, esterno al mondo sensibile, in cui l'anima si trovava - contemplando e vedendo quelle idee - prima di incarnarsi nel corpo materiale. Emerge cos\u00ec, alla luce di queste precisazioni, la natura stessa del l\u00f2gos eracliteo: \u00e8 il senso del tutto che permea il tutto, rivelandosi indirettamente e rendendosi afferrabile tramite intuizione.\nGli svegli e i dormienti.\nRicorre nel pensiero filosofico di Eraclito la contrapposizione fra i desti e i dormienti: \u00e8 \u00abunico e comune il mondo per coloro che sono svegli\u00bb, ossia quelle persone, che, andando oltre le apparenze, sanno cogliere il senso intrinseco delle cose, mentre \u00abagli altri uomini rimane celato ci\u00f2 che fanno da svegli, allo stesso modo di quando non sono coscienti di quel che fanno dormendo\u00bb, riferendosi alla mentalit\u00e0 degli uomini comuni, i dormienti appunto. Eraclito intende per filosofi tutti quelli che sanno indagare a fondo la loro anima, che, essendo illimitata, offre all'interrogando la possibilit\u00e0 di una ricerca altrettanto infinita. Il pensiero eracliteo \u00e8 quindi aristocratico, in quanto egli definisce la maggioranza degli uomini superficiali, poich\u00e9 tendono a dormire in un sonno mentale profondo che non permette loro di comprendere le leggi autentiche del mondo circostante. Secondo Eraclito infatti \u00abrispetto a tutte le altre una sola cosa preferiscono i migliori: la gloria eterna rispetto alle cose caduche; i pi\u00f9 invece pensano solo a saziarsi come bestie\u00bb. La testimonianza di Diogene Laerzio conferma come Eraclito fosse uno \u00abspregiatore del volgo\u00bb.\nI migliori e i pi\u00f9.\nEraclito pone anche una contrapposizione tra i \"migliori\" (\"\u1f04\u03c1\u03b9\u03c3\u03c4\u03bf\u03b9\", aristoi), i quali, a suo avviso, \u00abpreferiscono una sola cosa a tutte le altre: la gloria eterna alle cose caduche\u00bb, e i \"pi\u00f9\" (\"\u03bf\u1f31 \u03b4\u1f72 \u03c0\u03bf\u03bb\u03bb\u03bf\u1f76\", oi de polloi), i quali \u00abinvece pensano solo a saziarsi come bestie\u00bb.\nDa tale contrapposizione si deduce che per Eraclito i \"pi\u00f9\" sono in maggioranza rispetto ai \"migliori\". Ancora, con queste premesse, si potrebbe attribuire ad Eraclito un pensiero non solo filosoficamente aristocratico, ma anche politicamente oligarchico, o monarchico:\ne\nSi deduce di conseguenza una netta contrapposizione tra la \"gloria eterna\", la quale \u00e8 sia ci\u00f2 che \u00e8 preferito dai \"migliori\" sia ci\u00f2 che in quanto tale ne attesta l'essere \"migliore\", e tutte le altre cose, ossia quelle \"caduche, mortali\", tra le quali vi \u00e8 anche il \"pensare solo a saziarsi come bestie\", che \u00e8 quanto pensato dai \"pi\u00f9\".\nLa dottrina dei contrari.\nLa dottrina dell'unit\u00e0 dei contrari \u00e8 forse l'aspetto pi\u00f9 originale del pensiero filosofico eracliteo. La legge segreta del mondo risiede nel rapporto di interdipendenza di due concetti opposti (fame-saziet\u00e0, pace-guerra, amore-odio ecc.) che, in quanto tali, lottano fra di loro ma, nello stesso tempo, non possono fare a meno l'uno dell'altro, poich\u00e9 vivono solo l'uno in virt\u00f9 dell'altro: ciascuno dei due infatti pu\u00f2 essere definito solo per opposizione, e niente esisterebbe se allo stesso tempo non esistesse anche il suo opposto. Cos\u00ec, ad esempio, una salita pu\u00f2 essere pensata come una discesa da chi vi si trova in cima.\nTra i contrari si crea una sorta di lotta. In questa dualit\u00e0, questa guerra fra i contrari (\"polemos\") in superficie, ma armonia in profondit\u00e0, Eraclito vide quello che lui definiva il \"logos\" indiviso, ossia la legge universale della Natura.\nEd \u00e8 proprio la dottrina dei contrari che fa di Eraclito il fondatore di una logica degli opposti, antitetica a quella aristotelica e fondata sulla legge del divenire della realt\u00e0. In essa, infatti, tesi e antitesi (essere e non-essere) sono una sintesi contraddittoria e permanente nella realt\u00e0 che solo cos\u00ec pu\u00f2 divenire, attraverso i suoi due coessenziali aspetti (\"nello stesso fiume scendiamo e non scendiamo\"; \"siamo e non siamo\"); ed \u00e8 antitetica alla logica aristotelica perch\u00e9 opposta al suo principio di non contraddizione e del terzo escluso (\"Il mare \u00e8 l'acqua pi\u00f9 pura e impura: per i pesci \u00e8 potabile e gli conserva la vita, per gli uomini \u00e8 imbevibile e mortale\").\nI frammenti di Eraclito pervenutici sono tersi ed eleganti, pieni di vivaci metafore. Leggendoli superficialmente si comprende perch\u00e9 fosse chiamato \"l'Oscuro\" (il n greco antico: \"skop\u00e8s\"), ma leggendoli con attenzione si scopre qual \u00e8 stato il suo maggior contributo alla filosofia: il mondo reale consiste in una combinazione equilibrata di tendenze opposte e dietro alla \"lotta degli opposti\" esiste un'armonia nascosta che \u00c8 il mondo. \u00c8 in questo senso logico, e non come massima militare, che bisogna prendere la sua affermazione \"la guerra \u00e8 la madre di tutto\". (Bertrand Russell - \"La saggezza dell'Occidente\" - Trad. Luca Pavolini - TEA).\nL\"'arch\u00e9\".\nI primi filosofi greci cercavano l'origine, o \"arch\u00e8\", dei fenomeni negli enti della realt\u00e0 naturale, a partire da Talete di cui ci restano alcune testimonianze aristoteliche in cui sembrerebbe affermare che \"l'arch\u00e9 \u00e8 l'acqua\". \u00c8 costante infatti nella filosofia antica la consapevolezza che le cose derivino da un principio che in quanto tale \u00e8 unico, ingenerato e imperituro, indivisibile ed immutabile.\nLa dottrina delle quattro essenze fondamentali della Terra, acqua, terra, aria, fuoco, fornisce gli elementi tra i quali i primi filosofi greci scelsero l\"arch\u00e9\", i pi\u00f9 generali tra i costituenti del mondo sensibile. Platone mostrer\u00e0 che l\"arch\u00e9\" del sensibile sono le idee iperuraniche, e che dunque non pu\u00f2 essere trovata nemmeno nei costituenti fondamentali, e che il sensibile postula l'esistenza di una realt\u00e0 trascendente che lo causa.\nAristotele afferm\u00f2 che l\"arch\u00e9\" secondo Eraclito fosse il fuoco. In alcuni frammenti, effettivamente, sembra che Eraclito sostenga questa tesi: il fuoco, condensandosi, diventa aria, quindi acqua e poi terra; dopodich\u00e9, esso pu\u00f2 rarefarsi per tornare ad essere acqua, aria, e in seguito fuoco. Quindi tutto ha origine e fine nel fuoco. Questo permetterebbe di collegare Eraclito con le ricerche naturalistiche dei filosofi di Mileto. In realt\u00e0, \u00e8 probabile che il riferimento al fuoco vada inteso in senso pi\u00f9 metaforico: in questo elemento fisico sembra infatti mostrarsi la teoria ontologica di Eraclito. Il fuoco \u00e8 sempre vivo, in continuo movimento; \u00e8 in ogni momento diverso dal momento precedente, ma allo stesso tempo sempre uguale a s\u00e9 stesso.\nAnalogamente l\"'arch\u00e9\" \u00e8 il primo ed unico principio, la nascita e la morte, l'inizio e la fine: come il fuoco, che nella giusta misura ora si accende e ora si spegne, in quanto \u00e8 il divenire la realt\u00e0 fondamentale, assieme al \"Logos\".\nL'universo come Dio-tutto.\nQuesta visione cosmologica sfocia nell'identificazione panteistica dell'universo con Dio, inteso come unit\u00e0 dei contrari, mutamento continuo e fuoco generatore.\nQuesto Dio-tutto comprende quindi in s\u00e9 ogni cosa, costituisce una realt\u00e0 increata che esiste da sempre e per sempre.\nEraclito crede anche nella ciclicit\u00e0 del cosmo, concepita come insieme di fasi alterne di distruzione-produzione, al punto che alcuni autori attribuiscono a lui il concetto di \"ekpyrosis\", una sorta di grande conflagrazione universale.\nSecondo Simplicio e la \"Metafisica\" di Aristotele, il pitagorico Ippaso descrisse il legame fra il fuoco, il divenire e la totalit\u00e0 negli stessi termini di Eraclito.\nInfluenza su autori successivi.\nLa contrapposizione del \"panta rei\" eracliteo al pensiero di Parmenide, filosofo dell'essere, ebbe un'influenza determinante su Platone, il quale per risolverla cercher\u00e0 di mostrare come il non-essere esiste solo in senso relativo, dando cos\u00ec un fondamento filosofico al senso greco del divenire.\nHegel intravide in questo passaggio la dialettica fondamentale della filosofia greca. Secondo la sua interpretazione la filosofia di Parmenide \u00e8 riassumibile nella frase \"tutto \u00e8, nulla diviene\" (tesi), mentre quella di Eraclito in \"tutto diviene, nulla \u00e8\" (antitesi); il momento di sintesi sarebbe quindi rappresentato da Platone.\nLo stesso Hegel si considerava filosoficamente erede di Eraclito al punto da affermare: \u00abNon c'\u00e8 proposizione di Eraclito che io non abbia accolto nella mia Logica\u00bb (Hegel, \"Lezioni sulla storia della filosofia\"). Eraclito per\u00f2, a differenza di Hegel non concepiva il divenire come una progressiva presa di coscienza dell'assoluto; per lui il divenire sembra consistere piuttosto nelle variazioni di un identico sostrato o \"L\u00f2gos\": \u00abtutte le cose sono Uno e l'Uno tutte le cose\u00bb; \u00abquesto Cosmo \u00e8 lo stesso per tutti... da sempre \u00e8, e sar\u00e0\u00bb. Da questa visione del mondo verr\u00e0 influenzato soprattutto lo stoicismo.\nIn seguito, se la tradizione filosofica aristotelica giudic\u00f2 Eraclito incompatibile con i princ\u00ecpi della logica formale, sebbene lo stesso Aristotele (come gi\u00e0 Platone) ne accoglieva la teoria del divenire nel tentativo di conciliarla con la rigida staticit\u00e0 di Parmenide e introducendo cos\u00ec la dottrina del perenne passaggio dalla potenza all'atto, sar\u00e0 presso i mistici neoplatonici che Eraclito trover\u00e0 maggior fortuna. Secondo Plotino, che pure tiene fermi i capisaldi della logica parmenidea, \u00abEraclito seppe che l'Uno \u00e8 eterno e spirituale: poich\u00e9 solo ci\u00f2 che \u00e8 corporeo diviene eternamente e scorre\u00bb (\"Enneadi\", V, 9). Anche i mistici cristiani come Meister Eckhart e Nicola Cusano poterono far propria la concezione eraclitea degli opposti collocandola su un piano trascendente e sovra-razionale: per costoro infatti, mentre sul piano immanente della vita quotidiana continuano a valere i princ\u00ecpi della razionalit\u00e0 sillogistica, in Dio si troverebbe invece la comune radice di ci\u00f2 che appare contraddittorio alla semplice ragione, perch\u00e9 in Lui \u00e8 presente quell'unit\u00e0 degli opposti che esplicandosi e materializzandosi nel mondo giunge poi a diversificarsi.\nEraclito verr\u00e0 infine riabilitato del tutto da Hegel, il quale per\u00f2 reinterpret\u00f2 la sua identit\u00e0 degli opposti non pi\u00f9 in senso mistico e trascendente, ma in un'ottica immanente.\nAnche Nietzsche ebbe un'alta stima di Eraclito: la sua grandezza, per il filosofo tedesco, sta anche nel fatto che la nobilt\u00e0 di ci\u00f2 che ha da dire non si presta alla chiarezza superficiale, ed egli ne ammira anche la descrizione del mondo come divenire.\nMartin Heidegger, che alla fine degli anni sessanta tenne un famoso seminario sul filosofo greco insieme con Eugen Fink a Friburgo, ritiene che il concetto di verit\u00e0, intesa come \u1f00\u03bb\u03ae\u03b8\u03b5\u03b9\u03b1, come \u00abnon-nascondimento\u00bb (in tedesco \"Unverborgenheit\"), sia una sorta di parafrasi del frammento eracliteo n. 93, sul fatto cio\u00e8 che la verit\u00e0 pu\u00f2 essere soltanto \"indicata\", ossia non \u00e8 \"nascosta\" ma neanche la si pu\u00f2 \"dire\" direttamente: per Heidegger la filosofia di Eraclito funge da conferma alle sue posizioni.\nAlcuni studiosi hanno ipotizzato analogia tra \"l'unit\u00e0 dei contrari\" che emerge nel pensiero di Eraclito e la polarit\u00e0 tipica del taoismo cinese.\nFu collocato da Dante nel castello degli \"spiriti magni\" non cristiani (Inf. IV. 138).\nNell'arte.\nPer il suo pessimismo, in et\u00e0 medievale, seguendo una tradizione antica esposta nei \"Dialoghi\" di Luciano di Samosata, Eraclito venne detto il \"filosofo del pianto\", in contrapposizione a Democrito, detto \"filosofo del riso\". Spesso \u00e8 rappresentato nelle opere artistiche con un'espressione seria, triste o poco allegra, da solo o con accanto il sorridente Democrito.\nRaffaello Sanzio lo raffigura isolato e intento a scrivere, con le fattezze di Michelangelo Buonarroti, nel dipinto della \"Scuola di Atene\".\nEraclito viene citato da Dante nel Canto IV dell'Inferno (Divina Commedia), fra gli \"spiriti magni\" che quest'ultimo incontra nel primo Cerchio o Limbo; il poeta lo descrive accanto a Democrito, Anassagora, Talete, Empedocle, Diogene il Cinico (oppure Diogene di Apollonia) e Zenone di Elea (o Zenone di Cizio):\nNella cultura di massa.\nEraclito viene citato in Greco antico da Manlio Sgalambro all'inizio della Canzone: Di passaggio di Franco Battiato la cui traduzione \u00e8: \u00ab\u00c8 la medesima realt\u00e0 il vivo\ne il morto, il desto e il dormiente,\nil giovane e il vecchio:\nquesti infatti\nmutando son quelli,\ne quelli di nuovo [mutando] son questi.\u00bb (Eraclito, Frammento 88 Diels-Kranz)"}
{"id": "14841", "revid": "1762097", "url": "https://it.wikipedia.org/wiki?curid=14841", "title": "Radiazione cosmica di fondo", "text": "In cosmologia la radiazione cosmica di fondo, detta anche radiazione di fondo, abbreviata in CMBR (dall'inglese \"Cosmic Microwave Background Radiation\"), \u00e8 la radiazione elettromagnetica che permea l'universo, considerata come prova del modello del Big Bang.\nNonostante lo spazio tra stelle e galassie appaia nero con un telescopio ottico tradizionale, tramite un radiotelescopio \u00e8 possibile rilevare una debole radiazione isotropa che non \u00e8 associata ad alcuna stella, galassia o altro corpo celeste e che ha intensit\u00e0 maggiore nella regione delle microonde dello spettro elettromagnetico.\nLa CMBR venne scoperta nel 1964 dagli astronomi statunitensi Arno Penzias e Robert Woodrow Wilson al termine di uno studio avviato nel 1940, che li port\u00f2 a conseguire il Premio Nobel per la fisica nel 1978.\nIntroduzione.\nLa radiazione di fondo \u00e8 definibile come la radiazione residua proveniente dalle fasi iniziali della nascita dell'universo in accordo con il modello del Big Bang, di cui \u00e8 considerata una conferma chiave.\nNelle fasi iniziali della vita, prima della formazione di stelle e pianeti, l'universo aveva dimensioni molto pi\u00f9 contenute di quelle attuali, era molto pi\u00f9 caldo e permeato da una radiazione uniforme in stretta interazione con il plasma di idrogeno. L'elevata energia dei fotoni impediva agli elettroni di legarsi ai protoni, impedendo la formazione degli atomi. Con l'espansione dell'universo, sia il plasma sia la radiazione iniziarono a raffreddarsi, fino a raggiungere una temperatura a cui la minor energia dei fotoni non era pi\u00f9 in grado di impedire la formazione dei primi atomi stabili. Questi non poterono pi\u00f9 assorbire la radiazione termica, cosicch\u00e9 l'universo, che fino a quel momento era stato una sorta di nebbia opaca, divent\u00f2 trasparente alla radiazione. I fotoni che esistevano in quel momento iniziarono a propagarsi, divenendo meno energetici, dal momento che andavano a riempire un universo pi\u00f9 grande.\nMisure precise della radiazione cosmica di fondo sono fondamentali per la cosmologia, dal momento che qualsiasi modello proposto dell'universo deve essere in grado di spiegare questa radiazione. La CMB ha uno spettro termico di corpo nero a una temperatura di , quindi lo spettro presenta dei picchi nella zona delle microonde alla frequenza di , corrispondenti a una lunghezza d'onda di 1,9 millimetri. L'emissione \u00e8 quasi, ma non del tutto, uniforme in tutte le direzioni e mostra un andamento molto specifico corrispondente a quello che si otterrebbe da un gas molto caldo e quasi uniforme che si espandesse fino alle attuali dimensioni dell'universo. In particolare, la distribuzione spaziale dell'energia dello spettro (cio\u00e8 la differenza osservata in funzione della distanza delle regioni del cielo) contiene piccole anisotropie, o irregolarit\u00e0, che variano con la dimensione della regione in esame. Queste anisotropie sono state misurate in dettaglio, e corrispondono a quanto ci si aspetterebbe se piccole oscillazioni termiche, generate da fluttuazioni quantistiche della materia in uno spazio ristretto, si fossero espanse fino alla dimensione dello spazio attualmente osservabile. Questo \u00e8 ancora un settore molto attivo di studio, con gli scienziati che cercano sia dati pi\u00f9 accurati (per esempio con la sonda Planck) sia una migliore interpretazione delle condizioni iniziali di espansione.\nAnche se molti processi differenti possono produrre la forma generale di uno spettro di corpo nero, nessun modello diverso dal Big Bang ha finora spiegato le fluttuazioni. Per questo la maggior parte dei cosmologi ritiene che il modello del Big Bang sia quello che d\u00e0 la miglior interpretazione della radiazione di fondo.\nCaratteristiche.\nLa radiazione cosmica di fondo \u00e8 isotropa fino a circa una parte su : infatti il valore quadratico medio delle variazioni \u00e8 di solo .. Lo spettrofotometro FIRAS (\"Far-Infrared Absolute Spectrophotometer\") montato sul COBE della NASA, ha accuratamente misurato il suo spettro. I membri del progetto FIRAS hanno confrontato la CMB con la radiazione di corpo nero del riferimento interno dello strumento, e hanno trovato che gli spettri corrispondono entro l'errore sperimentale. Hanno concluso che qualsiasi deviazione dalla forma del corpo nero che potrebbe ancora non essere stata individuata nello spettro della CMB nella gamma di lunghezze d'onda 0,5\u20135\u00a0mm, deve avere un valore quadratico medio ponderato al massimo di 50 parti per milione (0,005%) rispetto al picco di luminosit\u00e0 della CMB. Questo ha reso lo spettro della CMB lo spettro di corpo nero misurato con pi\u00f9 precisione in natura.\nLa radiazione cosmica di fondo \u00e8 forse la previsione principale del modello del Big Bang. Inoltre, la cosmologia inflazionaria prevede che dopo circa 10\u221237 secondi, l'universo appena nato abbia subito una crescita esponenziale che appian\u00f2 quasi tutte le disomogeneit\u00e0. A questo segu\u00ec la rottura spontanea di simmetria, un tipo di transizione di fase che ha fissato le interazioni fondamentali e le particelle elementari nella loro forma attuale. Dopo 10\u22126 secondi, l'universo primordiale era costituito da un plasma caldissimo di fotoni, elettroni, e barioni. I fotoni interagivano continuamente con il plasma attraverso lo scattering Thomson. L'espansione dell'universo, con il conseguente raffreddamento adiabatico, ha causato il raffreddamento del plasma fino a rendere possibile la combinazione degli elettroni con i protoni, per dare cos\u00ec luogo agli atomi di idrogeno. Questo evento di ricombinazione \u00e8 avvenuto quando la temperatura era scesa a circa , cio\u00e8 quando l'et\u00e0 dell'universo era di circa . A questo punto, i fotoni hanno potuto allontanarsi dagli atomi ora elettricamente neutri e hanno iniziato a viaggiare liberamente nello spazio, con il conseguente disaccoppiamento tra la materia e la radiazione.\nDa allora la temperatura di colore dei fotoni ha continuato a diminuire; attualmente ha raggiunto i 2,725 K, e continua a scendere mentre l'universo si espande. Secondo il modello del Big Bang, la radiazione che misuriamo oggi nel cielo proviene da una superficie sferica chiamata \"superficie di ultimo scattering\". Questo rappresenta l'insieme dei punti nello spazio in cui si ritiene sia avvenuto l'evento di disaccoppiamento, a meno di 400\u00a0000 anni dopo il Big Bang; i fotoni che ci hanno appena raggiunto provengono da questo remoto punto nel tempo. L'et\u00e0 stimata dell'Universo \u00e8 di 13,75 miliardi di anni. Tuttavia, poich\u00e9 l'Universo ha continuato ad espandersi da allora, la distanza comovente dalla Terra al bordo dell'universo osservabile \u00e8 ora di almeno 46,5 miliardi anni luce.\nLa teoria del Big Bang suggerisce che la radiazione cosmica di fondo riempia tutto lo spazio osservabile, e che la maggior parte dell'energia di radiazione nell'universo sia nella radiazione cosmica di fondo, che costituisce una frazione di circa 6 \u00d7 10\u22125 della densit\u00e0 totale dell'universo.\nDue dei pi\u00f9 grandi successi della teoria del big bang sono la previsione del suo spettro quasi perfetto di corpo nero e la previsione dettagliata delle anisotropie della radiazione cosmica di fondo. La sonda WMAP ha misurato con precisione queste anisotropie su tutto il cielo fino a scale angolari di 0,2 gradi. Queste possono essere usate per stimare i parametri del modello Lambda-CDM standard del Big Bang. Alcune informazioni, come ad esempio la forma dell'universo, possono essere ottenute direttamente dalla radiazione cosmica di fondo, mentre altre, come la costante di Hubble, non sono collegate e devono essere dedotte da altre misurazioni. Il valore di quest'ultima d\u00e0 lo spostamento verso il rosso delle galassie (da interpretare come la velocit\u00e0 di recessione) in proporzione alla loro distanza.\nScoperta.\nLa radiazione di fondo venne predetta nel 1948 da George Gamow, Ralph Alpher e Robert Herman.\nAlpher e Herman sono stati in grado di stimare la temperatura della radiazione cosmica di fondo a , anche se due anni dopo la ricalcolano a . Anche se ci sono state diverse stime precedenti della temperatura dello spazio, queste soffrivano di due difetti. In primo luogo, erano misure della temperatura effettiva dello spazio e non lasciavano supporre che lo spazio sia stato riempito con uno spettro termico di Planck. Poi, dipendono dalla nostra posizione speciale ai margini della Via Lattea e non specificano che la radiazione \u00e8 isotropa. Le stime produrrebbero previsioni molto diverse se la Terra si trovasse in un altro punto dell'universo.\nI risultati del 1948 di Alpher e Herman vennero discussi fino al 1955, quando ognuno di loro lasci\u00f2 il \"Laboratorio di Fisica Applicata\" dell'Universit\u00e0 Johns Hopkins. La maggioranza della comunit\u00e0 astronomica, tuttavia, non era ancora particolarmente interessata ai temi della cosmologia. La predizione di Alpher e Herman fu riscoperta da Jakov Zel'dovi\u010d all'inizio degli anni 1960, e indipendentemente predetta da Robert Dicke contemporaneamente. La prima pubblicazione della radiazione di fondo come un fenomeno rilevabile apparve in un breve elaborato degli astrofisici sovietici A. G. Doroshkevich e Igor Novikov, nella primavera del 1964. Nel 1964, David Todd Wilkinson e Peter Roll, colleghi di Robert Dicke all'Universit\u00e0 di Princeton, iniziarono la costruzione di un radiometro Dicke per misurare la radiazione cosmica di fondo. Nel 1965, Arno Penzias e Robert Woodrow Wilson ai Bell Laboratories nelle vicinanze di Holmdel Township, New Jersey, costruirono un radiometro Dicke che intendevano utilizzare per la radioastronomia e gli esperimenti di comunicazione via satellite. Tale strumento soffriva di un eccesso di temperatura dell'antenna di che non riuscivano a spiegare. Dopo aver ricevuto una telefonata proveniente da Crawford Hill, Dicke disse una frase che divenne famosa: \u00ab\"Boys, we've been scooped\"\u00bb (che in italiano suonerebbe pi\u00f9 o meno come \"Ragazzi, ci hanno rubato lo scoop!\"). Una riunione tra i gruppi di Princeton e Crawford Hill stabil\u00ec che la temperatura di disturbo dell'antenna era effettivamente dovuta dalla radiazione cosmica di fondo. Penzias e Wilson ricevettero il Premio Nobel per la fisica nel 1978 per tale scoperta.\nL'interpretazione della radiazione cosmica di fondo fu oggetto di controversia negli anni 1960 con alcuni sostenitori della teoria dello stato stazionario, i quali sostenevano che la radiazione di fondo \u00e8 il risultato della luce stellare riflessa dalle galassie lontane. Utilizzando questo modello, e sulla base dello studio delle caratteristiche delle linee di assorbimento negli spettri delle stelle, l'astronomo Andrew McKellar ha scritto nel 1941: \"Si pu\u00f2 calcolare che la temperatura rotazionale dello spazio interstellare \u00e8 di \". Secondo un'altra possibile interpretazione, utilizzando l'equazione del trasporto radiativo in coordinate polari si pu\u00f2 dimostrare che la radiazione cosmica di fondo non \u00e8 di origine extragalattica ma \u00e8 di origine locale. Tuttavia, durante gli anni 1970 venne stabilito che la radiazione cosmica di fondo \u00e8 un residuo del Big Bang. Questo perch\u00e9 nuove misurazioni in una gamma di frequenze dello spettro hanno mostrato che era uno spettro di corpo nero termico, un risultato che il modello dello stato stazionario non riusciva a riprodurre.\nHarrison, Peebles, Yu e Zel'dovi\u010d si resero conto che l'universo primordiale avrebbe dovuto avere qualche disomogeneit\u00e0 a livello di 10\u22124 o 10\u22125. Ra\u0161id Sjunjaev poi calcol\u00f2 l'impronta osservabile che tali disomogeneit\u00e0 avrebbero sulla radiazione cosmica di fondo. Limiti sempre pi\u00f9 stretti sull'anisotropia della radiazione cosmica di fondo sono stati stabiliti da esperimenti da terra, anche se l'anisotropia \u00e8 stata innanzitutto rilevata attraverso l'analisi dei dati del RELIKT-1, come \u00e8 stato riportato nel gennaio del 1992. A causa del ritardo plurimensile nella pubblicazione formale da parte delle riviste specializzate, il premio Nobel per la fisica per il 2006 venne assegnato al team del COBE, che rilev\u00f2 le anisotropie tramite un radiometro differenziale a microonde pochi mesi dopo.\nIspirato dai risultati di RELIKT-1 e COBE, nel decennio successivo una serie di esperimenti da terra e da pallone aerostatico misureranno la radiazione di fondo su scale angolari pi\u00f9 piccole. L'obiettivo primario di questi esperimenti \u00e8 stato quello di misurare l'entit\u00e0 del primo picco acustico, dato che il COBE non aveva una risoluzione sufficiente per studiarlo a fondo. Questo picco corrisponde a variazioni di densit\u00e0 su grande scala nell'universo primordiale, che vengono creati da instabilit\u00e0 gravitazionale, con conseguenti oscillazioni acustiche nel plasma. Il primo picco nell'anisotropia \u00e8 stata provvisoriamente individuata dal QMAP e il risultato \u00e8 stato confermato dal BOOMERanG e dal MAXIMA. Queste misurazioni hanno dimostrato che la forma dell'universo \u00e8 approssimativamente piatta, piuttosto che curva. Esse escludono le stringhe cosmiche come componente principale della formazione delle strutture cosmiche, e suggeriscono che l'inflazione cosmologica \u00e8 la teoria giusta per spiegare la formazione delle strutture.\nIl secondo picco \u00e8 stato provvisoriamente rilevato da diversi esperimenti, prima di essere definitivamente rilevato dal WMAP, che ha anche rilevato il terzo picco. Al 2010, alcuni esperimenti per migliorare la misurazione della polarizzazione e la radiazione di fondo su piccole scale angolari sono ancora in corso. Questi includono DASI, WMAP, BOOMERanG, Planck Surveyor, Atacama Cosmology Telescope, South Pole Telescope e il telescopio QUIET.\nRelazioni con il Big Bang.\nLe misurazioni della radiazione cosmica di fondo hanno fatto della teoria inflazionistica del Big Bang il modello standard delle origini dell'universo. Questa teoria prevede che le condizioni iniziali per l'universo siano di natura casuale (vale a dire che non si \u00e8 in grado di risalire agli istanti precedenti ad esse), e seguano una distribuzione di probabilit\u00e0 approssimativamente gaussiana, rappresentata graficamente, a sezioni trasversali, da curve a forma di campana.\nAnalizzando questa distribuzione a diverse frequenze, viene generata una densit\u00e0 spettrale, o spettro di potenza. Lo spettro di potenza di queste fluttuazioni \u00e8 stato calcolato e concorda con le osservazioni, anche se alcuni parametri, come ad esempio l'ampiezza complessiva delle fluttuazioni, sono parametri pi\u00f9 o meno liberi del modello dell'inflazione cosmica. Pertanto, le componenti pi\u00f9 significative delle disomogeneit\u00e0 nell'universo devono essere di natura statistica.\nQuesto porta a una varianza cosmica, in cui le incertezze nella varianza delle fluttuazioni osservate su grande scala nell'universo sono difficili da comparare con precisione alla teoria. Il modello utilizza un campo gaussiano casuale con uno spettro di Harrison-Zel'dovi\u010d, o a invarianza di scala, per rappresentare le disomogeneit\u00e0 primordiali.\nTemperatura.\nLa radiazione cosmica di fondo e lo spostamento verso il rosso cosmologico sono considerati le migliori prove disponibili per la teoria del Big Bang. La scoperta della CMB nella met\u00e0 degli anni 1960 fece scemare l'interesse verso soluzioni alternative come la teoria dello stato stazionario.\nLa radiazione di fondo offre un'istantanea dell'universo, quando, secondo la cosmologia standard, la temperatura era scesa abbastanza da permettere la formazione di atomi di idrogeno da parte di elettroni e protoni, rendendo cos\u00ec l'universo trasparente alle radiazioni. Quando questo avvenne, circa anni dopo il Big Bang (periodo conosciuto come \"periodo di ultimo scattering\", successivo al periodo di \"ricombinazione\" nel quale si formarono i primi atomi stabili di idrogeno ed elio, e al periodo di \"disaccoppiamento\" nel quale la radiazione presente nell'universo cess\u00f2 di interagire con la materia), la temperatura dell'Universo era di circa . Ci\u00f2 corrisponde ad una energia di circa , che \u00e8 molto inferiore ai , ovvero l'energia di ionizzazione dell'idrogeno.\nDal momento del disaccoppiamento, la temperatura della radiazione di fondo \u00e8 scesa di circa volte a causa dell'espansione dell'universo. Come conseguenza dell'espansione, i fotoni della CMB si spostano verso il rosso, rendendo la temperatura della radiazione inversamente proporzionale ad un parametro chiamato fattore di scala dell'universo. Si pu\u00f2 dimostrare che l'andamento della temperatura \"T\"r della CMB in funzione dello spostamento verso il rosso, \"z\", \u00e8 proporzionale alla temperatura della CMB attuale ( o ) secondo la seguente relazione:\nSpettro di potenza.\nLo strumento matematico che consente di studiare le anisotropie di temperatura \u00e8 lo sviluppo in armoniche sferiche formula_2 delle variazioni di temperatura formula_3:\ndove formula_5 e formula_6 sono le coordinate angolari, formula_7 rappresenta l'ordine di multipolo e formula_8 rappresenta il momento di multipolo relativo ad un dato valore di formula_9 e ad uno dei formula_10 valori di formula_11. Per questi coefficienti \u00e8 prevista media nulla formula_12 e varianza formula_13 diversa da zero. L'insieme dei formula_14 forma lo spettro di potenza che mostra l'intensit\u00e0 delle armoniche al variare dell'ordine di multipolo. Il fatto che i formula_14 non dipendano da formula_11 implica l'assenza di una direzione privilegiata.\nAnisotropie della CMB.\nLa radiazione cosmica di fondo presenta un'alta isotropia, indice di una notevole omogeneit\u00e0 del plasma primordiale. Tale omogeneit\u00e0 per\u00f2 non avrebbe portato alla creazione di strutture come galassie e ammassi. La presenza di questi oggetti implica delle anisotropie del plasma.\nLa CMB presenta due tipologie di anisotropie, chiamate primarie e secondarie.\nAnisotropie primarie.\nL'anisotropia della radiazione cosmica di fondo \u00e8 divisa in due tipi: \"anisotropia primaria\", derivante dagli effetti che si verificano sulla superficie di ultimo scattering e prima, e \"anisotropia secondaria\", legata ad effetti quali le interazioni con il gas caldo o il potenziale gravitazionale, tra la superficie di ultimo scattering e l'osservatore.\nLa struttura delle anisotropie \u00e8 determinata principalmente da due effetti: \"oscillazioni acustiche\" e \"smorzamento della diffusione\" (noto anche come \"smorzamento senza collisione\"). Le oscillazioni acustiche sorgono a causa della competizione tra fotoni e barioni nel plasma dell'universo primordiale. La pressione dei fotoni tende a cancellare le anisotropie, mentre l'attrazione gravitazionale dei barioni, in movimento a velocit\u00e0 molto pi\u00f9 basse della luce, li porta a collassare formando cos\u00ec densi aloni. Questi due effetti sono in competizione tra loro, creando le oscillazioni acustiche che danno al fondo a microonde la sua caratteristica struttura a picchi. I picchi corrispondono, grosso modo, alle risonanze alle quali i fotoni si dissociano quando un particolare modo di oscillazione \u00e8 al suo picco di ampiezza.\nI picchi contengono interessanti impronte fisiche. La scala angolare del primo picco determina la curvatura dell'universo (ma non la sua topologia). Il picco successivo (che \u00e8 il rapporto tra i picchi pari e i picchi dispari) determina la ridotta densit\u00e0 barionica. Il terzo picco pu\u00f2 essere utilizzato per estrarre informazioni sulla densit\u00e0 di materia oscura.\nLe posizioni dei picchi danno anche importanti informazioni sulla natura delle perturbazioni primordiali della densit\u00e0. Ci sono due tipologie fondamentali di perturbazioni della densit\u00e0, le \"adiabatiche\" e quelle a \"isocurvatura\". Una generica perturbazione di densit\u00e0 \u00e8 un misto di entrambe, e le differenti teorie che pretendono di spiegare lo spettro della perturbazione primordiale della densit\u00e0 prevedono miscele differenti.\nLo spettro della CMB \u00e8 in grado di distinguerle, perch\u00e9 queste due diverse tipologie di perturbazioni danno luogo a differenti localizzazioni dei picchi. Le perturbazioni di isocurvatura della densit\u00e0 producono una serie di picchi la cui scala angolare (il valore \"l\" dei picchi) \u00e8 all'incirca in rapporti 1:3:5:\u2026 mentre le perturbazioni adiabatiche producono picchi le cui localizzazioni sono in rapporti 1:2:3:\u2026 Le osservazioni corrispondono a quanto ci si pu\u00f2 attendere da perturbazioni di densit\u00e0 primordiale completamente adiabatiche, fornendo un supporto chiave per la teoria inflazionistica, ed escludendo molti modelli di contemplano la formazione di strutture, come ad esempio le stringhe cosmiche.\nLo smorzamento senza collisioni \u00e8 causato da due effetti, che sorgono quando il trattamento del plasma primordiale come fluido comincia a non essere pi\u00f9 valido:\nQuesti effetti contribuiscono quasi equamente alla soppressione delle anisotropie su scale piccole, e danno origine alla caratteristica coda di smorzamento esponenziale visibile nelle anisotropie su scala angolare piccolissima.\nLa profondit\u00e0 della superficie di ultimo scattering si riferisce al fatto che il disaccoppiamento dei fotoni e barioni non avviene istantaneamente, ma richiede invece una frazione apprezzabile di et\u00e0 dell'Universo fino a tale epoca. Un metodo per quantificare esattamente quanto lungo sia questo processo \u00e8 la \"funzione di visibilit\u00e0 del fotone\" (\"photon visibility function\", PVF). Questa funzione \u00e8 definita in modo che, denotando la PVF con \"P(t)\", la probabilit\u00e0 che un fotone della CMB abbia avuto l'ultimo scattering tra il tempo \"t\" e formula_17, sia data da formula_18.\nIl massimo della PVF (il momento pi\u00f9 probabile in cui \u00e8 avvenuto l'ultimo scattering di un dato fotone della CMB) \u00e8 noto con una certa precisione. I risultati del primo anno di osservazioni del WMAP situano il momento in cui P(t) \u00e8 al massimo a . Questo \u00e8 spesso considerato come il \"momento della nascita\" della radiazione di fondo. Tuttavia, per capire \"quanto\" tempo ci hanno messo fotoni e barioni a disaccoppiarsi, occorre avere anche una misura della larghezza della PVF. Il team del WMAP ritiene che la PVF sia maggiore della met\u00e0 del suo valore massimo (la \"piena larghezza a met\u00e0 altezza\", o FWHM), in un intervallo di . In base a questa misura, il disaccoppiamento ha avuto luogo in circa , e quando fu terminato, l'universo aveva circa di et\u00e0.\nAnisotropie secondarie.\nDa quanto si pu\u00f2 osservare la radiazione di fondo, a partire dal momento della sua formazione, \u00e8 stata modificata da diversi processi fisici successivi, che sono indicati collettivamente con il nome di anisotropie successive o anisotropie secondarie.\nQuando i fotoni della CMB sono stati liberi di viaggiare senza ostacoli, la materia ordinaria dell'universo consisteva per lo pi\u00f9 di atomi di idrogeno e di elio neutri. Tuttavia, le osservazioni odierne delle galassie sembrano indicare che la maggior parte del volume dello spazio intergalattico \u00e8 costituito da materiale ionizzato (in quanto ci sono poche linee di assorbimento derivanti da atomi di idrogeno). Questo implica un periodo di reionizzazione durante il quale una parte del materiale dell'universo venne frammentata in ioni di idrogeno.\nI fotoni della CMB dispersero le cariche libere, come gli elettroni non legati ad atomi. In un universo ionizzato, queste particelle cariche sono state liberate dagli atomi neutri dalle radiazioni ionizzanti come i raggi ultravioletti. Oggi queste cariche libere hanno una densit\u00e0 sufficientemente bassa nella maggior parte del volume dell'Universo, da non incidere apprezzabilmente sulla CMB. Tuttavia, se il mezzo interstellare \u00e8 stato ionizzato in un'era sufficientemente primordiale, quando l'universo era ancora molto pi\u00f9 denso, ci sono due effetti principali sulla radiazione di fondo:\nEntrambi gli effetti sono stati osservati dal WMAP, fornendo la prova che l'universo \u00e8 stato ionizzato molto presto, ad un redshift superiore a 17. La provenienza dettagliata di queste radiazioni ionizzanti \u00e8 ancora oggetto di dibattito scientifico. Potrebbero includere luce stellare dalle primissime stelle (stelle di popolazione III), supernovae, quando queste stelle raggiunsero la fine della loro vita, o le radiazioni ionizzanti prodotte dai dischi di accrescimento di buchi neri massicci.\nIl momento successivo all'emissione della radiazione cosmica di fondo, e prima dell'osservazione delle prime stelle, viene chiamato umoristicamente dagli astronomi \"era oscura\" (\"dark age\"), ed \u00e8 un periodo che \u00e8 in fase di intenso studio da parte degli astronomi (riga a 21 cm dell'idrogeno neutro).\nAltri due effetti che si verificarono tra la reionizzazione e le attuali osservazioni della radiazione cosmica di fondo, e che sembrano provocare anisotropie, includono l'effetto Sjunjaev-Zel'dovi\u010d, dove una nube di elettroni ad alta energia diffonde la radiazione trasferendo parte della sua energia ai fotoni della CMB, e l'effetto Sachs-Wolfe, che provoca ai fotoni della radiazione cosmica di fondo uno spostamento gravitazionale verso il rosso o verso il blu, a causa del cambiamento del campo gravitazionale.\nAnisotropia di dipolo.\nQuesta anisotropia non \u00e8 di natura intrinseca ma \u00e8 dovuta al moto del nostro sistema di riferimento (il sistema solare) rispetto al sistema di riferimento della radiazione di fondo che pu\u00f2 essere considerato come un sistema in quiete.\nQuesta anisotropia \u00e8 di ampiezza maggiore rispetto alle altre ed \u00e8 ad una temperatura di .\nPolarizzazione.\nLa radiazione cosmica di fondo \u00e8 polarizzata a livello di qualche microkelvin. Esistono due tipi di polarizzazione, chiamati \"E-mode\" e \"B-mode\". Questo un'analogia con l'elettrostatica, in cui il campo elettrico (campo \"E\") ha un rotore nullo, e il campo magnetico (campo \"B\") ha una divergenza nulla. Gli \"E-mode\" sorgono naturalmente dallo scattering Thomson in un plasma eterogeneo. I \"B-mode\", che non sono stati misurati e si pensa abbiano un'ampiezza massima di 0,1\u00a0\u00b5K, non sono prodotti solo dalla fisica del plasma. Si tratta di un segnale proveniente dall'inflazione cosmica e sono determinati dalla densit\u00e0 delle onde gravitazionali primordiali. Il rilevamento del segnale B-mode sar\u00e0 estremamente difficile, tanto pi\u00f9 che il grado di contaminazione di primo piano \u00e8 sconosciuto, e il segnale di lente gravitazionale debole mescola il segnale relativamente forte E-mode con il segnale B-mode.\nLe anisotropie di quadrupolo hanno ordine di multipolo formula_19 e hanno origini differenti a seconda del valore di formula_11:\nOsservazioni della radiazione di fondo.\nDopo la scoperta della radiazione di fondo, sono stati condotti centinaia di esperimenti per misurare e caratterizzare i segnali caratteristici della radiazione. L'esperimento pi\u00f9 famoso \u00e8 probabilmente il COBE della NASA, satellite che orbit\u00f2 dal 1989 al 1996, il quale individu\u00f2 e quantific\u00f2 le anisotropie su larga scala al limite delle sue capacit\u00e0 di rilevazione. Ispirata dai risultati del COBE che mostravano una CMB estremamente isotropa e omogenea, nel corso di un decennio una serie di esperimenti a terra e su pallone ha permesso di quantificare le anisotropie con ulteriori misure su scala angolare pi\u00f9 piccola.\nL'obiettivo primario di questi esperimenti era di misurare l'entit\u00e0 angolare del primo picco acustico, per la quale il COBE non aveva una risoluzione sufficiente. Queste misurazioni sono state in grado di escludere le stringhe cosmiche come la teoria principale di formazione delle strutture cosmiche, e hanno suggerito che l'inflazione cosmica era la teoria giusta. Negli anni 1990, il primo picco \u00e8 stato misurato con una sensibilit\u00e0 crescente e verso il 2000 l'esperimento BOOMERanG ha rilevato che le fluttuazioni di potenza massima si verificano su scale di circa un grado. Insieme ad altri dati cosmologici, questi risultati implicano che la geometria dell'universo \u00e8 piatta. Nei tre anni successivi un certo numero di interferometri terrestri, tra cui il telescopio VSA, il DASI e il CBI, hanno fornito misurazioni delle oscillazioni con una maggiore precisione. Il DASI ha effettuato la prima rilevazione della polarizzazione della CMB e il CBI ha fornito il primo spettro di polarizzazione E-mode con una prova convincente che \u00e8 fuori fase rispetto allo spettro \"T-mode\".\nNel giugno del 2001, la NASA ha lanciato una seconda missione spaziale per la CMB, la Wilkinson microwave anisotropy probe (WMAP), per effettuare misurazioni molto pi\u00f9 precise delle anisotropie su grande scala con una mappatura completa del cielo. I primi dati diffusi dalla missione nel 2003, erano misure dettagliate dello spettro di potenza su scale inferiori a un grado. I risultati sono sostanzialmente coerenti con quelli previsti dall'inflazione cosmica e da altre diverse teorie, e sono disponibili in dettaglio nella banca dati della NASA per la radiazione cosmica di fondo (CMB). Anche se il WMAP ha fornito misurazioni molto accurate della fluttuazione su grande scala angolare della CMB, non ha avuto una risoluzione angolare sufficiente per misurare le fluttuazioni su scala minore osservate da terra da altri esperimenti.\nUna terza missione spaziale, il Planck Surveyor, \u00e8 stato lanciato nel maggio del 2009. Planck si avvale sia di radiometri HEMT sia di bolometri, ed \u00e8 in grado di misurare la CMB su scale pi\u00f9 piccole del WMAP. A differenza delle due precedenti missioni spaziali, Planck \u00e8 gestito dall'ESA, l'Agenzia spaziale europea. I suoi rilevatori hanno effettuato un test di prova sul telescopio antartico Viper con l'esperimento ACBAR, che ha prodotto le misurazioni pi\u00f9 precise alle piccole scale angolari fino ad oggi, e sul telescopio Archeops, montato su un pallone. La missione si \u00e8 conclusa nel 2013. Le immagini della radiazione cosmica di fondo prodotte dal satellite Planck sono in accordo con quelle ottenute dal satellite WMAP e confermano i dati precedenti, ma con una precisione maggiore (5 milioni di pixel di risoluzione contro i 3 milioni di WMAP).\nAltri strumenti basati a terra, come il South Pole Telescope in Antartide, il telescopio Clover, l'Atacama Cosmology Telescope e il telescopio QUIET in Cile dovrebbero fornire i dati non ottennibili da osservazioni satellitari, e forse anche la polarizzazione B-mode.\nRiduzione e analisi dei dati.\nI dati grezzi provenienti dalle sonde spaziali (come il WMAP) contengono effetti di primo piano che oscurano completamente la struttura a scala fine della radiazione di fondo a microonde. La struttura fine \u00e8 sovrapposta ai dati grezzi della CMB, ma \u00e8 troppo piccola per essere rilevata alla scala dei dati grezzi. Il pi\u00f9 importante degli effetti di primo piano \u00e8 l'anisotropia di dipolo causata dal moto del Sole rispetto alla CMB. Le anisotropie di dipolo e di altro tipo, causate dal moto annuale della Terra rispetto al Sole, insieme a numerose altre fonti di radiazioni a microonde provenienti dal piano galattico ed extragalattico, devono essere sottratte per rendere evidenti le variazioni molto piccole che caratterizzano la struttura a scala fine della CMB.\nL'analisi in dettaglio dei dati CMB per produrre mappe, uno spettro di potenza angolare e, infine, i parametri cosmologici \u00e8 un problema computazionalmente difficile. Sebbene la computazione di uno spettro di potenza da una mappa \u00e8 in linea di principio una semplice trasformata di Fourier, scomponendo la mappa del cielo in armoniche sferiche, in pratica per\u00f2 \u00e8 difficile tener conto degli effetti del rumore e delle fonti di primo piano. In particolare, il primo piano \u00e8 dominato da emissioni galattiche come le Bremsstrahlung, le radiazioni di sincrotrone, e le polveri che emettono segnali nella banda delle microonde. In pratica, le radiazioni provenienti dalla nostra Galassia devono essere eliminate, dando luogo a una mappatura che non contempla pi\u00f9 l'intero cielo. Inoltre, sorgenti puntiformi come galassie e ammassi rappresentano altre fonti di primo piano che devono essere rimosse affinch\u00e9 non distorcano la struttura su scala piccola dello spettro di potenza della CMB.\nLe restrizioni che gravano su molti parametri cosmologici possono essere ricavate dai loro effetti sullo spettro di potenza, ed i risultati sono spesso calcolati utilizzando le tecniche di campionamento Markov Chain Monte Carlo.\nSulla base di alcune anomalie osservate da Planck Surveyor (come una differenza significativa nel segnale osservato nei due emisferi opposti del cielo, e una regione fredda eccessivamente grande, tale da dover accettare l'esistenza di un enorme supervuoto), taluni hanno ipotizzato che la radiazione potesse essere un fenomeno pi\u00f9 locale e quindi non un residuo del Big Bang; in passato era stato obiettato che la sua origine fosse nell'estinzione interstellare con presenza di particelle di ferro sullo sfondo (Hoyle, Narlikar, Arp) o una radiazione polarizzata di sincrotrone proveniente da radiogalassie e radiosorgenti lontane e annichilazioni materia-antimateria (cosmologia del plasma).\nAnisotropie di dipolo.\nDai dati dalla radiazione di fondo si vede che il nostro Gruppo Locale di galassie (l'ammasso galattico che include la Via Lattea), sembra muoversi a rispetto al \"sistema di riferimento della CMB\" in direzione della longitudine galattica \"l\" = \u00b0, \"b\" = \u00b0. Questo movimento provoca un'anisotropia dei dati in quanto la CMB appare leggermente pi\u00f9 calda nella direzione del movimento che nella direzione opposta. L'interpretazione standard di queste variazioni di temperatura \u00e8 un semplice spostamento verso il rosso e verso il blu dovuto al moto relativo rispetto alla CMB, ma modelli cosmologici alternativi sono in grado di spiegare alcune frazioni della distribuzione della temperatura di dipolo osservate nella CMB.\nMultipoli a basso valore di \u00abl\u00bb ed altre anomalie.\nCon i dati sempre pi\u00f9 precisi forniti dal WMAP, ci sono state una serie di segnalazioni secondo cui la CMB soffre di anomalie, come anisotropie su grandissima scala, allineamenti anomali, e distribuzioni non-gaussiane.&lt;ref name=\"arXiv:astro-ph/0511666\"&gt;&lt;/ref&gt;&lt;ref name=\"arXiv:astro-ph/0503213\"&gt;&lt;/ref&gt;\nLa pi\u00f9 duratura di queste \u00e8 la polemica sui multipoli a bassi valori di \"l\". Anche nella mappa del COBE si \u00e8 osservato che il quadrupolo (\"l\" = 2, armoniche sferiche) ha un'ampiezza bassa rispetto alle previsioni del Big Bang. Alcuni osservatori hanno fatto notare che le anisotropie nei dati del WMAP non sembrano essere coerenti con il quadro del big bang. In particolare, il quadrupolo e l'octupolo (\"l\" = 3) sembrano avere un allineamento inspiegabile tra di loro e con il piano dell'eclittica, un allineamento a volte indicato come \"l'asse del male\".\nAlcuni gruppi hanno suggerito che questo potrebbe rappresentare l'indicazione di una nuova fisica alle scale pi\u00f9 grandi osservabili.\nIn ultima analisi, a causa degli effetto di primo piano e del problema della varianza cosmica, le modalit\u00e0 pi\u00f9 grandi non saranno mai misurabili cos\u00ec precisamente come le modalit\u00e0 a piccola scala angolare. Le analisi sono state effettuate su due mappe dalle quali i primi piani sono stati rimossi nel miglior modo possibile: la mappa della \u00abcombinazione lineare interna\u00bb del WMAP e una mappa simile preparata da Max Tegmark e altri. Analisi successive hanno evidenziato che queste sono le modalit\u00e0 pi\u00f9 sensibili alla contaminazione di primo piano delle radiazioni da sincrotrone, polveri, bremsstrahlung, e da incertezze sperimentali nel monopolo e nel dipolo. Un'analisi bayesiana dello spettro di potenza del WMAP dimostra che la previsione del quadrupolo del modello cosmologico Lambda-CDM \u00e8 coerente con i dati al livello del 10% e che l'octupolo osservato non \u00e8 notevole. Conti pi\u00f9 attenti sulla procedura utilizzata per rimuovere il primo piano dalla mappatura completa del cielo, riducono ulteriormente l'importanza dell'allineamento del 5% circa."}
{"id": "14846", "revid": "1982", "url": "https://it.wikipedia.org/wiki?curid=14846", "title": "Lech Wa\u0142\u0119sa", "text": "Fu presidente della Polonia dal 1990 al 1995. Nel 1983 vinse il Premio Nobel per la pace. Oltre al Premio Nobel, ha ricevuto molti altri premi internazionali. Nonostante non abbia un diploma di scuola superiore gli \u00e8 stata conferita una laurea honoris causa da parte di molte universit\u00e0 europee e statunitensi.\nElettricista, si impegn\u00f2 fin da giovane nel sindacato e combatt\u00e9 per la difesa dei diritti dell'uomo. Fond\u00f2 Solidarno\u015b\u0107, la prima organizzazione sindacale indipendente del blocco sovietico: attraverso il movimento operaio cattolico, dopo una stagione di confronto col regime comunista, giunse alla guida della Polonia, portando a termine una rivoluzione pacifica che diede al Paese un nuovo assetto costituzionale. Nel 1995 gli successe Aleksander Kwa\u015bniewski.\nBiografia.\nWa\u0142\u0119sa nacque a Popowo, nella Polonia occupata dalla Germania. Suo padre, Boles\u0142aw Wa\u0142\u0119sa (1908-1945), era un falegname che fu arrestato e internato in un campo di lavoro forzato a M\u0142yniec (avamposto del campo di concentramento di Stutthof) dalle forze di occupazione tedesche prima della nascita di Lech. Boles\u0142aw torn\u00f2 a casa dopo la guerra, ma mor\u00ec due mesi dopo. La madre era Feliksa Wa\u0142\u0119sa (nata Kamie\u0144ska, 1916-1975).\nQuando Lech aveva nove anni, Feliksa spos\u00f2 suo cognato, Stanis\u0142aw Wa\u0142\u0119sa (1916-1981), un contadino. Lech aveva tre fratelli maggiori: Izabela (1934-2012), Edward (1937) e Stanis\u0142aw (1939); e tre fratellastri pi\u00f9 giovani: Tadeusz (1946), Zygmunt (1948) e Wojciech (1951-1988). Nel 1973, la madre e il patrigno di Lech emigrarono negli Stati Uniti per motivi economici. Vivevano a Jersey City, dove Feliksa mor\u00ec in un incidente d'auto nel 1975, e Stanis\u0142aw mor\u00ec di infarto nel 1981. Entrambi furono sepolti in Polonia.\nNel 1961, Lech si diplom\u00f2 dalla scuola elementare e professionale nella vicina Chalin e Lipno come elettricista qualificato. Lavor\u00f2 come meccanico automobilistico dal 1961 al 1965, e poi fece il servizio militare obbligatorio di due anni, raggiungendo il grado di caporale. Il 12 luglio 1967 inizi\u00f2 a lavorare come elettricista al Cantiere Lenin (Stocznia Gda\u0144ska im. Lenina) a Danzica, oggi chiamato Cantiere di Danzica (Stocznia Gda\u0144ska).\nL'8 novembre 1969 Wa\u0142\u0119sa spos\u00f2 Miros\u0142awa Danuta Go\u0142o\u015b, che lavorava in un negozio di fiori vicino al cantiere. La coppia ha avuto otto figli: Bogdan (1970), S\u0142awomir (1972), Przemys\u0142aw (1974-2017), Jaros\u0142aw (1976), Magdalena (1979), Anna (1980), Maria-Wiktoria (1982) e Brygida (1985).\nNel 2008 Wa\u0142\u0119sa ha subito un infarto ed \u00e8 stato necessario l'impianto di un pacemaker cardiaco presso l'ospedale metodista di Houston in Texas.\nAttivit\u00e0 politica.\nFin dall'inizio della sua carriera Wa\u0142\u0119sa fu interessato alle rivendicazioni dei lavoratori. Era un leader carismatico che aiut\u00f2 a organizzare gli scioperi polacchi del 1970 al cantiere di Danzica quando i lavoratori protestarono contro il decreto del governo che faceva aumentare i prezzi dei generi alimentari e fu ritenuto dal governo il presidente del comitato di sciopero.\nNel giugno 1976 Wa\u0142\u0119sa perse il lavoro nel cantiere di Danzica a causa del suo continuo coinvolgimento in sindacati illegali, scioperi e in una campagna per commemorare le vittime delle proteste del 1970. In seguito lavor\u00f2 come elettricista per diverse altre compagnie, ma il suo attivismo lo port\u00f2 ripetutamente al licenziamento e per lunghi periodi rimase disoccupato. Wa\u0142\u0119sa e la sua famiglia erano sotto costante sorveglianza da parte della polizia segreta polacca; la sua casa e il posto di lavoro erano sempre controllati. Nel corso degli anni fu arrestato pi\u00f9 volte per aver partecipato a attivit\u00e0 dissidenti. Wa\u0142\u0119sa lavorava a stretto contatto con il \"Comitato per la difesa dei lavoratori\" (KOR), un gruppo formatosi per prestare aiuto alle persone arrestate dopo gli scioperi del 1976 e alle loro famiglie. Nel giugno 1978 divent\u00f2 un attivista dei sindacati clandestini (\"Wolne Zwi\u0105zki Zawodowe Wybrze\u017ca\").\nIl 14 agosto 1980, un altro aumento dei prezzi dei generi alimentari port\u00f2 a uno sciopero nel Cantiere Lenin di Danzica, di cui Wa\u0142\u0119sa fu uno dei capi. Wa\u0142\u0119sa scal\u00f2 la recinzione del cantiere e divenne rapidamente uno dei leader degli scioperanti. Lo sciopero ispir\u00f2 altri scioperi simili che si diffusero poi in tutta la Polonia. Wa\u0142\u0119sa fu a capo del comitato interdisciplinare di sciopero, coordinando i lavoratori a Danzica e in altri venti stabilimenti della regione. Il 31 agosto il governo, rappresentato da Mieczys\u0142aw Jagielski, firm\u00f2 un accordo (l'accordo di Danzica) che concesse ai lavoratori del Cantiere Lenin il diritto di scioperare e permise loro di formare un sindacato indipendente.\nIl comitato di coordinamento degli scioperi si trasform\u00f2 in \"Comitato di coordinamento nazionale di Solidarno\u015b\u0107\" e Wa\u0142\u0119sa fu scelto come presidente. Il sindacato Solidarno\u015b\u0107 crebbe rapidamente, con oltre 10 milioni di membri, pi\u00f9 di un quarto della popolazione polacca. Il ruolo di Wa\u0142\u0119sa nello sciopero, nei negoziati e nel nuovo sindacato indipendente gli valse la notoriet\u00e0 sul palcoscenico internazionale.\nWa\u0142\u0119sa mantenne la sua posizione fino al 13 dicembre 1981, quando il generale Wojciech Jaruzelski dichiar\u00f2 la legge marziale in Polonia. Wa\u0142\u0119sa e molti altri leader e attivisti di Solidarno\u015b\u0107 furono arrestati; egli fu incarcerato per 11 mesi fino al 14 novembre 1982 a Chylice, Otwock e Ar\u0142am\u00f3w, citt\u00e0 orientali vicino al confine sovietico. L'8 ottobre 1982 il sindacato Solidarno\u015b\u0107 fu messo al bando. Nel 1983 Wa\u0142\u0119sa fece domanda per tornare al cantiere navale di Danzica come elettricista. Trattato formalmente come \"semplice lavoratore\", rimase praticamente agli arresti domiciliari fino al 1986.\nLo stesso anno venne insignito del Premio Nobel per la pace, che non pot\u00e9 ritirare in Svezia personalmente, poich\u00e9 temeva che non gli sarebbe stato poi permesso il rientro in patria. Sua moglie Danuta ritir\u00f2 il premio al posto del marito, che don\u00f2 il suo corrispettivo in denaro ai quartieri generali di Solidarno\u015b\u0107, temporaneamente in esilio a Bruxelles.\nVerso la met\u00e0 degli anni '80, Wa\u0142\u0119sa continuava a svolgere attivit\u00e0 clandestine legate al sindacato. In seguito ad un'amnistia del 1986 Wa\u0142\u0119sa fu cofondatore del Consiglio provvisorio di Solidarno\u015b\u0107 NSZZ (\"Tymczasowa Rada NSZZ Solidarno\u015b\u0107\"), . Dal 1987 al 1990, organizz\u00f2 e guid\u00f2 il Comitato esecutivo provvisorio semi-illegale del sindacato di Solidarno\u015b\u0107. A met\u00e0 del 1988 istig\u00f2 allo sciopero per l'arresto del lavoro nel cantiere navale di Danzica.\nDopo mesi di scioperi e deliberazioni politiche, a conclusione della decima sessione plenaria del Partito Operaio Unificato Polacco (PZPR), il governo accett\u00f2 di partecipare alle \"Trattative della tavola rotonda\", negoziati che si protrassero da febbraio ad aprile 1989. Durante i colloqui, Wa\u0142\u0119sa viaggi\u00f2 attraverso la Polonia per tenere discorsi a sostegno dei negoziati. Al termine dei colloqui, il governo firm\u00f2 un accordo per ristabilire il sindacato di Solidarno\u015b\u0107 e organizzare elezioni semi-libere per il parlamento polacco; in conformit\u00e0 con l'accordo della tavola rotonda, i membri del Partito comunista e i suoi alleati avrebbeto ottenuto il 65% dei seggi nella Camera dei deputati, ovvero il Sejm.\nNel dicembre 1988 Wa\u0142\u0119sa fu cofondatore del Comitato dei cittadini di Solidarno\u015b\u0107 apparentemente un organo consultivo, ma in pratica un partito politico che vinse le elezioni parlamentari nel giugno 1989. Il partito vinse le elezioni parlamentari del 1989 (ottenendo il 48% dei seggi alla Camera dei deputati della Polonia - solo il 49% venne assegnato con libere elezioni - e tutti i seggi meno uno al Senat appena ristabilito; il restante 51% dei posti del Sejm vennero automaticamente conferiti al PZPR). Wa\u0142\u0119sa era una delle figure di spicco di Solidarno\u015b\u0107; era un attivista attivo, che appariva in molti manifesti elettorali, ma non era candidato al Parlamento.\nAlla fine del 1989 persuase i leader dei partiti precedentemente alleati ai comunisti a formare una coalizione di governo non comunista, il primo governo non comunista del blocco sovietico. Dopo un accordo \"semi-segreto\", con grande sorpresa del PZPR, il parlamento scelse Tadeusz Mazowiecki come Capo del Governo, il primo non comunista della Polonia dal dopoguerra. La Polonia, pur rimanendo formalmente un paese comunista, cominciava a cambiare la sua economia verso il sistema di libero mercato.\nPresidenza.\nDopo le elezioni parlamentari del giugno 1989, Wa\u0142\u0119sa rimase deluso dal fatto che alcuni dei suoi ex attivisti fossero soddisfatti di governare insieme agli ex comunisti. Decise quindi di candidarsi per l'ufficio di presidente appena ristabilito, usando lo slogan \"Non voglio, ma devo\" (\"Nie chc\u0119, ale musz\u0119\"). Il 9 dicembre 1990 Wa\u0142\u0119sa vinse le elezioni presidenziali, sconfiggendo il primo ministro Mazowiecki e altri candidati, diventando il primo Capo di stato liberamente eletto della Polonia in 63 anni e il primo capo di stato non comunista in 45 anni. Durante la sua presidenza cominci\u00f2 la cosiddetta \"guerra ai vertici\", che avr\u00e0 come conseguenza svariati cambiamenti di governo. La sua presidenza sar\u00e0 criticata dalla maggior parte dei partiti politici e perder\u00e0 molto dell'iniziale appoggio alla fine del 1995.\nDurante la sua presidenza, Wa\u0142\u0119sa traghett\u00f2 la Polonia attraverso la privatizzazione e la transizione verso un'economia di libero mercato (con il piano Balcerowicz), si svolsero le prime elezioni parlamentari in Polonia nel 1991 completamente libere e fu avviato un periodo di ridefinizione delle relazioni estere del paese. Negozi\u00f2 con successo il ritiro delle truppe sovietiche dalla Polonia e una sostanziale riduzione dei debiti esteri. Wa\u0142\u0119sa sostenne l'entrata della Polonia nella NATO e nell'Unione europea, entrambe avvenute dopo la sua presidenza, rispettivamente nel 1999 e nel 2004.\nNel 1993 fond\u00f2 un proprio partito politico, il \"Bezpartyjny Blok Wspierania Reform\" (BBWR, \"Blocco apartitico di sostegno alle riforme\"), un'organizzazione apparentemente non politica. La BBWR di Wa\u0142\u0119sa and\u00f2 male nelle elezioni parlamentari del 1993 e il suo sostegno popolare si ridusse al 10%. Nel 1995 perse l'elezione presidenziale contro Aleksander Kwa\u015bniewski, che rappresentava i risorgenti polacchi post-comunisti e l'Alleanza della Sinistra Democratica (\"Sojusz Lewicy Demokratycznej\", SLD). Wa\u0142\u0119sa fu criticato per il suo stile conflittuale. Mentre perdeva gli alleati politici, venne ad essere circondato da persone che erano viste dal pubblico come incompetenti e poco raccomandabili. Alcuni pensavano che Wa\u0142\u0119sa, un ex elettricista senza istruzione superiore, fosse troppo esplicito e troppo poco dignitoso per la carica di presidente. Il consigliere per la sicurezza nazionale di Wa\u0142\u0119sa, Jacek Merkel, attribuiva le carenze della presidenza di Wa\u0142\u0119sa alla sua incapacit\u00e0 di comprendere l'incarico di presidente come istituzione. Era un leader sindacale efficace in grado di articolare ci\u00f2 che sentivano i lavoratori, ma come presidente aveva difficolt\u00e0 a delegare potere o a districarsi nella burocrazia.\nAttivit\u00e0 successiva.\nDopo la sconfitta elettorale, Wa\u0142\u0119sa contribu\u00ec ad organizzare il nuovo partito Azione Elettorale Solidarno\u015b\u0107 (\"Akcja Wyborcza Solidarno\u015b\u0107\"), che vinse le elezioni parlamentari. In realt\u00e0 il suo contributo rimaneva di minore importanza e Wa\u0142\u0119sa deteneva solo una posizione defilata all'interno del partito. Il vero leader del partito e il principale organizzatore era il nuovo leader del sindacato Marian Krzaklewski.\nNel 1995 fond\u00f2 l'Istituto Lech Wa\u0142\u0119sa, con la missione \"di divulgare le conquiste della Solidariet\u00e0 polacca, educare le giovani generazioni, promuovere la democrazia e costruire la societ\u00e0 civile in Polonia e nel mondo\". Nel 2000 Wa\u0142\u0119sa si candid\u00f2 di nuovo alle elezioni presidenziali, ma ricevette meno dell'1% dei voti, decidendo cos\u00ec di ritirarsi dalla politica; da allora tiene lezioni di storia e politica in varie universit\u00e0 dell'Europa centrale. Nonostante la scarsa popolarit\u00e0 in patria, la reputazione internazionale di Wa\u0142\u0119sa \u00e8 rimasta intatta. Ha condotto vari cicli di conferenze in tutto il mondo.\nIn un'intervista del 2014, Wa\u0142\u0119sa ha espresso il suo disappunto su un altro premio Nobel, il presidente americano Barack Obama; in particolare, ha affermato alla CNN: \"Quando \u00e8 stato eletto c'era una grande speranza nel mondo. Speravamo che Obama avrebbe reclamato la leadership morale per l'America, ma questo fall\u00ec... in termini di politica e moralit\u00e0 l'America non guida pi\u00f9 il mondo\". Wa\u0142\u0119sa ha anche accusato Obama di non meritare il premio Nobel per la pace.\nWa\u0142\u0119sa ha nuovamente conquistato i titoli dei giornali dopo aver condiviso i suoi pensieri sulla crisi dei migranti in Europa, affermando: \"Guardando i rifugiati in televisione, ho notato che... sono ben nutriti, ben vestiti e forse anche pi\u00f9 ricchi di noi... Se l'Europa aprir\u00e0 le sue porte, presto ne verranno fuori milioni e mentre vivranno tra noi inizieranno ad esercitare le proprie usanze, tra cui la decapitazione\".\nNel 2019 \u00e8 stato condannato dalla Corte d'Appello polacca a rendere pubbliche scuse a Jaroslaw Kaczynski, leader di Diritto e Giustizia, principale partito del Paese, che lo aveva querelato per diffamazione. Wa\u0142\u0119sa gli aveva attribuito, sui social media, la responsabilit\u00e0 per l'incidente aereo che nel 2010 aveva causato la morte di 95 persone, tra cui il fratello gemello di Kaczynski, Lech.\nPosizione religiosa.\nWa\u0142\u0119sa \u00e8 un devoto cattolico romano. Convinto oppositore dell'aborto, nel 1993, durante la sua presidenza, ha firmato una legge che limita gli aborti in Polonia. Questa legge ha annullato l'accesso praticamente gratuito all'aborto che esisteva dal 1956 e ne ha limitato l'uso a casi in cui la vita della donna \u00e8 in pericolo, la gravidanza \u00e8 risultata da stupro o incesto, o il feto \u00e8 irreparabilmente danneggiato. I medici che violano le regole rischiano fino a due anni di carcere. Questa legge sull'aborto \u00e8 una delle pi\u00f9 restrittive in Europa.\nWa\u0142\u0119sa \u00e8 stato noto a lungo per la sua posizione anti-gay. Nonostante le acute critiche internazionali e una denuncia legale di \"propaganda di odio contro una minoranza sessuale\", Wa\u0142\u0119sa ha rifiutato di scusarsi per i suoi commenti. Durante una manifestazione politica nel 2000, descrisse le persone omosessuali come \"malate\" e disse: \"Credo che queste persone abbiano bisogno di cure mediche\". Pi\u00f9 recentemente ha chiesto scusa per le sue passate affermazioni omofobe, dicendo che sono frutto della \"cultura di un uomo anziano\" della sua et\u00e0. Oggi afferma di rispettare le persone omosessuali e si dichiara favorevole al matrimonio egualitario tra persone dello stesso sesso.\nWa\u0142\u0119sa e la Polizia segreta.\nFin dai primi anni '80 si succedettero voci secondo cui negli anni '70 Wa\u0142\u0119sa aveva prestato servizio come informatore per i servizi di sicurezza comunisti. Wa\u0142\u0119sa ha sempre negato con veemenza le accuse. La polemica riemerse nel 2008 con la pubblicazione di un libro che pretendeva di dimostrare che Wa\u0142\u0119sa, nome in codice Bolek, era stato un operativo per i servizi di sicurezza dal 1970 al 1976. La questione \u00e8 riemersa di nuovo nel febbraio 2016, quando l'Institute of National Remembrance ha sequestrato materiali dalla vedova di Czes\u0142aw Kiszczak, un ex ministro dell'interno, che si dice documentasse il ruolo di Wa\u0142\u0119sa come spia dei servizi di sicurezza.\nL'analisi pi\u00f9 completa dell'eventuale collaborazione di Wa\u0142\u0119sa con la polizia segreta (S\u0142u\u017cba Bezpiecze\u0144stwa o SB) fu fornita in un libro del 2008 dal titolo \"L'SB e Lech Wa\u0142\u0119sa: Un contributo biografico\" (\"SB a Lech Wa\u0142\u0119sa. Przyczynek do biografii )\". Il libro era scritto da due storici dell'Istituto di Commemorazione Nazionale, S\u0142awomir Cenckiewicz e Piotr Gontarczyk, e includeva documenti dagli archivi della polizia segreta. Tra i documenti c'erano le schede di registrazione, i promemoria, le note della polizia segreta e i rapporti dell'informatore. Gli autori del libro sostenevano che Wa\u0142\u0119sa, che lavorava sotto il nome in codice di Bolek, era un informatore segreto della polizia dal 1970 (dopo essere stato rilasciato dall'arresto) fino al 1976 (prima di essere licenziato dal cantiere navale).\nSecondo loro, aveva \"scritto rapporti e informato su pi\u00f9 di 20 persone e alcuni di loro sono stati perseguitati dalla polizia comunista\", nonch\u00e9 \"identificato persone e origliato i suoi colleghi al lavoro\". Il libro descrive il destino di sette delle sue presunte vittime; le informazioni riguardanti gli altri sono state distrutte o rubate. Secondo loro, Wa\u0142\u0119sa avrebbe ricevuto oltre 13 000 zloty come compenso per i suoi servizi mentre lo stipendio mensile all'epoca era di circa 3 500 zloty. Il libro sosteneva anche che durante la sua presidenza Wa\u0142\u0119sa us\u00f2 il suo ufficio per distruggere le prove della sua collaborazione con la polizia segreta, rimuovendo documenti incriminanti dagli archivi.\nIl libro affermava anche che nel 1983, quando Wa\u0142\u0119sa fu nominato per il Nobel per la pace, la polizia segreta tent\u00f2 di metterlo in imbarazzo facendo trapelare informazioni sulla precedente collaborazione di Wa\u0142\u0119sa con il governo. A questo punto per\u00f2 Wa\u0142\u0119sa era gi\u00e0 cos\u00ec popolare che la maggior parte dei polacchi non credeva ai media ufficiali e respinse le accuse come una manipolazione da parte delle autorit\u00e0 comuniste.\nIl 18 febbraio 2016, l'INR di Varsavia ha annunciato di aver sequestrato un pacchetto di documenti originali che avrebbero dimostrato che Wa\u0142\u0119sa era un informatore comunista. I documenti risalgono al periodo 1970-1976 e sono stati sequestrati dalla casa di un ex ministro degli interni recentemente deceduto, il generale Czes\u0142aw Kiszczak. L'autenticit\u00e0 dei documenti \u00e8 stata confermata da un esperto di archivi, ma i pubblici ministeri hanno richiesto un esame della grafia, che ha concluso che i documenti erano autentici e che, quindi, Wa\u0142\u0119sa aveva collaborato con la polizia segreta comunista.\nIl dossier \u00e8 composto da due cartelle. Il primo \u00e8 un \"fascicolo personale\" contenente 90 pagine di documenti, compreso un impegno scritto a mano di cooperare con la polizia segreta datato 21 dicembre 1970 e firmato Lech Wa\u0142\u0119sa - Bolek con l'impegno che \"non ammetterebbe mai la sua collaborazione con la polizia segreta nemmeno alla famiglia\". Il file contiene anche la conferma di aver ricevuto dei compensi per la sua attivit\u00e0. Il secondo \u00e8 un \"file di lavoro\" che contiene 279 pagine di documenti, tra cui numerosi rapporti di Bolek sui suoi collaboratori nel Cantiere di Danzica, e note di agenti della polizia segreta sugli incontri con lui. Secondo una nota, Wa\u0142\u0119sa accett\u00f2 di collaborare per paura della persecuzione dopo la protesta dei lavoratori nel 1970.\nI documenti mostrano anche che all'inizio Bolek forn\u00ec con entusiasmo informazioni su opinioni e azioni dei suoi collaboratori e prese i soldi per le informazioni, ma con il tempo il suo entusiasmo diminu\u00ec e la qualit\u00e0 delle sue informazioni divenne scarsa, fino a quando fu ritenuto non pi\u00f9 prezioso e la collaborazione con lui fu interrotta nel 1976.\nWa\u0142\u0119sa ha sempre negato con veemenza di aver collaborato con la polizia segreta comunista e ha etichettato i file incriminanti come falsi creati per comprometterlo. Wa\u0142\u0119sa nega anche che durante la sua presidenza abbia rimosso dagli archivi i documenti che lo incriminavano. Dopo la pubblicazione del libro \"SB a Lech Wa\u0142\u0119sa\" nel 2008, ha detto che mentre era presidente \"Ho preso in visione il file, ma non ne ho rimosso nulla. Ho visto che c'erano alcuni documenti l\u00ec su di me e che erano chiaramente delle falsificazioni, ho detto ai miei segretari di registrare e sigillare il file, ho scritto 'non aprirlo', ma qualcuno non ha obbedito e ha rimosso i documenti.\"\nWa\u0142\u0119sa inizialmente \u00e8 apparso vicino a un'ammissione, sostenendo, nel 1992, che nel dicembre 1970 aveva firmato dei documenti per sfuggire alla polizia segreta. Tuttavia, negli anni successivi Wa\u0142\u0119sa ha detto che tutti i documenti sono falsi."}
{"id": "14847", "revid": "287204", "url": "https://it.wikipedia.org/wiki?curid=14847", "title": "Lech Walesa", "text": ""}
