{"id": "17747", "revid": "82575", "url": "https://it.wikipedia.org/wiki?curid=17747", "title": "Sa die de sa Sardigna", "text": "Sa die de sa Sardigna (: ; in sassarese \"La d\u00ec di la Sardhigna\", in gallurese \"La d\u00ec di la Saldigna\", in algherese \"lo dia de la Sardenya\", in italiano \"Il giorno della Sardegna\") \u00e8 una giornata di festivit\u00e0 istituita dal Consiglio regionale della Sardegna con la Legge Regionale 14 settembre 1993, n. 44, nominandola \"Giornata del popolo sardo\".\nLa festivit\u00e0 vuole ricordare la sommossa dei vespri sardi del 28 aprile 1794 che costrinse alla fuga da Cagliari il vicer\u00e9 Vincenzo Balbiano e i funzionari sabaudi, in seguito al rifiuto di soddisfare le richieste dell'allora Regno di Sardegna per riservare ai sardi le cariche pubbliche, un Consiglio di Stato a Cagliari, vicino alla sede del vicer\u00e9 e l'istituzione a Torino di un Ministero per gli affari della Sardegna. Domato il grosso della rivolta, alcune richieste furono accolte nel 1796.\nIn occasione della festivit\u00e0, diversamente dalla festa del santo patrono, gli uffici pubblici dell'isola rimangono aperti, mentre chiudono le scuole.\nStoria.\nSerpeggiando sempre pi\u00f9 il malcontento nei confronti dell'amministrazione diretta piemontese, negli ultimi decenni del Settecento si cre\u00f2 un movimento di ribellione che attravers\u00f2 tutta l'isola, in prossimit\u00e0 con gli eventi rivoluzionari francesi e i fermenti sorti in varie parti d'Europa (Irlanda, Polonia, Belgio, Ungheria, Tirolo). Nel 1793 una flotta francese tent\u00f2 di impadronirsi dell'isola lungo due linee, l'una nel Cagliaritano e l'altra nei pressi dell'arcipelago di La Maddalena, guidata dall'allora giovane ufficiale Napoleone Bonaparte, riparato in Francia continentale in seguito all'insurrezione paolina appoggiata dagli inglesi. I Sardi opposero per\u00f2 resistenza e, riuscendo a sventare tale piano, cominci\u00f2 a montare nell'opinione pubblica un sentimento di rivalsa nei confronti della Corona sabauda per la difesa del Regno.\nI Sardi chiesero cos\u00ec che fosse loro riservata gran parte degli impieghi civili e militari e un'autonomia maggiore rispetto alle decisioni della classe dirigente locale. Al perentorio rifiuto da parte del governo piemontese di accogliere qualsiasi richiesta, la borghesia cittadina organizz\u00f2 cos\u00ec con l'aiuto del resto della popolazione il moto insurrezionale.\nL'episodio finale che condusse alla contestazione fu l'arresto ordinato dal vicer\u00e9 di due capi del cosiddetto \"partito patriottico\", gli avvocati cagliaritani Vincenzo Cabras ed Efisio Pintor. Il 28 aprile 1794 (data nota come \"sa d\u00ec de s'acciappa,\" ossia \"il giorno della cattura\") la popolazione inferocita allontan\u00f2 dalla citt\u00e0 tutti i 514 funzionari continentali, compreso il vicer\u00e9 Balbiano, che nel mese di maggio di quell'anno furono imbarcati con la forza e cacciati via dall'isola. Incoraggiati dalle vicende cagliaritane, le popolazioni di Sassari e Alghero fecero altrettanto, coinvolgendo poi il resto dell\u2019isola nell'entroterra rurale. La Sardegna divent\u00f2, cos\u00ec, il primo paese europeo a promuovere una propria rivoluzione seguendo l'esempio francese, senza che questa risultasse un fenomeno d'importazione esterno, trasferito altrove militarmente.\nI moti antifeudali furono successivamente guidati per altri due anni da Giovanni Maria Angioy, alto magistrato del Regno di Sardegna, salvo essere alla fine repressi dalle forze lealiste, ingrossatesi in seguito alla stipulazione del trattato di pace sottoscritto da Napoleone e Vittorio Amedeo III. L'esperimento rivoluzionario sardo giunse cos\u00ec al termine, e l'isola rimase sotto la giurisdizione sabauda; a breve sarebbe subentrato un nuovo vicer\u00e9. A esso segu\u00ec un periodo di restaurazione aristocratica e monarchica, culminato nella Fusione perfetta del 1847, che non riusc\u00ec a spegnere altri spontanei focolai di ribellione occorsi tra il 1802 e il 1821, fra cui la cosiddetta \"congiura di Palabanda\" cagliaritana del 1812 e la rivolta algherese del 1821."}
{"id": "17748", "revid": "339392", "url": "https://it.wikipedia.org/wiki?curid=17748", "title": "Letteratura poliziesca", "text": ""}
{"id": "17758", "revid": "1432830", "url": "https://it.wikipedia.org/wiki?curid=17758", "title": "Carica frazionaria", "text": "Nell'ambito dell'effetto Hall quantistico frazionario la carica frazionaria si riferisce alla propriet\u00e0 di alcune quasiparticelle, dette quasiparticelle di Laughlin, di manifestare, nei fenomeni di trasporto, una carica elettrica pari a una frazione propria di quella dell'elettrone. \nLa natura di tale fenomeno, che non ha nulla a che vedere con la fisica dei quark, non pu\u00f2 essere descritta in un approccio a elettroni indipendenti, ma richiede un'analisi a molti corpi, per via della forte correlazione tra gli elettroni nell'effetto Hall quantistico frazionario.\nNel 1999 un esperimento basato sull'effetto tunnel ha mostrato che esistono effettivamente delle quasiparticelle con carica e/3 ed e/5, dovute alla corrente di Hall quantistica che si crea in un gas di elettroni bidimensionale."}
{"id": "17761", "revid": "287204", "url": "https://it.wikipedia.org/wiki?curid=17761", "title": "Atto unico europeo", "text": "L'Atto unico europeo \u00e8 il trattato che ha emendato i trattati di Roma del 1957 con cui \u00e8 stata istituita la Comunit\u00e0 economica europea.\n\u00c8 stato firmato il 17 febbraio 1986 a Lussemburgo ed \u00e8 entrato in vigore il 1\u00ba luglio 1987.. Fu elaborato per andare incontro a due necessit\u00e0 improrogabili: completare la costruzione del mercato libero interno, ormai al palo dopo le crisi economiche degli anni Settanta e avviare un primo embrione di Unione politica.\nDescrizione.\nIl Consiglio europeo di Milano.\nNel giugno 1983 il Consiglio europeo di Stoccarda proclamava una Dichiarazione solenne sul futuro della Comunit\u00e0 europea. Su quelle basi l'anno successivo vennero convocati due Comitati di esperti:\nI rapporti dei Comitato Dooge e Adonnino vennero discussi al Consiglio europeo di Milano che si tenne tra il 28 e il 29 giugno 1985.\nAlla vigilia del Consiglio europeo di Milano le incertezze restavano tuttavia molto forti, acuite anche da iniziative inaspettate. Il cancelliere Helmut Kohl annunci\u00f2 dinanzi al Bundestag la presentazione a Milano di un progetto franco-tedesco di Trattato europeo fortemente orientato alla costruzione di un'area di \"sicurezza comune\" anche attraverso un collegamento con l'UEO. Inoltre la delegazione britannica present\u00f2 un documento, che ribadiva le idee gi\u00e0 espresse qualche tempo prima in un memorandum intitolato \"L'Europa: l'avvenire\" a Fontainebleau, e che qui veniva espresso in forma giudica in 9 articoli che non modificavano sostanzialmente i meccanismi comunitari e ribadivano l'obiettivo britannico di impedire un rafforzamento politico della CEE. Colta di sorpresa dalla proposta franco-tedesca, la delegazione britannica tent\u00f2 tuttavia di giungere a un gentleman's agreement con Francia e Germania per un accordo minimalista che relegasse l'ipotesi di una riforma dei Trattati. I Paesi del Benelux si prepararono a resistere ma sarebbero rimasti in minoranza se, alla cena dei Ministri degli Esteri, Giulio Andreotti che deteneva la presidenza di turno della CEE non avesse dichiarato che l'Italia non avrebbe mai accettato un accordo al ribasso. La mattina successiva, con una mossa a sorpresa, Kohl present\u00f2 un documento che chiedeva la convocazione di una Conferenza intergovernativa per la riforma dei Trattati, subito approvato da Fran\u00e7ois Mitterrand che trasform\u00f2 cos\u00ec da minoranza a maggioranza quella del Benelux. L'Italia forz\u00f2 la mano proponendo di votare la proposta tedesca che venne accolta a maggioranza, con i voti negativi di Gran Bretagna, Danimarca e Grecia. Per la Thatcher fu una sconfitta. La Conferenza intergovernativa cos\u00ec convocata avrebbe avuto come basi della discussione il Libro bianco della Commissione europea presieduta da Jacques Delors e la relazione Dooge.\nIl negoziato di Lussemburgo.\nI lavori della CIG durarono tre mesi durante i quali la Commissione Delors avanz\u00f2 le proposte in forma giuridica mentre gli Stati membri si limitavano a emendarle e votarle. In parallelo, il \"Comitato dei direttori politici\" redigeva la sezione sulla politica estera del nuovo Trattato che si limitava in pratica a formalizzare il metodo della cooperazione politica seguito nei dieci anni precedenti dalla CEE. Il compromesso fu infine raggiunto alla vigilia del Consiglio europeo di Lussemburgo dopo che la delegazione britannica ricevette dalla Thatcher il via libera alla collaborazione con gli altri partner. In generale, il compromesso raggiunto a Lussemburgo affossava definitivamente le speranza di una svolta federalista del percorso d'integrazione e ribadiva la bont\u00e0 della scelta funzionalista. Il compromesso venne accolto con riserva da Italia e Danimarca: quest'ultima bocci\u00f2 in Parlamento il risultato del negoziato, costringendo il governo danese a indire un referendum popolare che si tenne il 27 febbraio 1986 ed espresse parere favorevole all'approvazione del testo, ormai noto come Atto unico europeo. Il giorno dopo Danimarca, Italia e Grecia firmarono \u2013 con leggero ritardo rispetto agli altri nove Stati membri \u2013 il testo dell'Atto.\nLa riforma della CEE.\nDivenuto obiettivo improrogabile, il completamento del mercato interno sarebbe stato raggiunto attraverso diverse disposizioni dell'Atto unico:\nOltre a queste modifiche riguardanti gli strumenti da utilizzare per la realizzazione del mercato unico interno, l'Atto unico apportava modifiche anche a livello di istituzioni e cooperazione politica:"}
{"id": "17762", "revid": "1718925", "url": "https://it.wikipedia.org/wiki?curid=17762", "title": "41 (numero)", "text": "Quarantuno (cf. latino \"quadraginta unus\", greco \"\u03b5\u1f37\u03c2 \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale dopo il 40 e prima del 42.\nSport.\n\u00c8 il numero con cui gioca Dirk Nowitzki e inoltre il numero con cui corre Noriyuki Haga."}
{"id": "17763", "revid": "1873126", "url": "https://it.wikipedia.org/wiki?curid=17763", "title": "43 (numero)", "text": "Quarantatr\u00e9 (cf. latino \"quadraginta tres\", greco \"\u03c4\u03c1\u03b5\u1fd6\u03c2 \u03ba\u03b1\u1f76 \u03c4\u03b5\u03c3\u03c3\u03b1\u03c1\u03ac\u03ba\u03bf\u03bd\u03c4\u03b1\") \u00e8 il numero naturale che segue 42 e precede 44."}
{"id": "17770", "revid": "125798692", "url": "https://it.wikipedia.org/wiki?curid=17770", "title": "Grandezza fisica", "text": "In fisica, una grandezza nepe\n\u00e8 la propriet\u00e0 di un fenomeno, corpo o sostanza, che pu\u00f2 essere espressa quantitativamente mediante un numero e un riferimento (ovvero che pu\u00f2 essere misurata quantitativamente).\nDescrizione.\nDefinizione.\nNella seconda edizione del \"Vocabolario Internazionale di Metrologia\" (1993) una grandezza era definita come \"la propriet\u00e0 misurabile di un fenomeno, corpo o sostanza, che pu\u00f2 essere distinta qualitativamente e determinata quantitativamente\"; pertanto, la misurazione non pu\u00f2 essere applicata alle propriet\u00e0 nominali, le quali non possono pertanto essere definite \"grandezze\". Nella definizione di \"grandezza\" del \"VIM nepe 3\" il termine \"riferimento\" pu\u00f2 essere una unit\u00e0 di misura, una procedura di misura, o un materiale di riferimento, o una loro combinazione. \nSebbene in base a questa definizione, il concetto di \"grandezza\" coincida con quello di \"grandezza fisica scalare\", pu\u00f2 essere considerato \"grandezza\" anche un vettore le cui componenti siano grandezze. Il concetto di grandezza, inoltre, pu\u00f2 essere specificato progressivamente in vari livelli di concetti specifici. Per esempio, il concetto della grandezza \"lunghezza\" pu\u00f2 essere specificato, per esempio, in quelle di:\nConfrontare e rapportare.\nNel SI (Sistema internazionale di unit\u00e0 di misura), adottato per legge in Italia dal 1976 e obbligatorio negli atti pubblici, le grandezze si dividono in 7 \"grandezze base\" e numerose \"grandezze derivate\" dalle precedenti. Condizione necessaria perch\u00e9 una (classe di equivalenza di) propriet\u00e0 sia misurabile \u00e8 quella di poter stabilire una relazione d'ordine fra quelle propriet\u00e0 in sistemi diversi: poter giudicare quale sistema esibisce \"pi\u00f9\" propriet\u00e0 dell'altro. Se tale confronto pu\u00f2 essere basato sul \"rapporto\", espresso da un numero, fra le propriet\u00e0 dei due sistemi, allora la classe di equivalenza di quelle propriet\u00e0 costituisce una \"grandezza fisica\".\nIn questo caso, \u00e8 possibile scegliere la propriet\u00e0 di un particolare sistema ed eleggerla a \"unit\u00e0 di misura\" per quella grandezza fisica. Fissata l'unit\u00e0 di misura, la quantit\u00e0 di tale grandezza per un qualsiasi altro sistema potr\u00e0 dunque essere univocamente specificata da un valore numerico ottenuto dal rapporto con la propriet\u00e0 scelta come campione di riferimento. Possiamo quindi esprimere il valore di una grandezza fisica formula_1 come il prodotto di un valore numerico {M} e un'unit\u00e0 di misura [M]:\nEsistono anche \"grandezze adimensionali\", per le quali non \u00e8 necessario definire un'unit\u00e0 di misura (ad esempio la frazione molare e il numero di Reynolds). Come detto, essere capaci di confrontare propriet\u00e0 omogenee significa semplicemente essere capaci di stabilire una relazione d'ordine fra quelle propriet\u00e0 in sistemi diversi. La possibilit\u00e0 di valutare un \"rapporto numerico\" fra le due propriet\u00e0 \u00e8 invece una \"condizione pi\u00f9 forte\".\nIl tipico controesempio di propriet\u00e0 fisica che \"non\" costituisce una grandezza fisica (propriamente detta) \u00e8 dato dalla temperatura. Sebbene, dati due corpi, sia sempre possibile giudicare quale sia a temperatura maggiore o minore dell'altro (ad esempio misurando la direzione in cui fluisce il calore), tuttavia non avrebbe alcun significato fisico l'affermazione secondo cui un corpo si trova a temperatura, per dire, doppia di quella dell'altro. Nel caso della temperatura, ovvero nel caso di una propriet\u00e0 fisica che manifesta soltanto una relazione d'ordine, \u00e8 possibile applicare metodi quantitativi solo definendo una scala (di misura), che in questo caso diremo \"termometrica\". Anche se con abuso di linguaggio si parla di \"unit\u00e0 di misura della temperatura\", si tratta in realt\u00e0 di una corrispondenza (arbitraria) fra la propriet\u00e0 esibita da diversi fenomeni e una porzione dell'asse dei numeri reali.\nL'arbitrariet\u00e0 di una tale scelta \u00e8 molto maggiore dell'arbitrariet\u00e0 della scelta di un'unit\u00e0 di misura per una (vera) grandezza fisica: infatti una qualsiasi trasformazione monot\u00f2na di una particolare scala termometrica scelta, costituirebbe un'alternativa del tutto legittima al problema di quantificare la propriet\u00e0 fisica in questione, la temperatura.\nIl caso delle grandezze fisiche propriamente dette, in questo senso, \u00e8 speciale, perch\u00e9 esiste una scala naturale di confronto, data appunto dal rapporto reciproco: se un sistema presenta \"il doppio\" di una data propriet\u00e0 rispetto a un altro sistema, i valori numerici \"Q\" rispecchieranno tale rapporto, \"qualsiasi sia l'unit\u00e0 di misura scelta\" per tale grandezza.\nEsempio.\nLa lunghezza di un oggetto pu\u00f2 essere confrontata con quella di un altro oggetto. La lunghezza, in astratto, costituisce una grandezza fisica perch\u00e9 \u00e8 possibile stabilire la proporzione, ovvero il rapporto fra la lunghezza specifica di due oggetti. Possiamo allora scegliere la lunghezza di un oggetto particolare, come il metro campione, e utilizzarla come unit\u00e0 di misura per la lunghezza di qualsiasi altro oggetto.\nClassificazione.\nLe grandezze fisiche possono essere:\nGrandezze base.\nLa scelta delle grandezze base \u00e8 il punto di partenza di ogni analisi dimensionale.\nIl Sistema internazionale considera fondamentali queste sette grandezze fisiche:\nGrandezze derivate.\nOgni altra grandezza fisica \u00e8 omogenea a un prodotto di potenze di grandezze fondamentali detto \"dimensione\", e grandezze (unita di misura) con la stessa dimensione sono fra loro omogenee per transitivit\u00e0, anche se solo alcune loro combinazioni hanno senso fisicamente."}
{"id": "17771", "revid": "2075278", "url": "https://it.wikipedia.org/wiki?curid=17771", "title": "J. M. Barrie", "text": "Fino a tutto il 2007, settantesimo anno dalla sua morte, tutti i diritti derivanti dalle sue opere e il controllo intellettuale su di esse furono in capo al presidio pediatrico Great Ormond Street Hospital di Londra, a cui l'autore li aveva gi\u00e0 destinati dal 1929.\nBiografia.\nJames Matthew Barrie nasce a Kirriemuir, ultimo di 10 figli di una famiglia di tessitori di provincia, e viene istruito in Scozia. Il padre, David Barrie, \u00e8 un umile tessitore e la madre, Margaret Ogilvy, \u00e8 figlia di un muratore e aveva assunto le responsabilit\u00e0 della sua defunta madre all'et\u00e0 di 8 anni. Jamie, come viene affettuosamente chiamato in famiglia, \u00e8 un bambino fisicamente molto piccolo e gracile e cerca di attirare su di s\u00e9 le attenzioni dei fratelli raccontando storie fantasiose.\nA sei anni il fratello maggiore David muore per un incidente di pattinaggio sul ghiaccio il giorno prima del suo 14\u00ba compleanno. La tragedia lascia sua madre devastata e Barrie cerca di risollevarla in ogni modo, arrivando a indossare perfino i vestiti di David e fischiettando nel modo in cui lo faceva lui. Barrie e sua madre, una volta ripresasi, trascorrono giornate insieme leggendo classici della letteratura. Questa forte relazione tra madre e figlio marcher\u00e0 profondamente la vita di James; infatti dopo la morte della madre James pubblicher\u00e0 nel 1896 \"Margaret Ogilvy\", una delicata biografia celebrativa.All'et\u00e0 di 8 anni, Barrie viene mandato all'Accademia di Glasgow e prosegue poi i suoi studi alla Forfar Academy. A 13 anni lascia definitivamente la sua casa natia per studiare all'Accademia di Dumfries, quindi consegue la laurea all'Universit\u00e0 di Edimburgo nell'aprile del 1882, per forte volere della madre. Dopo le prime esperienze deludenti come giornalista per il \"Nottingham Journal\", a seguito di un annuncio di lavoro trovato dalla sorella in \"The Scotsman\", James si sposta nel 1885, senza soldi nel portafoglio e amici, a Londra per intraprendere la carriera di scrittore. Scrive un romanzo, ma \u00e8 costretto a pubblicarlo a sue spese. Nel 1888 Barrie raggiunge una discreta fama con \"Auld Licht Idylls\", divertenti scampoli di vita quotidiana scozzese. La critica elogia la sua originalit\u00e0.\n\"The Little Minister\" (1891) riscuote grande successo e verr\u00e0 portato a teatro per ben tre volte. I suoi primi due romanzi, il sentimentale \"Tommy\" (1896) e \"Tommy e Grizel\" (1900) vengono pubblicati a Kirriemuir con lo pseudonimo di \"Thrums\". Successivamente Barrie scriver\u00e0 principalmente per il teatro, ma la sua prima commedia, una biografia di Richard Savage scritta da Barrie e HB Marriott Watson, viene stroncata dalla critica. Dopo tanti tentativi, finalmente sfonda con successi a ripetizione, al punto che in certe stagioni i teatri del West End di Londra ospitano cinque suoi drammi differenti, tra i quali vanno ricordati \"Quality Street\", \"What Every Woman Knows\" e \"The Admirable Crichton\". Nel 1893 scrive anche il libretto di un'opera lirica comica, \"Jane Annie\", che James preg\u00f2 il suo amico Arthur Conan Doyle di rivedere e rifinire per lui. Nel 1894 sposa un'attrice teatrale, Mary Ansell, da cui in seguito divorzier\u00e0, \nUn giorno, seduto su una panchina nei giardini di Kensington, vicino Hide park, con il proprio cane Porthos, fa il pi\u00f9 importante incontro della sua vita: conosce per caso i cinque figli dei coniugi Sylvia e Arthur Davies, i giovani George, Jack, Peter, Michael e Nicholas. Nasce in questo modo casuale un grande amore per i cinque bambini, con i quali comincia a passare le sue giornate, a giocare e a immaginare, offrendo loro addirittura il proprio cottage fuori citt\u00e0, il Black Lake Cottage, dove James produce un album di fotografie dei ragazzi che giocano ai pirati, intitolato \"I bimbi smarriti di Black Lake Island\". Barrie ne fa due copie, una delle quali regala al padre dei bambini, Arthur, che la smarrisce in treno; l'unica copia superstite \u00e8 custodita presso la Beinecke Rare Book and Manuscript Library della Yale University.\nIl periodo pi\u00f9 florido della vita di Barrie porta alla stesura del primo canovaccio di Peter Pan, il suo capolavoro massimo. La figura di Peter Pan appare appena accennata per la prima volta nel romanzo del 1902 in \"The Little White Bird\" (\"L'uccellino bianco\"). L'avventura pi\u00f9 nota del personaggio debutta il 27 dicembre 1904, nello spettacolo teatrale \"Peter Pan, o il ragazzo che non voleva crescere\", in cui Barrie riesce a smuovere l'animo del grigio pubblico londinese, tra il quale fa sedere anche 25 orfani. Questa storia viene poi adattata, ingrandita e trasformata da Barrie in un romanzo pubblicato nel 1911 con il titolo \"Peter e Wendy\", poi \"Peter Pan e Wendy\" e infine semplicemente \"Peter Pan\", che \u00e8 la sua consacrazione mondiale. Il contemporaneo Robert Louis Stevenson disse di lui: \u00abIo sono un artista, lui \u00e8 un genio\u00bb.\nBarrie ha usato il suo notevole reddito per contribuire a finanziare coraggiosamente la realizzazione di produzioni teatrali commercialmente infruttuose; insieme a una serie di altri drammaturghi, \u00e8 stato coinvolto nel 1909 e 1911 nei tentativi di sfidare la censura del teatro da parte del Lord Ciambellano. La vita di Barrie non \u00e8 in seguito molto radiosa. Nel 1910 la vedova Sylvia Davies gli lascia, alla propria morte precoce per cancro (come per il marito Arthur, morto nel 1907), insieme con la madre Emma e suo fratello Guy du Maurier, la co-custodia dei cinque figli; voci irrilevanti e mai comprovate insinuano dubbi su una possibile pedofilia di Barrie, voci completamente smentite in seguito dal pi\u00f9 piccolo dei Davies, ormai adulto, Nicholas.\nLa statua di Peter Pan nei giardini di Kensington, eretta in segreto durante la notte per la mattina del primo maggio nel 1912, doveva essere modellata sulle vecchie fotografie di Michael vestito come il personaggio; tuttavia, lo scultore sir George Frampton ha utilizzato un altro bambino come modello, lasciando Barrie deluso del risultato. Barrie e i ragazzi Davies rimangono una famiglia per soli tre anni; poi, all'inizio della prima guerra mondiale, Peter e George si propongono come volontari. George, il maggiore dei fratelli Davies, viene ucciso a 21 anni in trincea nel 1915, Peter Davies invece sopravvive e viene insignito della Croce militare e fonda anche una casa editrice, la Peter Davies, ma la guerra lo segna cos\u00ec tanto che si suicida nel 1960, gettandosi sotto un treno pochi mesi dopo la morte del suo fratello maggiore Jack nel 1959. Michael muore annegato nel 1921 all'et\u00e0 di 20 anni con il suo amico e probabile amante Rupert Buxton.\nBarrie ha incontrato e raccontato storie alle giovani figlie del duca di York, la futura regina Elisabetta II e la principessa Margaret; acquisisce in seguito il titolo di \"Sir\" e nel 1922 riceve l'Ordine al Merito. Viene poi eletto rettore della St. Andrews University e nel 1930 Cancelliere dell'Universit\u00e0 di Edimburgo.\nBarrie mor\u00ec di polmonite nel 1937 senza eredi; il suo corpo viene sepolto nel cimitero di Kirriemuir, in Scozia, vicino ai genitori, alla sorella e al fratello David. Alla sua morte lascia in eredit\u00e0 lo sfruttamento dei diritti d'autore al Great Ormond Street Hospital, un ospedale pediatrico londinese del quartiere di Bloomsbury, garantendogli una generosa prosperit\u00e0.\nLa sua vita, e in particolare le vicende che lo hanno portato alla frequentazione della famiglia Llewellyn-Davies e a scrivere il suo capolavoro, sono state portate sullo schermo cinematografico nel film \"Neverland - Un sogno per la vita\" di Marc Forster del 2004, interpretato da Johnny Depp nei panni dello scrittore.\nOpere.\nElenco completo delle opere teatrali di Sir James Matthew Barrie, ricavato dal \"The Plays of J. M. Barrie\" - Hodder &amp; Stoughton - Londra e pubblicato sul numero 147-148 del mensile \"Il Dramma\", diretto da Lucio Ridenti, nell'anno 1952.\nInfluenza culturale.\nBarrie contribu\u00ec enormemente alla diffusione del nome \"Wendy\" usandolo per uno dei protagonisti del romanzo \"Peter Pan\". Prima dell'uscita di questo romanzo, infatti, il nome era poco usato."}
{"id": "17773", "revid": "1573940", "url": "https://it.wikipedia.org/wiki?curid=17773", "title": "Turdidae", "text": "I Turdidi (Turdidae ) sono una famiglia di uccelli dell'ordine dei Passeriformi.\nDescrizione.\nSono uccelli di medie dimensioni (lunghezza totale compresa fra 11,5 e 33\u00a0cm); il becco, robusto e lievemente incurvato, talvolta provvisto di un piccolo uncino, presenta alla base solo piccole e scarse setole. Le zampe sono rivestite di piastre cornee che non formano scudi, e sono di solito pi\u00f9 robuste e lunghe di quelle delle specie affini, in rapporto al fatto che la loro vita si svolge sul terreno e non sugli alberi. Le ali sono costituite da 10 remiganti primarie, e sono abbastanza rotonde fuorch\u00e9 nei veri migratori; la coda \u00e8 formata da 12 timoniere. La colorazione e il disegno del piumaggio sono molto variabili, e non vi sono regole costanti per quanto concerne il dimorfismo sessuale. Quasi sempre la livrea giovanile \u00e8 macchiettata di chiaro su fondo scuro. Al contrario dei Silviidi presentano una sola muta annuale.\nDistribuzione e habitat.\nI Turdidi hanno un'amplissima diffusione su tutto il globo, e si possono davvero considerare cosmopoliti poich\u00e9 si sono spinti persino sulle isole pi\u00f9 remote. Mancano solo nei pi\u00f9 lontani distretti insulari e nell'Antartide.\nBench\u00e9 la maggior parte dei turdidi sosti anche sugli alberi, questi uccelli sono prevalentemente terricoli. Risiedono nei pi\u00f9 diversi territori, dalla macchia mediterranea al deserto e dalla tundra alla foresta tropicale umida, ma i loro ambienti preferiti sono costituiti da regioni ove si alternano boschetti, distese di cespugli, radure e prati.\nEvoluzione.\n\u00c8 da presumere che l'origine dei turdidi sia da ricercare nel Vecchio Mondo, dove essi hanno raggiunto il massimo polimorfismo, e quindi nelle regioni pi\u00f9 settentrionali. Il continente africano si deve invece considerare un centro di irraggiamento, almeno per alcune specie. Il Nuovo Mondo \u00e8 stato infine popolato probabilmente da migratori giunti dall'Eurasia almeno in tre successive ondate.\nBiologia.\nDi solito hanno un'alimentazione mista, costituita da frutti e bacche, ma soprattutto da insetti, larve, lumache e vermi. Sono in genere degli ottimi cantori. Covano entro nidi a forma di coppa, posti sugli alberi o sui cespugli, ma anche sul terreno oppure in fenditure rocciose; le uova (3-6 per covata) sono monocromatiche o screziate di scuro su fondo chiaro. Nei paesi caldi sono stanziali, ma molti esemplari originari di distretti settentrionali compiono spostamenti assai ampi, rivelandosi migratori pi\u00f9 o meno spiccati.\nTassonomia.\nI Turdidi comprendono 17 generi con 172 specie:\nGastronomia.\nIl tordo pu\u00f2 essere cacciato nei modi e tempi stabiliti dalla legge statale italiana. La carne di tordo \u00e8 apprezzata dai buongustai, che la consumano in vario modo. Le ricette italiane sono tante e tradizionali in tutte le regioni."}
{"id": "17774", "revid": "1429175", "url": "https://it.wikipedia.org/wiki?curid=17774", "title": "Euclide", "text": "Si occup\u00f2 di vari ambiti, dall\u2019ottica all\u2019astronomia, dalla musica alla meccanica, oltre, ovviamente, alla matematica. Gli \"Elementi\", il suo lavoro pi\u00f9 noto, \u00e8 una delle pi\u00f9 influenti opere di tutta la storia della matematica e fu uno dei principali testi per l'insegnamento della geometria dalla sua pubblicazione fino agli inizi del \u2018900.\nBiografia.\nEuclide \u00e8 menzionato in un brano di Pappo, ma la testimonianza pi\u00f9 importante su cui si basa la storiografia che lo riguarda viene da Proclo, che lo colloca tra i seguaci di Platone, ma pi\u00f9 giovane dei discepoli di quest'ultimo.\nSul finire del IV secolo a.C., Tolomeo I, allora faraone, sovrano illuminato, puntiglioso e propositivo nei suoi sforzi governativi, istitu\u00ec ad Alessandria una scuola, chiamata Museo. Chi insegnava in questa scuola era un gruppo di studiosi, tra cui Euclide.\nEuclide fu uno degli iniziatori dell\u2019assettamento assiomatico delle teorie matematiche, impegno che venne intrapreso a partire dal suo secolo e che prevede assiomi e teoremi, che sono conseguenza dei primi. Questo modello \u00e8 applicato a tutte le discipline scientifiche deduttive, come la logica e la matematica, e ha permesso ad esse di appropriarsi di quella metodicit\u00e0 che oggi attribuiamo loro, grazie all\u2019articolazione di principi primi e di risultati da essi derivati. Nonostante i pochissimi precedenti storici della teoria assiomatica in campo matematico e non, va detto che l'assioma in s\u00e9 \u00e8 comunque alla base della matematica. Premesso che l'iniziazione a questo tipo di approccio sia un enorme merito da riconoscere al matematico di Alessandria, egli ha proposto un tipo di geometria fondata fortemente sulla teoria assiomatica, mentre, in modo antitetico, molti suoi colleghi contemporanei hanno rifiutato nettamente un tipo di geometria che partisse dagli assiomi.\nPer ci\u00f2 che concerne gli insegnamenti condotti da Euclide nel Museo, egli venne ricordato dai suoi allievi soprattutto per le ampie conoscenze in vari campi e per abilit\u00e0 espositive che hanno fatto di lui uno dei docenti pi\u00f9 apprezzati e preparati nella scuola alessandrina. Queste esclusive qualit\u00e0 gli sono state d'aiuto anche nella scrittura della sua grande opera, gli \"Elementi\".\nControversa \u00e8 la notizia secondo cui sarebbe stato un platonico convinto. Oggi prevale anzi la tendenza a considerare questo giudizio come privo di fondamento e dettato verosimilmente dal desiderio di Proclo di annettere il pi\u00f9 grande matematico dell'antichit\u00e0 alla schiera dei neoplatonici a cui lo stesso Proclo apparteneva.\nGli \"Elementi\".\nEuclide, cui venne attribuito l'epiteto di (compositore degli \"Elementi\"), formul\u00f2 la prima rappresentazione organica e completa della geometria nella sua fondamentale opera: gli \"Elementi\", divisa in 13 libri. Di questi, sei concernono la geometria piana elementare, tre la teoria dei numeri, uno (il libro X) gli incommensurabili e gli ultimi tre la geometria solida. Ogni libro inizia con una pagina contenente delle affermazioni che possono essere considerate come una specie di definizioni che servono a chiarire i concetti successivi; esse sono seguite da altre proposizioni che sono invece veri e propri problemi o teoremi: questi si differenziano fra di loro per il modo con cui vengono enunciati e per la frase rituale con cui si chiudono.\nPer dare un'idea della complessit\u00e0 di redazione degli \"Elementi\" di Euclide, basti pensare all'affermazione che, nell'incipit della parte prima di un suo saggio su Euclide, Pietro Riccardi, studioso del XIX secolo, fa in merito al numero spropositato di edizioni dell'opera euclidea: \u00abIl numero delle edizioni dell'accennata opera di Euclide, e delle traduzioni e riduzioni che ne furono pubblicate col suo nome, \u00e8 al certo superiore di quanto si possa comunemente congetturare; ed anzi tengo per fermo che non siavi libro di notevole importanza, eccettuata la \"Bibbia\", il quale possa vantare un maggior numero di edizioni e di illustrazioni\u00bb.\nL'opera non passa in rassegna tutte le conoscenze geometriche del tempo, come si era erroneamente supposto, bens\u00ec tratta di tutta l'aritmetica cosiddetta \"elementare\", ovvero relativa alla teoria dei numeri, oltre alla \"geometria sintetica\" (vale a dire un approccio assiomatico della materia), e all'algebra (intesa non nel senso moderno della parola, ma come applicazione della disciplina al campo geometrico).\nTradizione del testo.\nQuesto testo \u00e8 stato tramandato grazie alla prima ricostruzione che ne fece Teone di Alessandria, che fu tradotta in latino da Adelardo di Bath.\nNel 1270, la traduzione di Adelardo fu riveduta, anche alla luce di altre fonti arabe (a loro volta derivate da altre versioni greche del manoscritto di Teone) da Campano da Novara. Questa versione (o una copia di una copia) venne stampata a Venezia nel 1482.\nSuccessivamente, sono state ritrovate altre versioni greche del manoscritto di Teone e una copia greca che probabilmente \u00e8 precedente a quella di Teone. La ricostruzione attuale si basa sulla versione del filologo danese J. L. Heiberg risalente al 1880 e su quella dello storico inglese T. L. Heath del 1908. La prima traduzione in lingua cinese dal latino fu opera del gesuita Matteo Ricci, nel 1607.\nLa prima edizione italiana \u00e8 dovuta al matematico italiano Federigo Enriques e risale al 1935. Nel 1970 compare nei tipi della UTET un'altra versione italiana, tradotta da Lamberto Maccioni e commentata da Attilio Frajese.\nRiguardo ad ulteriori traduzioni in latino, le pi\u00f9 antiche sono tutte attestate a cavallo tra il XV e il XVI secolo. Le traduzioni in lingua latina maggiormente accreditate, per\u00f2, risalgono a XVII e XVIII secolo e, in ordine cronologico, le pi\u00f9 avvalorate sono quelle del Barrow (1639), del Borelli (1658), del Keill (1701), del Gregory (1703), e del Simson, considerata una delle, se non la pi\u00f9 prestigiosa, tanto da essere tutt'oggi il primo testo di riferimento per i geometri scozzesi (1756). A proposito, invece, della traduzione in italiano, la prima risale al 1543 ed \u00e8 frutto dell'interpretazione e dell'elaborazione di Nicol\u00f2 Tartaglia. Pi\u00f9 recenti, invece, sono le traduzioni, dei soli libri geometrici, del Viviani, del Grandi e del Flauti (rispettivamente XVII, XVII e XIX secolo).\nSecondo alcune fonti, gli \"Elementi\" non sono tutta opera del solo Euclide: egli ha raccolto insieme, rielaborandolo e sistemandolo assiomaticamente, lo scibile matematico disponibile nella sua epoca. La sua opera \u00e8 stata considerata per oltre 20 secoli un testo esemplare per chiarezza e rigore espositivo, e pu\u00f2 considerarsi il testo per l'insegnamento della matematica e della precisione argomentativa di maggior successo della storia.Gli Elementi non sono un compendio della matematica dell'epoca, bens\u00ec un manuale introduttivo che abbraccia tutta la matematica \"elementare\", cio\u00e8 l'aritmetica (la teoria dei numeri), la geometria sintetica (dei punti, delle linee, dei piani, dei cerchi e delle sfere) e l'algebra (non nel senso moderno dell'algebra simbolica, ma di un equivalente in termini geometrici).Di quest'opera non ci sono pervenute copie dirette; nella versione che ci \u00e8 pervenuta, il trattato euclideo si limita a presentare una sobria e logica esposizione degli elementi fondamentali della matematica elementare.Molte edizioni antiche contengono altri due libri che la critica pi\u00f9 recente attribuisce rispettivamente a Ipsicle (II secolo a.C.) e a Isidoro di Mileto (V-VI secolo d.C.).\nVisione moderna.\nNel 1899 David Hilbert si pone il problema di dare un fondamento assiomatico rigoroso alla geometria, ossia di descrivere la geometria euclidea senza lasciare nessun assioma inespresso. Giunge cos\u00ec a definire 28 assiomi, espressi nel suo lavoro Grundlagen der Geometrie (fondamenti di geometria). Molti di questi assiomi sono assunti implicitamente da Euclide negli Elementi: ad esempio, Euclide non dice mai espressamente \"esiste almeno un punto esterno alla retta\", o \"dati tre punti non allineati, esiste un solo piano che li contiene\", eppure li utilizza implicitamente in molte dimostrazioni.\nPrendendo spunto da Hilbert, e ispirandosi allo spirito di Euclide, la collaborazione di alcuni dei migliori matematici attivi dal 1935 al 1975 riuniti sotto lo pseudonimo Nicolas Bourbaki compone la monumentale opera, \"Elementi di matematica\", in 11 volumi e decine di migliaia di pagine, dando una trattazione assiomatica ai vari rami della matematica. Tuttavia, per il teorema di incompletezza di G\u00f6del, nessuna assiomatizzazione della matematica che contenga almeno l'aritmetica pu\u00f2 essere completa.\nNon priva di interesse \u00e8 la singolare edizione che dei primi sei libri degli \"Elementi\" di Euclide proporr\u00e0 l'ingegnere e matematico irlandese Oliver Byrne nel 1847. Nelle intenzioni dell'autore l'utilizzo dei colori per i diagrammi e la ricerca di inediti linguaggi simbolici avrebbe dovuto facilitare la comprensione e il consolidamento delle conoscenze aritmetiche, non aveva cio\u00e8 uno scopo puramente illustrativo ma didattico. Il risultato, piuttosto eccentrico, \u00e8 un'autentica opera d'arte che anticipa le avanguardie artistiche del Novecento. \u00abNessuno di coloro che tengano questo libro tra le mani pu\u00f2 sottrarsi al fascino che promana da queste pagine, proprio perch\u00e9 per questa via la comprensione delle pi\u00f9 complesse e astratte regolarit\u00e0 matematiche \u00e8 proposta nella maniera pi\u00f9 semplice, come per ora appare, e dimostrata in modo del tutto concreto ad oculos\u00bb.\nEuclide ha avuto un'influenza enorme sulla cultura; in primis, naturalmente, in ambito matematico e geometrico. Riducendo all'osso alcune delle importanti teorie, da lui esposte all'interno degli \"Elementi\" e ancora oggi oggetto di studi, Euclide definisce tutti gli enti geometrici e aritmetici, partendo dal punto sino ad arrivare alla teoria delle rette parallele. Non si tratta di una costruzione di concetti, ma di una descrizione degli enti, affinch\u00e9 possano essere facilmente riconosciuti attraverso una soddisfacente nomenclatura. Gli enti geometrici, dunque, esistono gi\u00e0; il definirli implica solo il riconoscerli.\nLa geometria, in origine, non avrebbe dovuto avere a che fare con l'ontologia. In realt\u00e0, la documentazione circa i geometri greci \u00e8 alquanto scarsa, quindi non abbiamo certezze di alcun tipo. Quello che traspare nei secoli successivi, per\u00f2, \u00e8 la consapevolezza comune che la geometria euclidea sia principalmente volta a descrivere lo spazio. Immanuel Kant, l'ultimo dei teorici razionalisti, conferma quest'ipotesi, asserendo che la geometria euclidea \u00e8 la forma a priori della nostra conoscenza dello spazio.\nAltre opere.\nEuclide fu autore di altre opere: i \"Dati\", strettamente legati ai primi 6 libri degli \"Elementi\"; i \"Porismi\", in 3 libri, giunti fino a noi grazie al riassunto che ne fece Pappo di Alessandria; i \"Luoghi superficiali\", andato perduto; le \"Coniche\", andato perduto; l\"Ottica\" e la \"Catottrica\", la prima delle quali rappresenta un\u2019opera di valore, poich\u00e9 \u00e8 uno dei primi trattati sulla prospettiva, intesa come geometria della visione diretta. All\u2019interno dell\"Ottica\" Euclide propone un\u2019originale teoria sulla visione della realt\u00e0, di tipo effusivo o emissivo, secondo cui dall\u2019occhio partono dei raggi che si diffondono nello spazio, fino ad incontrare gli oggetti. Questo tipo di definizione \u00e8 in netto contrasto con la precedente teoria prospettica di Aristotele, il quale, invece, ipotizzava che vi fosse una linea retta che congiungesse idealmente l\u2019occhio con l\u2019oggetto, permettendo l\u2019azione dell\u2019occhio sull\u2019oggetto stesso. L\"Ottica\" di Euclide aveva, tra i suoi tanti obbiettivi, quello di combattere il concetto epicureo secondo cui le dimensioni di un oggetto erano le medesime che l\u2019occhio percepiva, senza tener conto del rimpicciolimento provocato dalla prospettiva da cui l\u2019oggetto veniva visto.\nAncora, scrisse i \"Fenomeni\", descrizione della sfera celeste; \"Sezione del Canone\" e la \"Introduzione armonica\", trattati di musica.\nUn'altra considerazione merita la \"Divisione delle figure\", opera pervenutaci grazie ad una salvifica manovra di traduzione ad opera di alcuni scienziati arabi. L\u2019opera originale in lingua greca, infatti, and\u00f2 perduta, ma prima della sua sparizione fu adoperata una traduzione in arabo che fu a sua volta tradotta in latino e poi ancora nelle maggiori lingue moderne.\nTeoremi di Euclide.\nSolo nei 13 libri degli Elementi Euclide enuncia e dimostra ben 465 \"proposizioni\" o \"teoremi\", senza contare i \"lemmi\" e i \"corollari\". A questi vanno aggiunte le proposizioni contenute in altre opere.\nI due teoremi che nei manuali scolastici di geometria vanno sotto il nome di primo e secondo teorema di Euclide, sono in realt\u00e0 dei semplici corollari della Proposizione 8 del VI libro, che nel testo originale \u00e8 cos\u00ec enunciata:\nQuelli che seguono sono invece i due enunciati chiamati \"Teoremi di Euclide\" nei manuali moderni.\nIl primo teorema di Euclide.\nLo stesso teorema si pu\u00f2 esprimere geometricamente come segue:\nLa proporzione invece \u00e8 formula_1 (con i=ipotenusa, c=cateto e p=proiezione del cateto)\nIl secondo teorema di Euclide.\nIl secondo teorema pu\u00f2 anche essere espresso come:\nLa proporzione quindi \u00e8 formula_2 (con p1=proiezione del primo cateto, h=altezza relativa all'ipotenusa e p2=proiezione del secondo cateto)\nI cinque postulati e gli assiomi.\nTutta la geometria di Euclide si poggia su cinque postulati che il matematico Playfair (1795) espose nel seguente modo:\nIl quinto postulato \u00e8 conosciuto anche come \"postulato del parallelismo\" ed \u00e8 quello che distingue la geometria euclidea dalle altre, dette non euclidee.\nNegando il quinto postulato nella versione data da Playfair possono ottenersi due diverse geometrie: quella ellittica (nella quale non esistono rette passanti per un punto esterno alla retta data ad essa parallele) e quella iperbolica (nella quale esistono almeno due rette passanti per un punto e parallele alla retta data). L'enunciato originale di Euclide (che \u00e8 dato alla voce quinto postulato) era invece compatibile con la geometria ellittica.\nIn seguito, Euclide si dedica all'elenco di cinque postulati e cinque nozioni comuni (o assiomi). Aristotele, nella Metafisica, fa una distinzione simile. Il filosofo greco afferma che ci sono delle verit\u00e0 comuni a tutte le scienze, i principi logici universali (come quello di non contraddizione), mentre quelli comuni a pi\u00f9 scienze sono meno evidenti e non prevedono l'approvazione dell'allievo, giacch\u00e9 riguardano esclusivamente la disciplina della quale si disquisisce. Qualche secolo dopo alcuni autori confermano la distinzione aristotelica, ma in un altro senso: gli \"assiomi\" sono da intendere come qualcosa che veniva accettato, i \"postulati\" come qualcosa che doveva essere richiesto. Oggigiorno, invece, i matematici non differenziano in alcun modo i postulati dagli assiomi. Per quanto si pu\u00f2 cogliere dagli \"Elementi\", Euclide definisce i postulati proposizioni primitive che si riferiscono agli enti geometrici prima definiti.\nCome detto poc'anzi, in termini moderni siamo soliti chiamare i postulati assiomi, intendendo per enti quelli dati dalla nostra intuizione, i quali sono concepiti come realmente esistenti al di fuori di noi. Sui vocabolari di italiano, alla voce \"assioma\" \u00e8 possibile leggere \u00abverit\u00e0 o principio che si ammette senza discussione, evidente di per s\u00e9\u00bb, mentre il \"postulato\" \u00e8 una \u00abproposizione che, senza essere dimostrata, si assume, o si richiede all\u2019interlocutore di assumere, come fondamento di una dimostrazione o di una teoria\u00bb. La valenza del termine \"postulato\" in relazione alle teorie matematiche \u00e8 finito in disuso a partire dai primi anni del Novecento, mentre il verbo relativo viene utilizzato ancora oggi per la formulazione di un'ipotesi o di un assunto. \u00c8 da qui che la parola \"assioma\" \u00e8 finita per sostituire \"postulato\" nel suo significato originario ed \u00e8 oggi consuetudine dire \"assioma\" per \"postulato\" e viceversa. \u00c8 curioso, comunque, che si continui a parlare di \"postulati\" di Euclide e non di assiomi quasi a voler creare un legame indissolubile tra Euclide stesso e le sue proposizioni."}
{"id": "17775", "revid": "125377166", "url": "https://it.wikipedia.org/wiki?curid=17775", "title": "Paperon de' Paperoni", "text": "Paperon de' Paperoni (\"Scrooge McDuck\"), noto anche come Paperone o zio Paperone (\"Uncle Scrooge\"), \u00e8 un personaggio dei fumetti e dei cartoni animati della Disney, ideato da Carl Barks nel 1947. \u00c8 apparso come protagonista o comprimario in migliaia di storie a fumetti realizzate in vari paesi del mondo e in decine di cartoni animati (come la serie \"Duck Tales\"). La rivista \"Forbes\" lo pone nelle sue periodiche classifiche tra i personaggi di fantasia pi\u00f9 ricchi del mondo, attribuendogli un patrimonio che tocca i 44 miliardi di dollari.\n\u00c8 uno dei personaggi Disney pi\u00f9 amati e di maggior successo al mondo, nonostante il suo carattere avaro, ricalcato sul modello di Ebenezer Scrooge, avido protagonista del \"Canto di Natale\" di Charles Dickens, ne abbia fatto alle origini un personaggio tutt'altro che simpatico.\nImprenditore, finanziere, manager, magnate e banchiere, dotato di uno spiccato senso per gli affari, \u00e8 definito \u00abil papero pi\u00f9 ricco del mondo\u00bb; \u00e8 lo zio di Paperino e appare per la prima volta nella storia \"Il Natale di Paperino sul Monte Orso\" (\"Christmas on Bear Mountain\"), pubblicata sul n. 178 di Four Color.\nGenesi ed evoluzione del personaggio.\nBarks era gi\u00e0 da alcuni anni al lavoro per la \"Western Printing &amp; Lithographing co.\", la casa editrice che pubblicava le storie a fumetti dei personaggi Disney, quando decise di crearne di nuovi; Paperone \u00e8 cos\u00ec solo il primo di una lunga serie di nuovi personaggi grazie ai quali diverr\u00e0 noto come \"l'Uomo dei Paperi\". Da allora Barks svilupp\u00f2 il carattere dei paperi in maniera sempre pi\u00f9 approfondita e particolareggiata, dando loro spessore.\nNel caso di Paperone, Barks si ispira a una figura ricorrente nel cinema americano, quella dello zio ricco, adattandola alla famiglia dei paperi, traendo ispirazione dalla striscia a fumetti \"The Gumps\", creata nel 1917 da Sidney Smith, dove al protagonista Andy si affianca il ricchissimo zio australiano \"Uncle Bim\". Il modello dell'avaro \u00e8 poi il personaggio di Ebenezer Scrooge tratto dal \"Canto di Natale\" di Charles Dickens dal quale Barks prende anche il nome battezzando il personaggio Scrooge McDuck.\nIl personaggio degli esordi \u00e8 identico alla sua fonte di ispirazione letteraria, Ebenezer Scrooge: un vecchio acido, misantropo e piegato dagli anni ma che gi\u00e0 fa intravedere un carattere dedito all'azione. Nella sua storia d'esordio progetta infatti una trappola particolare per testare il coraggio di suo nipote che invita insieme a Qui, Quo e Qua a passare le feste natalizie nella sua baita di montagna e dove poi, a loro insaputa, li raggiunger\u00e0 travestito da orso; una serie di circostanze convincer\u00e0 Paperone che i suoi nipoti sono molto coraggiosi, e alla fine della storia il papero \u00e8 visivamente cambiato: appare pi\u00f9 amichevole e quasi ringiovanito per la gioia. Si trattava indubbiamente un personaggio comico la cui parabola era da compiersi nell'arco della stessa storia d'esordio, ma Barks cap\u00ec che avrebbe potuto essergli ancora utile nell'economia familiare dei paperi, per cui decise di riproporlo in altre storie, cambiando di volta in volta leggermente la sua personalit\u00e0 a seconda delle esigenze narrative, e facendogli mostrare talvolta il carattere burbero, altre volte la necessit\u00e0 di ricorrere all'aiuto dei nipoti per risolvere un problema: tutti questi aspetti, sarebbero poi confluiti in maniera armonica nel personaggio definitivo che Paperone sarebbe diventato di l\u00ec a poco.\nImportanti tappe di questa evoluzione sono storie come \"Paperino e il segreto del vecchio castello\" (1948), in cui un Paperone particolarmente bonario e fifone porta con s\u00e9 i nipoti per ritrovare il tesoro della sua famiglia, che qui scopriamo essere scozzese e di nobili origini (il Clan de' Paperoni, in inglese \"McDuck\"), o \"Paperino e la scavatrice\" (1949) in cui Paperone mostra per la prima volta una personalit\u00e0 veramente forte, in grado di sovrastare quella del nipote rubandogli la scena: \u00e8 un ricco megalomane, ancora stranamente spendaccione quando si tratta di ostentare il proprio potere, e irascibile tanto quanto il nipote (in questa storia arriva a minacciare il giudice del tribunale esclamando \"se fai qualcosa che non mi piace, compro la citt\u00e0 e ti licenzio!\"). Questo Paperone convince molto Barks, che inizia a inserirlo sempre pi\u00f9 spesso e a delinearne la colossale ricchezza:\nessa viene resa visivamente facendolo vivere in un edificio colmo di sacchi di banconote e di monete d'oro. Questo edificio era inizialmente l'ufficio direzionale di Paperone, ma si sarebbe poco a poco evoluto fino a diventare un enorme deposito di acciaio -\"Money Bin\", in forma rudimentale visibile sin da \"Paperino e la ghiacciata dei dollari\" (1951)-, di forma cubica e contenente \"tre ettari cubici di denaro\".\nAvendo un deposito in bella mostra e un papero morbosamente attaccato al denaro, \u00e8 logico contrapporgli un'avida banda di ladri, cos\u00ec in \"Paperino e la banda dei segugi\" (1951) fa il suo esordio la Banda Bassotti. Nel frattempo, il carattere di Paperone diventa pi\u00f9 complesso storia dopo storia, mostrando di fronte alle minacce una certa nevrosi e paranoia tipiche della senilit\u00e0 che rendono il personaggio pi\u00f9 comico e simpatico, permettendo anche di superare il suo atteggiamento da antagonista causato dall'avidit\u00e0 e dall'essere burbero e scorbutico.\nInizialmente Barks impiega il personaggio nelle storie di Paperino pubblicate sulle testate Walt Disney Comics and Stories e Donald Duck, ma il successo del personaggio spinge la casa editrice Western a dedicargli un albo speciale di \"Four Color Comics\", la testata che pubblicava le avventure di pi\u00f9 ampio respiro di Paperino, incaricando Barks di realizzare la prima storia lunga con il nuovo personaggio Disney usato da protagonista: \"Zio Paperone e la disfida dei dollari\" (1952). Questa storia segna un importante salto in avanti nella caratterizzazione del personaggio: egli \u00e8 ormai un buffo vecchietto arzillo e dinamico, un po' troppo melodrammatico e innamorato del denaro per via di tutta la fatica che ha fatto per guadagnarselo; si sofferma a raccontare ai nipoti le sue avventure, che ne fanno un eroe d'altri tempi e, se da un lato lo rendono distante dalla realt\u00e0 moderna, dall'altro gli danno la forza per essere ancora \"il pi\u00f9 duro dei duri e il pi\u00f9 furbo dei furbi\", come lui stesso ama definirsi; e tuttavia Barks, che d'ora innanzi far\u00e0 vivere a Paperone avventure di ogni tipo in giro per il mondo, ci tiene a ricordare che egli \u00e8, come recita il titolo originario della storia, \"only a poor old man\" (\"solo un povero vecchio\"), assillato dai grattacapi che la sua stessa ricchezza gli procura e, in fondo, in cerca di svago e dell'affetto dei cari proprio come chiunque.\nNel 1953 escono altri due numeri di prova di \"Four Color Comics\" dedicati al personaggio, il primo dei quali presenta la storia \"Zio Paperone e la Stella del Polo\", in cui Paperone si fa accompagnare dai nipoti nel gelido Klondike, la remota terra dove ha fatto fortuna come cercatore d'oro e dove rivede Doretta Dorem\u00ec, sua fiamma di giovent\u00f9; per la prima volta, viene rivelato che il ricco burbero cela, oltre il carattere orgoglioso e la cupidigia, la malinconia per un amore che, per alterne vicende, risult\u00f2 impossibile. Inoltre, nella storia dello stesso anno \"Zio Paperone e la Banda Bassotti\" viene introdotta la Numero Uno, una moneta da dieci centesimi di dollaro, primo guadagno di Paperone lavorando come lustrascarpe a Glasgow all'et\u00e0 di dieci anni. Alla fine del 1953 la Western decide di varare \"Uncle Scrooge\", una testata dedicata interamente a Paperone e la cui numerazione inizia dal n. 4, contando retroattivamente anche i tre numeri di \"Four Color Comics\". \nLe avventure a caccia di tesori o in imprese improbabili che Paperone e i suoi nipoti vivono si susseguono senza sosta nella produzione barksiana, introdotte sempre con espedienti narrativi intelligenti e mai banali. Ricordiamo \"Zio Paperone e la dollarallergia\", in cui la necessit\u00e0 di Paperone di trovare sollievo dall'esaurimento da stress che gli ha fatto odiare il denaro, spinge i cinque nella remota terra di Tralla-la, simbolo della purezza dimenticata dal mondo capitalistico, o \"Zio Paperone e le sette citt\u00e0 di Cibola\" (1954) ispirata alla leggenda delle citt\u00e0 lastricate d'oro cercate invano dai conquistadores spagnoli. Si possono poi citare: \"Zio Paperone e il tesoro sottozero\" (1957), in cui Barks si divertir\u00e0 a coinvolgere Paperone in atmosfere da guerra fredda, mentre in storie come \"Paperon de' Paperoni e la luna a 24 carati\" (1958) o \"Zio Paperone e l'isola nel cielo\" (1959) Paperone arriver\u00e0 persino a cercare fortuna nello spazio. \"Zio Paperone e il torneo monetario\" (1956) introduce il primo vero antagonista miliardario di Paperone: Cuordipietra Famedoro, perfido magnate sudafricano con il quale ingaggia una sfida per stabilire chi \u00e8 il pi\u00f9 ricco del mondo, seguito poi da Rockerduck, creato per una storia nel 1961, e soprattutto in \"Zio Paperone e la fattucchiera\" (1961) fa la sua comparsa Amelia, la strega napoletana che cerca in tutti i modi di impossessarsi della Numero Uno per realizzare un amuleto magico che le doni la ricchezza di Re Mida.\nCaratterizzazione del personaggio.\nPaperone \u00e8 un papero con le stesse dimensioni di Paperino, ha basette folte e degli occhiali da vista. \u00c8 dotato di grande forza fisica nonostante l'et\u00e0, perch\u00e9 da giovane si abitu\u00f2 ad affrontare le condizioni pi\u00f9 ostili (vedi \"L'argonauta del Fosso dell'Agonia Bianca\"). Vestito sempre allo stesso modo con una finanziera vecchia e logora (inizialmente nera, poi blu o rossa con risvolti di colore diverso a seconda delle versioni), una tuba a cilindro per cappello e delle ghette (anche queste blu o rosse, generalmente l'inverso della finanziera), si accompagna con un bastone da passeggio (in fondo a questo c'\u00e8 una punta di calamita per monete inventata da Archimede Pitagorico) che non gli serve tanto per passeggiare quanto come strumento di difesa e/o offesa. Quando deve contrastare un attacco al suo deposito porta a tracolla un vecchio spingardino caricato a sale e sfoggia un elmetto da marine. Ama giocare con il suo denaro, per questo ha ammassato le ricchezze che ha guadagnato da solo per cinquant'anni in giro per il mondo in un gigantesco stanzone che secondo Don Rosa \u00e8 profondo 30 metri; l'abitudine di tuffarsi nel denaro \u00ab\"come un pesce baleno, scavarci gallerie come una talpa e lasciarselo ricadere in testa come una doccia\"\u00bb compare per la prima volta in \"Paperino esattore\" (1951).\nDa bambino umile e gentile che era nella povera Scozia ottocentesca, crescendo e girando il mondo per tutta la vita Paperone si \u00e8 trasformato in un papero brutale e col cuore di pietra, indurito da un'esistenza faticosa e piena di fallimenti a causa di varie vicissitudini e di furfanti di cui si era fidato. Per questo tutt'oggi \u00e8 diffidente verso il prossimo e solo tardivamente ha cominciato a stringere con i parenti stretti, dopo aver riallacciato i rapporti idealmente in seguito proprio alla storia d'esordio \"Il Natale di Paperino sul Monte Orso\", secondo la timeline di Don Rosa. Odia tutti coloro che pretendono qualcosa da lui poich\u00e9 per lui, che si \u00e8 guadagnato ogni centesimo col sudore della fronte, \u00e8 un vero insulto il fatto che qualcuno si arricchisca senza fatica. Paperone detesta \u00ab\"quei fannulloni che non sanno guadagnarsi da vivere\"\u00bb, poich\u00e9 egli stesso ha sperimentato la povert\u00e0, la fame, ma senza mai arrendersi, infatti sa che deve il suo successo solo a se stesso e questo lo rende orgoglioso di ci\u00f2 che ha costruito al punto da perdere la testa anche solo all'idea che qualcuno possa derubarlo del suo denaro, che rappresenta per lui il significato della sua vita impostata sulla dignit\u00e0 e il rispetto per se stessi. Mettendo dunque al primo posto il denaro e la sua reputazione, Paperone raramente dimostra di essere in realt\u00e0 potenzialmente generoso e di avere un cuore d'oro, e lo fa sempre di nascosto. Essendo poi il nipote Paperino un fannullone, ha con lui un rapporto parecchio conflittuale: mostra disprezzo per lui e arriva a prenderlo a calci per cacciarlo dal deposito, ma talvolta rivela di provare invidia per la vita spensierata che il nipote conduce, per quanto iellato e inetto.\nAnche Don Rosa (e gli autori che dal suo lavoro hanno tratto ispirazione) ha lavorato sul carattere di Paperone in particolar modo nella sua \"Saga di Paperon de' Paperoni\", nelle storie \"appendici alla Saga\" e in \"Una lettera da casa\"; in alcune sue storie Paperino \u00e8 un personaggio particolarmente piatto e cinico proprio per metterlo in contrapposizione all'imponente statura morale di Paperone; il nipote \u00e8 scettico nei confronti dell'enorme valore della vita e delle avventure dello zio, e tuttavia Paperone rivede in lui e nei nipotini la propria sete di avventura e di emozioni, provando sincera ammirazione per come Paperino sia riuscito a costruirsi una famiglia, ma preferisce tacere tali sentimenti e lasciare che Paperino, cresciuto nel ricordo di uno zio spietato, continui a provare disprezzo per lui. Secondo Don Rosa, che d\u00e0 una spiegazione al cambiamento di carattere del personaggio nelle prime storie di Barks, Paperone ha recuperato l'amore per la vita dopo aver conosciuto i nipoti, e ha abbattuto il muro di pietra eretto intorno al suo carattere, sia pur restando incapace di grandi slanci di affetto.\nNelle storie italiane Paperone varia molto a seconda del periodo di realizzazione della storia, ma \u00e8 comunque sempre vincente in quanto personaggio scaltro, intelligente e in gamba, oltre a vantare un \"fiuto\" unico per gli affari redditizi che gli permette di essere ancora il numero uno. Descrivendo il lato profondo di Paperone, Giorgio Pezzin, autore italiano, scrive:\nGli atteggiamenti di Paperone verso i suoi parenti cambiano radicalmente nella serie televisiva \"Ducktales\", dove Paperone \u00e8 stato reso meno taccagno e molto pi\u00f9 affezionato ai suoi nipotini Qui, Quo e Qua; infatti in alcuni episodi Paperone rinuncia a tutto il suo patrimonio pur di difendere i nipotini. Tra il 1970 e il 1974 Carl Barks realizza numerose storie per la testata della Western \"Junior Woodchucks\" (Giovani Marmotte), e in diverse di queste, in cui vengono trattate tematiche ambientali, l'autore decide di impiegare il personaggio nel ruolo di \"cattivo\", come lo era stato nelle sue prime storie: egli infatti riveste il ruolo del miliardario senza scrupoli disposto a tutto per profitto, e l'autore giustifica questa sua scelta in una lettera, datata 11 dicembre 1969 e indirizzata al suo futuro biografo Mike Barrier:\nTuttavia, anche queste storie talvolta terminano con la \"redenzione\" del personaggio che grazie alle Giovani Marmotte capisce il valore della natura.\nAlter-ego.\nPaperone diventa un supereroe in un episodio di \"DuckTales\", \"\"The Masked Mallard\" (Il Papero Mascherato)\", dove un giornalista da strapazzo mette in giro false voci sul conto del personaggio per screditarlo. Paperone si trasforma quindi nel \"Papero Mascherato\", supereroe dalle fattezze molto simili a Paperinik che combatte il crimine e decide poi di rivelare la sua vera identit\u00e0 dopo un periodo di buone azioni per la cittadinanza, cos\u00ec da rimettere in buona luce il suo nome. Inoltre, nelle storie a fumetti realizzate in Italia Paperone ha avuto tre alter ego come giustiziere mascherato in storie pubblicate su Topolino n. 1027, n. 1632 e n. 2078. Nella prima, \"Zio Paperone e il Pescecane Mascherato\" (scritta da Jerry Siegel), si veste come Zorro e, munito di armi inventate da Archimede Pitagorico, scende in campo a difendere i ricchi di Paperopoli vessati dalle tasse, ma viene presto scoperto. Nella seconda storia, \"Paperinik e il mistero di \"Tuba Mascherata\" (1987) scritta da Massimo Marconi e disegnata da Massimo De Vita, Paperone non ha altra scelta che quella di improvvisarsi supereroe (con disastrosi risultati) pur di difendere il suo denaro, a causa dell'indisponibilit\u00e0 sia di Paperinik che di Paperinika. Nella terza storia, \"Paperone supereroe\", si fa costruire una tuta in grado di conferirgli superpoteri da Archimede in modo da poter raccogliere le monetine cadute a terra. La tuta funziona perfettamente ma raccogliere monete diventa una ossessione e pertanto decide di togliersela. Nella storia \"Paperinik e la battaglia delle pizze\"\" (pubblicata sul n. 266 dell'Almanacco Topolino) Paperone si traveste da Paperinik allo scopo di pubblicizzare (senza il consenso dell'eroe mascherato) le sue immangiabili pizze industriali.\nNel fumetto italiano.\nNella primavera del 1952, Paperon de' Paperoni \u00e8 ormai una presenza ben consolidata negli albi statunitensi. Oltre al suo creatore, anche altri artisti come Murry, Moore, Thompson stanno lavorando sul papero pi\u00f9 ricco del mondo. Nello stesso anno il direttore di \"Topolino\", Mario Gentilini, dopo aver pubblicato alcune storie di Barks e altri autori americani, chiede a Guido Martina, il suo principale sceneggiatore, di iniziare a inserire anche nelle storie italiane il personaggio di Paperone. Martina lo fa esordire in \"Topolino nella valle dell'incanto\", disegnata da Rino Anzi e pubblicata sul n. 44 del 10 giugno 1952. In questa storia compare come dimora del ricco papero un imponente maniero che sar\u00e0 presente, con alcune variazioni, nelle prime storie di Martina del personaggio. Le due storie successive sono \"Paperino e le onorificenze\" e \"Le miniere di Re... Paperone\", entrambe su testi di Carlo Chendi e disegni di Luciano Bottaro. \nGuido Martina e Romano Scarpa.\nQuesti primi sceneggiatori tratteggiano un Paperone radicalmente diverso da quello barksiano, preferendo riallacciarsi alle storie iniziali in cui aveva mostrato una personalit\u00e0 da misantropo opportunista, oltre a un certo cinismo, come in \"Paperino e il feticcio\" (1949) in cui appariva soddisfatto di aver perpetrato una violenza nei confronti degli indigeni africani pur di lucrare. Cos\u00ec, soprattutto nelle storie di Luciano Bottaro e ancor pi\u00f9 in quelle di Martina, Paperone \u00e8 un affarista senza scrupoli e machiavellico che pur di raggiungere i suoi scopi \u00e8 disposto a tutto, anche a giocare sporco, tradire i propri parenti e compiere atti deprecabili. Spesso raggira suo nipote Paperino facendogli firmare contratti che contengono clausole e cavilli scritte in piccolo che lo costringono a lavorare gratis per lui, oppure a rinunciare alla sua parte di ricompensa. Lo ricatta con la lista dei debiti e lo tratta malissimo deridendolo e schernendolo, arrivando a minacciarlo verbalmente e fisicamente quando l'inetto nipote (peraltro abbastanza cinico anche lui in questo genere di storie) combina qualche disastro. In molte situazioni per\u00f2, la sua avarizia si rivela controproducente, bench\u00e9 questo Paperone resti quasi sempre vincente per la propria scaltrezza; a partire dal 1967, nella seconda fase della sua carriera fumettistica, Guido Martina fa massiccio utilizzo del personaggio di Rockerduck (negli anni '60 ancora poco conosciuto) mettendolo comicamente in concorrenza con il vecchio e avido papero e consacrandolo effettivamente come rivale pi\u00f9 importante di Paperone, ruolo che esso manterr\u00e0 anche in futuro nelle storie italiane.\nAltro grande fondatore del fumetto italiano, Romano Scarpa si appassiona al personaggio ma utilizzandolo via via sempre pi\u00f9 alla \"maniera\" di Carl Barks: in storie indimenticabili come \"Paperino e la leggenda dello Scozzese Volante\" (1957) e \"Paperino e le lenticchie di Babilonia\" (1960) viene evidenziato tutto il lato umano, fragile e commovente, che il vecchio papero nasconde, e i rapporti familiari sono molto meno tesi. Inoltre, Scarpa si impegna ad ampliare il microcosmo del ricco papero: gi\u00e0 nella storia \"Paperino e i gamberi in salm\u00ec\" (1956), in cui il suo Paperone aveva il sapore martiniano dell'antagonista, era saltato fuori il fratello di questi, Gedeone de' Paperoni, energico e brillante direttore dell'importante quotidiano \"Il Grillo Parlante\", onesto difensore della libert\u00e0 d'espressione e della giustizia; successivamente invece si concentra su Paperone come personaggio positivo, e nell'avventura \"Zio Paperone e l'ultimo Balab\u00f9\" (1960) introduce Brigitta McBridge, bionda papera irrimediabilmente innamorata di lui (e delle sue sostanze) che tenta in tutti i modi di conquistarlo, mentre in \"Zio Paperone e il ratto di Brigitta\" (1961) compare per la prima volta Filo Sganga, modesto imprenditore squattrinato invidioso del glorioso successo del magnate. Infine, in \"Arriva Paperetta Y\u00e8 Y\u00e8\" (1966) Scarpa recupera il personaggio barksiano di Doretta e fa il suo esordio la vivace nipote di questa, Paperetta Y\u00e8 Y\u00e8, che maliziosamente per tutta la storia seguiter\u00e0 a chiamare Paperone \"nonnino\"; nello stesso periodo Scarpa recupera graficamente il Deposito del denaro ideato da Barks, preferendolo ai sontuosi palazzi visti in precedenza, ma rivisitandolo a modo suo con l'aggiunta di una cupola sul tetto, sotto la quale il vecchio papero tiene un vero arsenale. Da tutte le storie prodotte dall'autore appare evidente come Paperone, e non Paperino, sia per Scarpa il fulcro della famiglia dei paperi.\nUn personaggio sfaccettato.\nSe progressivamente la scuola italiana si \u00e8 adattata al modello scarpiano del Paperone pi\u00f9 \"simpatico\" e affabile, di fatto non ci sono stati poi grossi cambiamenti nell'utilizzo del personaggio, ad oggi. Tuttavia vale la pena di citare il prolifico autore Rodolfo Cimino, allievo di Scarpa, che anzich\u00e9 raccontare un Paperone sempre \"vincente\", come siamo abituati a vederlo nelle storie italiane, ha voluto spesso caratterizzare le sue storie come se fossero delle fiabe, con tanto di morale, in cui Paperone (pur tutto sommato bonario e con un lato buono nascosto) viene quasi sempre punito per la sua cupidigia; ci\u00f2 accadeva in molte avventure classiche di Barks, e un classico canovaccio che Cimino riprende \u00e8 quello per cui i paperi vengono a contatto con altre civilt\u00e0 e paesi lontani dove sono ancora saldi i veri valori morali, a differenza della societ\u00e0 contemporanea, per poi vederle distrutte o messe in discussione dalla megalomania di Paperone, sempre diviso tra la febbre dell'oro e il desiderio di recuperare una genuinit\u00e0 perduta. Cimino -che spesso fa viaggiare i protagonisti su improbabili veicoli zoomorfi- esaspera a fini comici il lato istrionico e melodrammatico del ricco papero, il quale arriva ad \"allagare\" il Deposito con le sue stesse lacrime, quando \u00e8 in pena per un mancato guadagno. Pone inoltre al suo fianco un maggiordomo ben definito, diversamente da quelli pi\u00f9 anonimi che erano comparsi fin dai tempi di Barks: poco a poco nasce il personaggio di Battista, fedele e saggio assistente, dalla personalit\u00e0 a tratti debole e sottomessa, ma che si dimostra sempre paziente verso i comici cambiamenti d'umore del suo datore di lavoro (che lo paga pochissimo) e si prende amorevolmente cura di lui.\nGiorgio Pezzin invece ha saputo valorizzare il leggendario \"fiuto per gli affari\" di Paperone per renderlo, quasi sempre con la concorrenza del truffaldino Rockerduck, il pi\u00f9 grande imprenditore di Paperopoli: lo spunto per queste storie proviene solitamente dall'attualit\u00e0, e Paperone prova ogni volta a far soldi proponendo una novit\u00e0 sul mercato, che sia una rivoluzionaria invenzione di Archimede, o una nuova risorsa naturale scoperta casualmente e che pu\u00f2 essere sfruttata; puntualmente, per un motivo o per un altro queste scoperte e novit\u00e0 si rivelano fallimentari, anche se di solito il \"povero miliardario\" riesce a salvare i suoi guadagni in extremis grazie a un escamotage. Negli anni, tra le altre cose Paperone ha portato la neve per le stazioni sciistiche rovinate dal surriscaldamento globale (\"Zio Paperone e la nuova glaciazione\" del 1977), traghettato iceberg dal polo per risolvere l'emergenza idrica (\"Zio Paperone e gli icebergs volanti\" del 1975), utilizzato suolo lunare per rimediare all'incremento dei prezzi dei prodotti della terra (\"Zio Paperone e la terra di luna\" del 1976), affrontato il problema dell'inquinamento (\"Zio Paperone e i rifiuti liofilizzati\" del 1976), risolto la questione dell'acqua alta a Venezia (\"Zio Paperone e la deriva dei monumenti\" del 1977), introdotto un nuovo tipo di cibo (\"Paperino e la bistecca spray\" del 1978), coltivato piante nello spazio (\"Zio Paperone e la fattoria orbitale\" del 1979), costruito il Ponte di Messina (\"Zio Paperone e il ponte di Messina\" del 1982) e persino lanciato sul mercato il personal computer (\"Zio Paperone e la rivoluzione elettronica\" del 1983). Pezzin \u00e8 stato inoltre uno dei primi a inaugurare il fortunato filone delle storie in cui Paperone ristruttura il Deposito in forme sempre diverse, alla ricerca di antifurto efficaci contro i Bassotti, ma che puntualmente rivelano dei punti deboli.\nBiografia del personaggio.\nVersione statunitense.\nNei primi anni novanta l'autore statunitense Don Rosa, utilizzando come unica fonte le storie a fumetti di Carl Barks, ha ideato la \"Saga di Paperon de' Paperoni\" (\"The Life and Times of $crooge McDuck\"), una lunga e dettagliata opera che narra la vita e le avventure del \"papero pi\u00f9 ricco del mondo\", dalla sua infanzia alla vecchiaia. Paperon de' Paperoni \u00e8 dunque l'unico personaggio Disney che presenta una vera e propria biografia, completa di date e riferimenti a fatti storici realmente accaduti (Afferma l'autore: \u00ab\"Io non mi invento mai nomi sciocchi per le citt\u00e0, e non uso mai nomi buffi o poco precisi per i personaggi storici. Faccio incontrare a Paperone persone \"vere\", che lui incontra attraversando l'America dal 1867 al 1947\"\u00bb). Infatti generalmente i personaggi Disney non hanno un passato, se non quello che occasionalmente viene rievocato nelle storie in brevi flashback. Di Paperone, invece, si conosce l'anno di nascita (1867), i genitori (di cui viene anche esplicitato il decesso, caso rarissimo nei fumetti Disney) e la giovinezza.\nNobile nascita in miseria.\nNato, secondo la genealogia di Don Rosa, nel 1867, Paperone discende da un nobile clan scozzese decaduto. Il giorno del suo decimo compleanno riceve da suo padre (Fergus de' Paperoni) un kit da lustrascarpe, nella speranza che possa guadagnare qualche soldo; il primo cliente \u00e8 Burt, uno scavafossi, e al termine del lavoro (durato mezz'ora) il piccolo Paperone sviene e il cliente se ne va, (apparentemente) pagandolo con una moneta da 10 cent americani (la Numero Uno, priva di valore in Scozia). Il tutto, per\u00f2, \u00e8 stato architettato da suo padre Fergus usando un decino americano trovato dalle sorelle Matilda e Ortensia tra alcuni spiccioli regalatigli dal miliardario di passaggio Howard Rockerduck (futuro padre di John D. Rockerduck): quando Paperone rinviene, guarda la moneta e si rende conto di essere stato truffato, e capisce che per tutto il resto della sua vita dovr\u00e0 stare sempre all'erta perch\u00e9 tutti cercheranno di imbrogliarlo, per cui dovr\u00e0 dimostrarsi \"il pi\u00f9 duro dei duri e il pi\u00f9 furbo dei furbi per far quadrare i conti\" (in realt\u00e0 la traduzione italiana \u00e8 imprecisa in quanto \"I'll make my money square\" significa \"far\u00f2 soldi onestamente\" e non \"far\u00f2 quadrare i conti\"). Ispirato dalla provenienza della moneta, decide di andare a cercar fortuna in America, ma il viaggio costa molto denaro e i suoi non possono permetterselo: Paperone \u00e8 costretto quindi a lavorare ancora come lustrascarpe (ottimizzando tempi ed energie in ogni modo) e inoltre arrotonda i guadagni intraprendendo un piccolo commercio di torba, andando di persona a raccoglierla nelle paludi durante la notte. Comunque Paperone non dimentica i suoi doveri familiari e contribuisce all'istruzione e alla crescita delle sorelle versando sempre alla famiglia parte dei suoi guadagni, e non dimentica le proprie radici, occupandosi di proteggere il castello de' Paperoni dal clan rivale, i Whiskerville. A 13 anni si arruola come mozzo in una nave bestiame diretta a New Orleans.\nPrimi insuccessi.\nGiunto in America a Louisville, il giovane Paperone trova suo zio, un vecchio marinaio soprannominato Manibuche De' Paperoni (Angus). Paperone \u00e8 convinto che lo zio sia un uomo benestante, per poi scoprire che \u00e8 un perdigiorno e non fa altro che giocare a carte con imbroglioni come il losco Porcello Suinello. Proprio durante una partita lo zio Manibuche vince una barca contro Suinello, e con il nipote decide di utilizzarla per dare la caccia al tesoro della nave Drennan White (una nave statale che trasportava oro per il valore di 100.000 dollari). Sfortunatamente, Suinello origlia il discorso carpendo l'informazione relativa al luogo della nave (conosciuto solo da Manibuche) e cerca di batterli sul tempo con l'aiuto della banda di Bassotto Cuornero e i suoi tre figli; al termine dell'avventura (durante la quale Paperone suggerisce un nome per la loro banda, la Banda Bassotti) lo zio trova il tesoro, ma non pu\u00f2 prenderne possesso; in seguito a questo fallimento, Manibuche decide di intraprendere la carriera di scrittore e vende la propria nave a Paperone, che intraprende l'attivit\u00e0 di trasportatore fluviale insieme a Cacciavite Pitagorico (nonno di Archimede), un'attivit\u00e0 che fallir\u00e0 a causa dell'affondamento della nave da parte sempre dei Bassotti e all'avvento della Ferrovia.\nDopo il fallimento sul Mississippi, durante il viaggio verso la frontiera del West Paperone cade accidentalmente da un treno dopo aver lottato contro Jesse e Frank James. Solo e sperduto nel Montana, accetta di fare il cowboy per conto di Murdo McKenzie, facendosi chiamare \"Buck de' Paperoni\": qui vivr\u00e0 una nuova avventura contro la banda dei fratelli McViper, e nella stessa occasione conoscer\u00e0 il giovane Theodore Roosevelt, liberandolo da una roccia sotto cui era rimasto intrappolato. In questo periodo Paperone e il ritrovato Cacciavite, sono testimoni e sopravvissuti dell'eruzione del vulcano Krakatoa (grazie ad un'invenzione del Pitagorico, inoltre, vengono create le prime multe e infrazioni stradali della storia).\nDopo un paio d'anni Paperone viene licenziato da un McKenzie in difficolt\u00e0 economiche, e va per la sua strada con la fidata cavalla Ortensia (chiamata cos\u00ec perch\u00e9 ribelle come la sorella). Dopo essersi comprato gli attrezzi da scavo vendendo i denti d'oro di un suo antenato, tenta la fortuna come minatore a Butte, in Montana, dove spera di trovare l'argento. Il terreno \u00e8 povero di metallo prezioso, tuttavia nasconde immense quantit\u00e0 di rame, il cui prezzo sta inaspettatamente e vertiginosamente crescendo per la sua applicazione nella crescente diffusione dei fili della corrente elettrica in tutta la nazione. Nonostante ci\u00f2, l'appezzamento di Paperone non \u00e8 sufficiente a garantirgli la ricchezza che invece raggiungono i proprietari della miniera della Collina dell'Anaconda, Marcus Daly e Howard Rockerduck; sar\u00e0 lo stesso Howard, un papero che ha realizzato la sua fortuna con le proprie mani e che rivede in Paperone se stesso da giovane, a svelargli un oscuro cavillo legale per cui avrebbe diritto alla concessione della Collina dell'Anaconda; l'altro proprietario, Marcus Daly, gli offre 10.000 dollari per rinunciare ai suoi diritti, ma lui inizialmente non accetta: sembra la realizzazione dei sogni di Paperone, quando arriva una lettera da casa che lo prega di ritornare con tutti i soldi che ha messo da parte, per pagare le tasse arretrate sul castello di famiglia; Paperone \u00e8 costretto cos\u00ec ad accettare i 10.000 dollari e imbarcarsi per l'Europa a New York, proprio mentre viene completata la costruzione della Statua della Libert\u00e0.\nL'esperienza \"paranormale\" in Scozia.\nRitornato in Scozia per pagare le tasse sulla propriet\u00e0 di famiglia, il clan rivale dei Whiskervilles lo sfida a duello per poterlo mettere fuori combattimento e per rubargli i soldi e, di conseguenza, il castello con il suo tesoro nascosto. Paperone riesce per\u00f2 a vincere il duello e a pagare le tasse, e durante il combattimento, cade in acqua per colpa di un'intromissione da parte del fantasma del Duca Quaquarone che voleva intervenire per difenderlo, e, di fatto, muore annegato: i suoi avi in Paradiso, per\u00f2, consultano il \"grande libro del clan\" e scoprono che Paperone sarebbe in futuro dovuto diventare il pi\u00f9 avaro papero della storia, quindi decidono di aiutarlo rispedendolo sulla Terra, e ricordandogli di avere una monetina (la Numero Uno) che gli servir\u00e0 per svitare i bulloni dell'armatura in cui \u00e8 intrappolato sott'acqua e liberarsi. Al termine dell'avventura, Paperone osserva un arcobaleno e decide di trovare la sua \"pentola d'oro\", specializzandosi nella ricerca del biondo metallo.\nIn Sudafrica e Australia: altri insuccessi.\nPaperone arriva in Sudafrica per cercare l'oro, mentre imperversa la corsa ai diamanti: durante il tragitto verso i territori auriferi soccorre Cuordipietra Famedoro, trovandolo legato sul dorso di un bufalo per aver cercato di rubare dei diamanti; i due diventano amici, ma Cuordipietra, che non gli rivela il proprio vero nome, gli ruba carro e viveri mentre dorme. Paperone si sveglia solamente ore dopo e si rende conto di essere stato derubato, e per la prima volta nella sua vita va in escandescenze: ritrova Famedoro e, dopo averlo ridicolizzato coprendolo di pece e piume, lo fa arrestare, guadagnandosi l'appellativo di \"Terrore del Transvaal\" per essere entrato a Johannesburg in groppa a un leone. Dopo anni di fatiche, Paperone si rende conto che la concentrazione di metallo prezioso in Sudafrica \u00e8 tale che la sua estrazione sia redditizia solo per le grandi compagnie minerarie, gi\u00e0 arricchite dall'estrazione di diamanti: Paperone \u00e8 costretto a partire ancora.\nRaggiunta in nave l'Australia, in mezzo all'Outback australiano incontra Jabiro Kapirgi, uno sciamano aborigeno che lo porta in una caverna sotterranea piena di pitture rupestri dove \u00e8 custodito un opale di enorme valore, e Paperone \u00e8 combattuto se rubarlo o meno, visto che alla chiusura della caverna nessuno lo verrebbe a sapere; ma durante un'alluvione perde la Numero Uno, che porta sempre con s\u00e9 legata a uno spago, e Jabiro lo aiuta a ritrovarla, cos\u00ec Paperone capisce che la ricchezza che tanto agogna non vale il prezzo del tradimento della fiducia di un amico. Colpito dalle sue parole, Jabiro gli permette di guardare attraverso un cristallo per avere un'anticipazione del suo futuro, e Paperone vede una Aurora Boreale: questa lo ispira ad andare nel gelido nord, sulle rive dello Yukon in cerca di oro.\nIl Klondike: finalmente ricco.\nPer arrivare in nord America Paperone lavora come fuochista sulla nave \"La croce del sud\", e una volta approdato in Alaska si licenzia e cerca qualcuno che venda attrezzi per cercatori; durante questa ricerca incontra il leggendario Wyatt Earp, il quale \u00e8 onorato di fare la conoscenza del papero. Persi i soldi guadagnati sulla nave a causa proprio di Wyatt, Paperone \u00e8 costretto a indebitarsi con il perfido usuraio Soapy Slick (personaggio basato sul truffatore Soapy Smith) per poter comprare gli attrezzi necessari. Ormai molto esperto nell'attivit\u00e0 di cercatore, per primo affronta il \"Ghiacciaio Collo d'Alce\", temuto da tutti perch\u00e9 dimora di un leggendario mostro che terrorizza i minatori, e tuttavia unico accesso alla \"Valle dell'Agonia Bianca\", che Paperone \u00e8 libero di esplorare senza concorrenti; qui lavora per mesi con scarsi risultati, congelandosi le mani e rovinandosi la vista, e utilizzando quasi tutto il poco oro che riesce a trovare per pagare le esose rate del prestito concessogli da Slick; durante questo periodo vive quasi esclusivamente da solo nella spettrale vallata, recandosi nella vicina Dawson, piena di cercatori falliti e criminali, solo in rarissime occasioni. In una di queste, giunto a registrare la concessione e a ritirare la posta, viene rapito da Soapy, che vorrebbe scoprire dove si trova il suo terreno; incatenato in uno dei suoi casin\u00f2, viene pesantemente ridicolizzato con la lettura a voce alta delle sue lettere: una di queste riporta che la madre Piumina \u00e8 deceduta, e sentendo ci\u00f2 Paperone trova nella rabbia la forza per liberarsi e distruggere l'intero casin\u00f2.\nAlcuni giorni dopo l'incarcerazione di Soapy, Paperone trova un'enorme pepita d'oro grande come un uovo d'oca. Il seguito di questa storia non \u00e8 presente nel capitolo della saga, che termina con un Paperone al settimo cielo, ma in \"Zio Paperone e la Stella del Polo\" di Barks: quando torna in paese a vantarsi, incontra Doretta Dorem\u00ec nel saloon Bolla d'Oro, affascinante ballerina che lo droga e lo deruba di tutte le pepite; Paperone, una volta rinvenuto, si vendica mettendo k.o. tutti gli uomini di Doretta e obbligandola a restituirgli il maltolto; quando scopre che molte pepite sono state gi\u00e0 spese, Paperone prima la costringe a firmare una cambiale di 1'000 dollari, poi la porta con s\u00e9 nel \"Fosso dell'Agonia Bianca\" per farle toccare con mano la fatica che provano i minatori che deruba. Durante questo mese di prigionia, Soapy, in libert\u00e0 vigilata, mette Wyatt Earp, Roy Burns e Bat Masterson contro Paperone, mentre Butch Cassidy e Sundance Kid, approfittano della confusione per rubare l'oro e rapire Doretta. Dopo che Wyatt riconosce Paperone e capisce il malinteso, Paperone salva Doretta e i due capiscono di provare qualcosa l'uno per l'altra.\nMesi dopo, Doretta, allontanata da Paperone che non se la sente di vivere una relazione con lei, lo denuncia al leggendario colonnello Samuel Benfield Steele, inventando calunnie sul suo conto (con l'aiuto degli invidiosi concittadini, bramosi di appropriarsi della sua concessione mineraria) per farlo tornare da lei. Paperone riesce a difendersi e combatte con Steele, finch\u00e9 il suo nome viene riabilitato grazie all'amico Casey Coot; raggiunge poi Doretta al Bolla d'Oro che va a fuoco, ma sviene per via di un pezzo di ghiaccio che gli cade in testa proprio mentre stava per dichiararsi, e i due non si riconcilieranno pi\u00f9. Due anni dopo, Paperone si libera del debito che aveva con Soapy e apprende di aver guadagnato un milione di dollari. Casey Coot, che vuole tornare a casa perch\u00e9 non ha avuto successo come cercatore, gli vende la propriet\u00e0 di suo nonno Cornelius in cambio dei soldi del viaggio: Paperone diventa proprietario di Forte Paperopoli.\nRitorno in Scozia e l'attacco a Forte Paperopoli.\nNegli anni a cavallo del nuovo secolo, Paperone continua a guadagnare e decide di investire il suo denaro in alcune attivit\u00e0 fondando una banca a Whitehorse e diverse imprese (una segheria, una ditta di olio di pesce, una di trasporti navali). Come banchiere finanzia altri cercatori d'oro in cambio di parte dei loro profitti, e segue altre attivit\u00e0 dimostrando di sapersi destreggiare in ogni tipo di affare grazie al suo \"fiuto\"; diventa cos\u00ec miliardario, e contemporaneamente inasprisce il suo carattere, essendo ormai diventato schivo e sospettoso.\nRaggiunto il successo, torna a casa, ma a causa del suo atteggiamento viene schernito da tutti e, capendo di aver perso la propria identit\u00e0 di scozzese, sceglie di andarsene per sempre e trasferirsi con la famiglia negli Stati Uniti, a Paperopoli. Il padre \u00e8 l'unico che non accetta di seguirlo, sentendosi troppo vecchio (difatti muore la mattina della partenza dei figli) ma fa promettere a Paperone che si comporter\u00e0 sempre onestamente. Giunto con le sorelle a Paperopoli, che si rivela essere solo un piccolo borgo contadino, Paperone non riesce ad arrivare in cima alla Collina Ammazzamuli, dove si trova la sua propriet\u00e0, perch\u00e9 il motore della sua macchina cede, e per questo la collina verr\u00e0 rinonimata Ammazzamotori. Fa la conoscenza della famiglia di Casey, tra cui la sorella Elvira (futura Nonna Papera) e il figlio di questa Quackmore Duck, che si fidanza con Ortensia. Dopo aver cacciato via le Giovani Marmotte, all'epoca solo un piccolo gruppo, dal forte in cima alla collina Ammazzamotori, Paperone \u00e8 attaccato prima dai Bassotti e poi dall'esercito statunitense, ma l'attacco termina non appena Paperone incontra Roosevelt e spiega il malinteso. Sei mesi dopo \u00e8 cominciata l'industrializzazione di Paperopoli e sulla collina svetta il monumentale Deposito, ancora pressoch\u00e9 vuoto.\nIl pi\u00f9 ricco del mondo.\nDopo diversi viaggi d'affari in giro per il mondo, nel 1909 Paperone porta con s\u00e9 in Africa le sorelle, stufe di starsene nell'ancora poco sviluppata Paperopoli a dirigere il suo impero, e in mezzo alla foresta cerca di comprare un terreno dallo stregone Matumbo, ma questi rifiuta e lo scaccia via ridicolizzandolo. Furioso, Paperone fa radere al suolo il suo villaggio e, usando un travestimento, si presenta a Matumbo come innocente straniero e si fa cedere la terra per \"proteggerla da Paperone\"; quando lo stregone scopre il travestimento, gli lancia contro un anatema. Quella sera, Ortensia e Matilda, disgustate dal suo comportamento, decidono di partire senza salutarlo; Paperone (che ha ancora le basette pettinate all'indietro per il travestimento) legge la lettera che gli hanno lasciato e si pente, ma mentre tenta di raggiungerle viene bloccato dal Gongoro, uno zombie incaricato da Matumbo di consegnargli un feticcio avvelenato; riesce a sfuggirgli sistemandosi le basette, ma, pur non riconoscendolo, lo zombie continuer\u00e0 a dargli la caccia perch\u00e9 \"magicamente\" la maledizione lo riporta sempre da lui. Intanto, Paperone cerca di tornare a casa per farsi perdonare, ma viene costantemente sviato da nuove opportunit\u00e0 di arricchirsi: acquista dallo zar Nicola II di Russia una dozzina di Uova Faberg\u00e9, recupera il leggendario \"Rubino Striato\", raggiunge il Polo nord poco prima di Robert Edwin Peary. Giunto presso l'isola polinesiana di Rippan Taro, dopo altri otto anni di viaggi senza fare tappa a Paperopoli e continui inseguimenti da parte di Gongoro, Paperone vende il \"Rubino Striato\" al re dell'isola in cambio della (temporanea) neutralizzazione della maledizione di Matumbo. Tornato finalmente a casa dopo ventisette anni, l'intera citt\u00e0 e la famiglia (tra cui Paperino e Della, figli gemelli di Quackmore e Ortensia) lo accolgono, ma Paperone scaccia via malamente tutti quanti, incapace di intrattenere ancora dei rapporti umani che non siano legati al profitto. Ripensando a ci\u00f2 che ha fatto si deprime, e l'unica cosa che gli d\u00e0 soddisfazione, e lo distoglie per l'ultima volta dal correre dietro alle sorelle, \u00e8 il fatto di scoprire che adesso \u00e8 diventato l'uomo pi\u00f9 ricco del mondo.\nL'incontro con i nipoti.\nAll'et\u00e0 di 75 anni, Paperone decide di chiudere tutto il suo impero, e per 5 anni vive isolato in una sontuosa villa. Nel Natale dei suoi ottant'anni sceglie di mettere alla prova i nipoti che sa di avere, invitando Paperino e i figli di Della, Qui, Quo e Qua, ora sotto la sua custodia, a trascorrere la vigilia nella sua baita sul Monte Orso, infestato da orsi selvaggi. Paperino e i nipotini superano la prova per pura fortuna, e Paperone li invita per il cenone di Natale nella sua villa. Prima di cenare, Paperino, mettendo lo zio al corrente della situazione a Paperopoli e di cosa la gente crede di lui, dice che lui stesso \u00e8 convinto che il vecchio zio abbia ormai scialacquato tutte le sue ricchezze e che le sue avventure siano frutto di fantasia. Irritato da questo atteggiamento, Paperone porta i nipoti al deposito abbandonato per dimostrare che si sbagliano, ma viene sfortunatamente seguito da Nonno Bassotto e i suoi nipoti, che lo catturano e lo derubano. Inattivo da anni, Paperone non ha la forza di inseguirli finch\u00e9 i nipotini non lo provocano per stimolare il suo orgoglio, spingendolo a tirare fuori le energie e a sgominare da solo l'intera banda. Dopo questa nuova impresa Paperone si rende conto che il tempo che gli \u00e8 stato concesso non \u00e8 ancora finito, riapre tutti i suoi uffici e si rimette in affari, per dimostrare a tutti e a se stesso che lui \u00e8 e sar\u00e0 sempre il numero uno.\nCronologia della vita.\n\"La cronologia \u00e8 basata sulle narrazioni di Don Rosa in The Life and Times of $crooge McDuck\"\nLa morte di Paperone secondo Don Rosa.\nOltre a dare a Paperone una vera e propria biografia, Don Rosa ha anche pensato per lui un anno di morte, il 1967, alla veneranda et\u00e0 di 100 anni, che \u00e8 proprio l'anno in cui Carl Barks, creatore di Paperone, ha smesso di scrivere storie a fumetti da autore completo, vent'anni esatti dopo aver creato il personaggio. L'anno appare nella cronologia personale di Rosa, nonch\u00e9 in una vignetta pubblicata nel 1991, che rappresenta la sua tomba. La lapide reca il motto \"Fortuna favet fortibus\" (\"la fortuna aiuta gli audaci\"), e intorno a essa stanno Paperino e Paperina invecchiati (probabilmente sposati visto che entrambi portano un anello al dito), insieme a Qui, Quo e Qua cresciuti: Paperino lamenta il fatto che nessuno lo autorizzer\u00e0 mai a raccontare l'ultima avventura dello zio, che, per\u00f2, \u00e8 stata grandiosa. In questo modo, Don Rosa ha introdotto una concezione realistica del trascorrere del tempo nei fumetti Disney discostandosi da tutti gli altri autori, che producono storie ambientate in un eterno \"presente\" senza mai far invecchiare i personaggi:\nIn accordo con la sua vignetta e la propria cronologia, tutte le storie di Don Rosa sono ambientate negli anni cinquanta, o comunque mai dopo il 1967. A proposito della vignetta l'autore ha dichiarato:\nDa segnalare comunque un intervento dell'autore, rivolto ai fan che chiedevano lumi sulla vicenda, che sembrerebbe palesare l'intento non ufficiale della cosa, come dimostrano queste sue parole:\nIl passato di Paperone secondo altri autori.\nAutori italiani (e non solo) hanno scritto numerose storie sul passato di Paperone, sia prima sia dopo l'opera di Don Rosa e non sempre in accordo con essa o in maniera coerente tra di loro.\nLo sceneggiatore Guido Martina, sempre fedele alla rappresentazione di un Paperone meschino e poco onesto, scrisse una biografia di Paperone sotto forma di racconto in testo (illustrato da Giovan Battista Carpi) che fu pubblicato nel 1973 dalla Arnoldo Mondadori Editore con il titolo \"I pensieri di... Paperone\". In questa biografia, Paperone narra di essere orfano e di essersi arricchito con mezzi illeciti, traviato dalla nonna (che si fingeva cieca nel chiedere l'elemosina) e da un anziano truffatore con cui si era messo in societ\u00e0 per perpetrare raggiri. Questa biografia fu pubblicizzata nel finale della saga del \"segreto del Totem decapitato\" pubblicata su \"Topolino\" nello stesso anno.\nGuido Martina tratt\u00f2, in diversi casi solo accennandolo, il passato di Paperone anche in numerose storie a fumetti, anche se non in maniera coerente dal momento che l'autore piemontese si disinteressava della \"continuity\" (come Barks, del resto). In molte di queste storie, Paperone ammette di aver iniziato la sua fortuna imbrogliando altre persone o tradendole (in \"Paperino e il grande Barunz\" del 1957 racconta che a fine '800 abbandon\u00f2 il socio nelle mani di una trib\u00f9 Pellerossa pronta a scotennarlo per non dividere con lui un milione di dollari), o comunque di aver condotto affari poco limpidi nel corso della sua vita, come il traffico di droghe (ne \"Il romanzo di un papero povero\" racconta di esser stato contrabbandiere d'oppio).\nUno degli eventi della biografia che rimane un punto fermo \u00e8 il fatto che Paperone si sia arricchito in Klondike alla fine del decennio 1890; fa eccezione quanto raccontato nel ciclo di storie della \"Storia e gloria della dinastia dei paperi\" (scritta da Guido Martina) nel quale si narra la storia della famiglia dei paperi dai tempi dell'antico Egitto fino ai tempi moderni; nell'ultima storia del ciclo si sostiene che fu il padre di Paperone a fare il cercatore d'oro in Klondike, Paperon-Pap\u00e0, che Paperone nacque nel 1897 e che la sua prima parola pronunciata fu \"dollaro\". Comunque in altre storie dello stesso Martina \u00e8 Paperone, e non suo padre, a essersi arricchito nel Klondike.\nIn molte storie italiane, Paperone \u00e8 inoltre il fratello di Nonna Papera: nella storia \"Buon compleanno, Paperino!\" del 1984, furono Paperone e Nonna Papera a trovare, in una notte di tempesta, un neonato Paperino, appena uscito dall'uovo, che venne poi ospitato nella fattoria di Nonna Papera, scenario confermato nella serie di storie Paperino Paperotto. Dopo la pubblicazione in Italia della monumentale opera biografica di Don Rosa, tuttavia, generalmente anche gli autori italiani hanno aderito alla versione \"canonica\" proposta da questo autore.\nTra il 2007 e il 2017 fu pubblicato su \"Topolino\" un ciclo di storie sceneggiato quasi interamente da Fausto Vitaliano, \"Tutti i milioni di Paperone\", in cui viene narrato come Paperone guadagn\u00f2 i suoi primi venti milioni.\nPer quanto riguarda le storie di produzione Egmont, l'autore completo finlandese Kari Korhonen ha realizzato una serie relativa ai \"diari di Paperone\" che raccontano eventi del passato del personaggio e contengono molte citazioni alla Saga di Don Rosa. Le prime cinque storie, relative ai diari del Klondike, riguardano il periodo in cui Paperone si arricch\u00ec nel Klondike, e narrano i tentativi fallimentari di ostacolarlo da parte di numerosi malviventi (come Soapy Slick, i Bassotti e i padri di Azure Blue e Sharky), ingaggiati da un misterioso personaggio (la cui identit\u00e0 viene svelata nel finale) affinch\u00e9 Paperone fallisca e torni in Scozia; in queste storie viene introdotto anche il fratello gemello di Cacciavite Pitagorico nonch\u00e9 uno zio ricco di Paperone di nome Walter. Nelle storie relative ai diari di Paperopoli, ambientate ai primi del novecento, Paperone, ormai ricco, si stabilisce a Paperopoli senza le sorelle, tornate momentaneamente in Scozia per prendersi cura dello zio Walter finito in miseria in conseguenza di uno scandalo, e, con l'aiuto di validi alleati (come Basettoni, miss Paperett e Archimede), dovr\u00e0 fronteggiare la concorrenza sleale di un miliardario colluso con la criminalit\u00e0 che si scoprir\u00e0 essere lo zio di Rockerduck. Korhonen ha continuato la serie dei diari con una storia ambientata in Scozia e un'altra in Egitto.\nAnche l'autore norvegese Arild Midthun ha trattato il passato di Paperone in alcune sue storie lunghe natalizie, in particolare \"The Orphan's Christmas\" (in cui Paperone racconta ai nipoti un'avventura natalizia vissuta in giovent\u00f9 a Glasgow) e \"A Christmas Crossing\" (avventura natalizia ambientata ai tempi del Klondike e coinvolgente Doretta Dorem\u00ec e i Bassotti).\nFilmografia.\nCertamente il pi\u00f9 importante dei personaggi Disney inventati nei fumetti, la prima apparizione di Paperone in forma animata (fatta eccezione per un breve cameo nella sigla della serie TV \"Il club di Topolino\" nel 1955) fu nel mediometraggio del 1967 \"Paperone e il denaro\", in cui insegna ai nipotini alcuni principi basilari della finanza.\nIn seguito ebbe l'iconico ruolo di impersonare Ebenezer Scrooge nel mediometraggio \"Canto di Natale di Topolino\" (Mickey's Christmas Carol) del 1983, una versione animata del famoso romanzo di Charles Dickens Canto di Natale. \u00c8 anche apparso nel cartone \"Pippo e lo sport in Calciomania\" del 1987.\nPaperone \u00e8 protagonista, insieme ai suoi nipotini, della serie a cartoni animati \"DuckTales - Avventure di paperi\" (1987-1990) e del film lungometraggio \"Zio Paperone alla ricerca della lampada perduta\" (1991); alcuni episodi della serie si ispirano a storie a fumetti di Carl Barks. In questa serie, il cui primo episodio and\u00f2 in onda negli Stati Uniti il 18 settembre 1987, a Paperone vengono affidati gli adorabili nipotini Qui, Quo e Qua dopo che Paperino si arruola nella Marina degli Stati Uniti. Tale serie fu prodotta prima della Saga di Paperon de' Paperoni di Don Rosa, per cui la storia di come Paperone giunse in America e quella della sua famiglia si discosta non poco da quella dei fumetti.\nPaperone appare anche in un episodio di Raw Toonage, in due cortometraggi della serie Mickey Mouse Works, in alcuni episodi (specialmente \"House of Scrooge\") di \"House of Mouse - Il Topoclub\" e nei film \"Il bianco Natale di Topolino - \u00c8 festa in casa Disney\" e \"Topolino strepitoso Natale!\". L'ultima apparizione del personaggio \u00e8 nella serie Disney \"Topolino\", nell'episodio \"Il primo amore di Pippo\" del 2015.\nIl personaggio torna a ricoprire il ruolo del secondo protagonista, insieme ai suoi nipoti, nel 2017 nella serie \"DuckTales\", reboot dell'originale.\nRicchezza.\nSono state fatte delle stime della ricchezza accumulata da Paperone che \u00e8 oggetto di disputa fra alcuni autori, che spesso la indicano utilizzando unit\u00e0 di misura da loro inventate: Carl Barks la stima in \u00ab\"1 multiplujilione, 9 obsquatumatilioni, 623 dollari e 62 centesimi\"\u00bb, mentre Don Rosa nella \"Saga di Paperon de' Paperoni\" la quantifica in \u00ab\"5 multiplusilioni, 9 impossibilioni, 7 fantasticatrilioni di dollari e 16 centesimi\"\u00bb; invece, nella storia a fumetti \"Zio Paperone e il dollaro pesante\" di Giorgio Pezzin il capitale ammonterebbe a \"1200 fusomilioni\" (il fusomilione \u00e8 definito sempre nella storia come una cifra talmente alta da fondere un calcolatore); uno dei termini pi\u00f9 classici per definire la quantit\u00e0 dei dollari di Paperone \u00e8 \"45 fantastiliardi\", non per il numero in s\u00e9, quanto per il fatto che pi\u00f9 che miliardario Paperone si fa definire, appunto, \"fantastiliardario\". Nelle storie di Guido Martina il denaro di Paperone viene detto ammontare, definendolo in termini di peso, a 18 tonnellate d'oro.\nLa rivista \"Forbes\" pubblica annualmente la lista delle persone pi\u00f9 ricche del mondo e in aggiunta ha iniziato a pubblicare anche la \"Forbes Fictional Fifteen\", ovvero una classifica dei miliardari nel mondo della finzione comprendente tra gli altri Gordon Gekko, Lex Luthor, Bruce Wayne e Charles Montgomery Burns. In questa classifica gli autori non potendo stimare i possedimenti sconfinati di Paperone hanno deciso di prendere in considerazione esclusivamente il denaro accumulato all'interno del deposito, i famosi tre acri cubici di denaro e per questo Paperone \u00e8 solo quarto nella classifica del 2002, essendo stato il suo patrimonio valutato in \"soli\" 8,2 miliardi di dollari. Nel 2005 la stima \u00e8 stata confermata, mentre nel 2006 \u00e8 stata corretta a \"soli\" 10,9 miliardi di dollari, il che lo ha portato al terzo posto della classifica. Paperone conquista la prima posizione nel 2007 in seguito al rialzo del prezzo dell'oro con un patrimonio di \"soli\" 28,8 miliardi di USD. Altri autori hanno stimato che la fortuna contenuta nel solo deposito ammonterebbe a un totale di 2.556 miliardi di dollari. Di sicuro si sa che Paperone divenne miliardario nel 1902 e che \u00e8, da molti anni, il pi\u00f9 ricco del mondo, pi\u00f9 di chiunque altro sia nella realt\u00e0 che nella leggenda o finzione, sia del presente che del passato, in quanto le sue ricchezze totali, costituite da azioni, obbligazioni, immobili, imprese industriali e commerciali, banche, assicurazioni, miniere e tanto altro che non \u00e8 contenuto nel deposito, sono sconfinate, dilatate all'inverosimile e (quasi) illimitate, caratterizzate da un tasso di crescita annuo costante.\nComprimari.\nAvversari.\nNelle storie di Paperone c'\u00e8 sempre qualcuno contro cui deve combattere: da chi cerca di derubarlo agli imprenditori concorrenti, addirittura nella storia \"Zio Paperone e l'ultima avventura\" (2012) tutti i suoi nemici si alleano per sconfiggerlo.\nCollaboratori.\nOltre ai suoi parenti, Paperone \u00e8 circondato da persone che godono della sua fiducia e talora del suo affetto: costoro ricevono uno stipendio particolarmente basso e non hanno diritto a ferie se non in rarissime condizioni.\nAlbero genealogico.\nPaperon de' Paperoni \u00e8 l'ultimo discendente del suo clan a portarne il cognome. La sorella minore Ortensia si \u00e8 sposata con Quackmore Duck e ha avuto due figli, Della (la madre di Qui, Quo, Qua) e Paperino, che \u00e8 quindi il parente pi\u00f9 prossimo di Paperone. Anche se non sembra, Paperone \u00e8 molto legato alla sua famiglia. Secondo Don Rosa, Matilda, la sua altra sorella, sarebbe sposata con il tuttologo Pico De Paperis.\nAltri parenti acquisiti di Paperone sono gli altri figli di Nonna Papera e Humperdink Duck: Dafne Duck ed Eider Duck (i fratelli di Quackmore Duck) e i loro figli Gastone Paperone e Paperoga.\nUn aspetto interessante in questo intrico di parentele \u00e8 il fatto che zio Paperone \u00e8 fratello della madre di Paperino, che a sua volta \u00e8 fratello della madre di Qui Quo e Qua, ma dal momento che questo albero genealogico non era conosciuto con precisione ai tempi delle prime avventure i traduttori dei fumetti disneyani in arabo si sono trovati di fronte a un dilemma: infatti in arabo non esiste un termine \"generico\" per \"zio\", ma \u00e8 necessario specificare sempre se si tratta di \"zio paterno\" (\"am\") o \"zio materno\" (\"khal\"). Probabilmente a causa dell'\"autorevolezza\" dei personaggi, i traduttori optarono per lo \"zio paterno\", figura di spicco nella famiglia araba tradizionale: \"Am Dahab\" \"Zio Paperone\", \"Am Butut\" \"Zio Paperino\", con una scelta che si \u00e8 per\u00f2 rivelata infelice rispetto alle genealogie di Barks e Don Rosa."}
{"id": "17776", "revid": "124205785", "url": "https://it.wikipedia.org/wiki?curid=17776", "title": "Zio Paperone (rivista)", "text": "Zio Paperone \u00e8 una rivista a fumetti dedicata all'omonimo personaggio dei fumetti della Disney pubblicata in Italia dal 1987 al 2008 e di nuovo dal 2018.\n\u00c8 stata \"per anni il simbolo del fumetto Disney per collezionisti\".\nStoria editoriale.\nIl primo numero della pubblicazione, edita dalla Mondadori, usc\u00ec nel dicembre 1987. Nella sua prima fase aveva periodicit\u00e0 mensile (nel gennaio 1988 uscirono per\u00f2 due numeri) e si proponeva di ristampare in ordine indicativamente cronologico le storie di Carl Barks pubblicate sulla testata \"Uncle Scrooge\" (quelle dello stesso autore pubblicate sui numeri di \"Four Color Comics\" intitolati a \"Donald Duck\" erano ristampate in numeri speciali denominati \"Zio Paperone Speciale Paperino\"). Le storie furono ritradotte letteralmente usando come edizione di riferimento la \"Carl Barks Library\" della \"Another Rainbow\". L'apparato redazionale si limitava a una pagina di editoriale scritta da Piero Zanotto e da alcune note in sostituzione delle pubblicit\u00e0 presenti negli albi originali. La prima fase della rivista dura quattordici numeri pi\u00f9 tre numeri dello \"Speciale Paperino\", per poi interrompersi per due anni, in seguito alla perdita dei diritti di pubblicazione da parte della Mondadori. \nQuando, due anni dopo, nel dicembre del 1990, la Disney Italia decise di riprendere il progetto, lo fece ripartire dal n. 15. La grafica della copertina, per\u00f2, cambi\u00f2 e venne inizialmente aggiunta una striscia in basso con la dicitura \"Speciale collezionisti\", presente fino al n. 21, mentre nella parte superiore la testata \u00e8 una scritta realizzata con dei lingotti d'oro, con a destra rispetto al lettore che guarda l'immagine di un Paperone grintoso che batte un pugno sul tavolo, opera di Giovan Battista Carpi. Le copertine sono generalmente di Barks, salvo poche eccezioni di Strobl e Buettner, mentre dal n. 27 sono opera generalmente di Franco Bruna che realizzer\u00e0 le copertine fino al n. 69. Nella seconda fase (numeri 15-69) della pubblicazione mensile viene completata la ristampa di tutte le storie Disney di Carl Barks pre-pensionamento e vengono pubblicate molte delle storie post-pensionamento solo sceneggiate nella loro edizione degli anni sessanta-settanta (furono saltate molte delle storie delle Giovani Marmotte disegnate da Tony Strobl, Kay Wright e John Carey). Le traduzioni tuttavia non sono sempre fedeli e in particolare i dialoghi di molte storie subirono delle censure in nome del \"politically correct\", soprattutto per quanto concerne i riferimenti alla caccia, cattivit\u00e0, maltrattamento e uccisione degli animali (la storia \"Zio Paperone e l'elefante picchiettato\" ne soffr\u00ec particolarmente venendo completamente stravolta). Sono presenti alcuni redazionali ma la quasi totalit\u00e0 dell'albo \u00e8 riempita dai fumetti. Nella seconda fase l'unico autore presente \u00e8 Carl Barks (comprese le storie realizzate in collaborazione con altri autori), ma furono pubblicate eccezionalmente due storie non sue, \"Paperino e gli alligatori\" (sul n. 66) e \"Paperino multi multi miliardario\" (sul n. 68), disegnate entrambe da Frank McSavage.\nDal n. 70 la testata viene modificata e posta al centro, sopra l'illustrazione, su sfondo bianco, opera di Marco Rota, che realizza anche l'illustrazione posta in quarta di copertina (sempre un personaggio su sfondo bianco). Da questo numero la pubblicazione smette di essere una \"opera omnia\" delle storie Disney di Barks (avendola ormai portata a termine, a eccezione delle storie post-pensionamento delle Giovani Marmotte) cominciando a pubblicare con regolarit\u00e0 storie di altri autori eredi dell'uomo dei paperi come Don Rosa, autore della \"Saga di Paperon de Paperoni\", e Daan Jippes, Freddy Milton, Vicar, Branca, ma anche di artisti contemporanei di Barks come Jack Bradbury, Strobl, Scarpa, Murry, Fallberg, Cavazzano. Barks \u00e8 comunque ancora presente, in quanto i curatori della pubblicazione decisero di ristampare con una nuova traduzione, lettering e colori le storie gi\u00e0 uscite nei primi quattordici numeri e nei tre \"Speciale Paperino\", in quanto ormai difficilmente reperibili. Inoltre furono pubblicate le storie post-pensionamento di Barks nella versione di Jippes (preferita a quella originale degli anni sessanta-settanta). L'apparato redazionale, a cura di Lidia Cannatella, Luca Boschi e Alberto Becattini, viene aumentato considerevolmente, con l'introduzione di un angolo della posta e la presenza di numerosi articoli di approfondimento. Esaurito il materiale di Don Rosa, la testata diventa bimestrale e pubblica soprattutto storie di autori olandesi. La pubblicazione si interrompe con il n. 216 ad agosto 2008.\nLa Disney Italia tra il 2001 e il 2002 ha ristampato i primi 24 numeri, facilmente riconoscibili dagli originali data la presenza della dicitura sul retro \"The Walt Disney Company Italia Spa - Ristampa dell'edizione originale (data)\" e dall'assenza della scritta in copertina \"Arnoldo Mondadori Editore\".\nNel luglio 2018, in occasione dei 70 anni di vita del personaggio di Zio Paperone, la Panini Comics decide di lanciare un nuovo periodico mensile con la testata \"Zio Paperone\", a distanza di dieci anni dalla chiusura del precedente, ma di diverso formato e foliazione (identico al coevo Paperino). Il primo numero viene allegato in omaggio insieme a \"Topolino\" n. 3269 e a partire dal secondo la foliazione aumenta di 30 pagine. A differenza del precedente presenta una storia inedita e sei ristampe e non presenta nessuna storia di Carl Barks o Don Rosa.\nElenco.\n1987.\nIl numero \u00e8 stato ristampato singolarmente nel marzo 2001.\n1988.\nI numeri dal 2 all'12 sono stati ristampati singolarmente a marzo 2012 il 13 e 14 a settembre 2002."}
{"id": "17777", "revid": "125612468", "url": "https://it.wikipedia.org/wiki?curid=17777", "title": "Bonn", "text": "Bonn (: ; in passato italianizzato in \"Bonna\") \u00e8 una citt\u00e0 extracircondariale di abitanti della Germania situata al centro dell'Europa, nel \"Land\" della Renania Settentrionale-Vestfalia.\nDal 1597 al 1803 la citt\u00e0 fu capitale del Principato vescovile di Colonia e residenza dell'Arcivescovo di Colonia. Fu poi capitale e sede degli enti federali della Germania Ovest dal 1949 al 1990, continuando ad essere sede del governo federale tedesco fino al 1998, quando vi fu l'effettivo trasferimento degli uffici a Berlino.\n\u00c8 un importante snodo culturale, politico e commerciale ed incorpora altre due cittadine, Bad Godesberg e Beuel, con le quali forma un unico agglomerato. Occupa il 19\u00ba posto nella classifica delle citt\u00e0 pi\u00f9 popolose della Germania.\nDal 1994 Bonn \u00e8 l'unica citt\u00e0 tedesca a fregiarsi del titolo di \"Bundesstadt\" (\"citt\u00e0 federale\"), che ne indica il ruolo di ex sede governativa.\nGeografia fisica.\nClima.\nLa citt\u00e0 di Bonn si trova all'interno di una zona a clima atlantico, caratterizzato da inverni poveri di neve, con una media di 56 giorni di gelo (temperature minime inferiori agli ) e solo 10 giorni di ghiaccio (temperature massime inferiori agli ), con una temperatura media nel mese di gennaio di .\nLe temperature medie in luglio si aggirano attorno ai , le temperature medie in tutto l'anno si aggirano intorno ai .\nQuesto porta l'area attorno a Bonn ad essere una delle regioni pi\u00f9 calde di tutta la Germania.\nRiguardo alle precipitazioni, Bonn si trova nella zona di scarse precipitazioni che confina a sud con la catena montuosa mediana tedesca. Le precipitazioni medie annue in citt\u00e0 ammontano a ; in contrasto, le precipitazioni medie nell'Eifel superano gli .\nL'umidit\u00e0 dell'aria \u00e8 piuttosto alta. Con 35 giorni di afa in media, Bonn si colloca ben al di sopra delle medie tedesche, tanto che i locali parlano di \"Clima afoso di Bonn\". Responsabili del clima afoso sono, in gran parte, le correnti d'aria nella conca cittadina; gran parte della massa d'aria proveniente da ovest viene poi \"arrestata\" dalla catena dell'Eifel a nord della citt\u00e0.\nIl trovarsi sul fondo di una valle \u00e8 inoltre responsabile delle temperature cittadine estive, mediamente pi\u00f9 alte rispetto ai dintorni. In luglio infatti, la citt\u00e0 \u00e8 mediamente pi\u00f9 calda di rispetto alle zone circostanti.\nDurante i mesi invernali e al disgelo il Reno \u00e8 soggetto a straripamenti. Le zone maggiormente interessate da allagamenti sono le zone di Mehlem e Beuel.\nStoria.\nNell'anno 10 a.C. i soldati romani diedero vita al primo ponte sul Reno della citt\u00e0 di Bonn. Ufficialmente infatti il nome \"Bonna\" risale agli anni 13 e 9 a.C.\nIn questi anni il tempo ha lasciato tracce ben visibili nella citt\u00e0: lo sviluppo dell'accampamento romano, la \"Villa Basilica\" e poi, la Residenza dei principi elettori, sede odierna dell'Universit\u00e0.\nBonn offre ai turisti un'infinit\u00e0 di attrattive, gran parte delle quali sono dovute al suo doppio ruolo: dal 1597 al 1794 infatti, fu capitale e residenza ufficiale degli arcivescovi e dei principi elettori di Colonia.\nQuesti fecero costruire a Bonn e dintorni grandiosi castelli e chiese molto interessanti; dal 1949 al 1990 invece fu la pi\u00f9 giovane capitale d'Europa e vide l'edificazione di splendide ville (soprattutto nella cittadina di Bad Godesberg) appartenenti a diversi milionari (come la Villa Hammerschmidt, attuale sede del Presidente della Repubblica, e il Palazzo Schaumburg, che fino a pochi anni fa era la sede del Cancelliere) prima che venissero costruiti tutti gli edifici governativi: dal grattacielo dei deputati Langer Eugen agli edifici ministeriali, la nuova sede del Cancelliere e la nuova sala per le assemblee plenarie, e per finire, nel quartiere governativo, una vasta zona di musei (\"Museumsmeile\").\nL'immagine della citt\u00e0 rivela gran parte della sua storia. A nord si ritrovano ancora oggi tracce dei romani, mentre a sud si pu\u00f2 ammirare il moderno Langer Eugen (il lungo Eugenio) - il grattacielo dei deputati, emblema della politica.\nSul piano strettamente turistico, particolarmente degna di visita \u00e8 la basilica, situata nel cuore della citt\u00e0, nella quale furono incoronati tutti i re dal 1314 al 1346; la doppia chiesa di Schwarzrheindorf e il castello in stile barocco di Poppelsdorf.\nVille di fine XIX secolo e stile Liberty danno il tocco finale all'immagine storica della citt\u00e0.\nDal 1873 \u00e8 sede della Diocesi cattolica per i vecchi cattolici in Germania (membro tedesco dell'Unione di Utrecht).\nMonumenti e luoghi d'interesse.\n \nArchitetture religiose.\nAlle chiese pi\u00f9 antiche appartiene la \"Doppelkirche\" (chiesa doppia) a Schwarzrheindorf. Nella Chiesa di San Remigio, ex Chiesa dei Fratelli nella Br\u00fcdergasse, si trova il catino dove fu battezzato Beethoven. La Chiesa vetero-cattolica di San Cipriano, di nuovo consacrata nel 1957, si trova nella Adenauerallee.\nNumerose tombe di personalit\u00e0 eminenti, mausolei e monumenti di scultori illustri fanno dell\"Alter Friedhof\" (vecchio cimitero) uno dei cimiteri pi\u00f9 noti della Germania. Qui, ad esempio, riposano la madre di Beethoven, nonch\u00e9 Robert e Clara Schumann. Nel XIX secolo la \"Georgskapelle\" (cappella di Giorgio) fu trasferita al cimitero. Dal XIII secolo essa apparteneva ai palazzi della Commenda Ramersdorf. Numerose tombe e monumenti sepolcrali molto interessanti dal punto di visto architettonico possono essere visitati anche al cimitero di Poppelsdorf.\nNatura e parchi.\nPer la \"Bundesgartenschau\" del 1979, i prati del Reno e le aree agricole a sud del quartiere governativo (\u201c\"Regierungsviertel\"\u201d) sono stati trasformati in un grande parco paesaggistico di 160 ettari: la \"Rheinaue\". Il parco serve oggi come area ricreativa ed \u00e8 teatro di grandi manifestazioni come concerti, feste e mercati delle pulci.\nLa citt\u00e0 ospita inoltre diversi pi\u00f9 piccoli parchi. Il \"Kurpark\" a Bad Godesberg \u00e8 il pi\u00f9 grande tra questi. \u00c8 stato originariamente creato come parco di cura ed ospita alcune piante rare.\nI campi di Me\u00dfdorf, tra Endenich, Dransdorf, Lessenich e Duisdorf sono, grazie alla loro posizione rispetto al vento, importanti per il clima del centro di Bonn e rappresentano l'unica superficie agricola all'interno della zona urbana.\nCultura.\nBonn dispone di numerosi musei di grande valore, come la Galleria d'Arte (Bundeskunsthalle), il nuovo Museo d'Arte (Kunstmuseum) e numerosissime altre gallerie d'arte. Passeggiando lungo la riva del Reno si pu\u00f2 arrivare alla Sala Beethoven, alla Vecchia Dogana, alla Villa Hammerschmidt ed infine a Bad Godesberg, il quartiere dove risiedono i diplomatici, da dove si pu\u00f2 godere di una splendida vista sul leggendario gruppo montuoso Siebengebirge con Drachenfels, Drachenburg e Petersberg. Altri edifici storici sono:\nVideogiochi.\nLa citt\u00e0 \u00e8 citata pi\u00f9 volte e ambientata come missione nel gioco per PlayStation Portable.\nFilm.\nA Bonn sono state girate alcune scene del film \"Ex - Amici come prima!\".\nTelevisione.\nBonn ha ospitato una puntata dell'edizione 1979 di \"Giochi senza frontiere\".\nPatria di Beethoven.\nBonn \u00e8 anche nota come la citt\u00e0 della musica. Qui nacque nel 1770 Ludwig van Beethoven. Un monumento \u00e8 stato eretto in sua memoria e la sua musica viene ricordata con festival internazionali. Anche la sua casa natale con museo annesso vale la pena di essere visitata, poich\u00e9 \u00e8 una caratteristica casa patrizia, in stile barocco, risalente al periodo dei principi elettori.\nSuddivisione amministrativa.\nBonn \u00e8 suddivisa in 4 distretti urbani (\"Stadtbezirk\"), a loro volta suddivisi in 51 quartieri (\"Ortsteil\"):\nEconomia.\nAl pari di molte altre citt\u00e0 del Nord-Ovest, anche Bonn ha un elevato sviluppo economico. Nell'ex capitale si trovano i quartieri generali di Deutsche Telekom, della sua sussidiaria T-Mobile e di Deutsche Post, l'azienda fotovoltaica SolarWorld, fabbriche di birra K\u00f6lsch e la sede principale dell'azienda dolciaria Haribo.\nInfrastrutture e trasporti.\nL'aeroporto di Colonia/Bonn si trova circa a a nord della citt\u00e0."}
{"id": "17780", "revid": "439868", "url": "https://it.wikipedia.org/wiki?curid=17780", "title": "Provincia di Reggio Emilia", "text": " \nLa provincia di Reggio Emilia \u00e8 una provincia dell'Emilia-Romagna, terza della regione per popolazione (dopo quelle di Bologna e Modena) con abitanti.\nIl \"Reggiano\", cos\u00ec \u00e8 parimenti chiamato il territorio provinciale, confina ad ovest con la provincia di Parma (il confine \u00e8 il torrente Enza) e a est con la provincia di Modena, a nord con la Lombardia (provincia di Mantova) e a sud con la Toscana (provincia di Massa-Carrara e provincia di Lucca).\nGeografia antropica.\nInfrastrutture e viabilit\u00e0.\nLa provincia \u00e8 attraversata dalla strada statale 9 Via Emilia, di fondazione romana, a cui si affiancarono nel 1859 la ferrovia Milano-Bologna e cento anni pi\u00f9 tardi l'A1 Autostrada del Sole. Dal 1968 la provincia di Reggio \u00e8 lambita ad est dall'A22 Autostrada del Brennero. Oltre alla ferrovia Milano-Bologna e alla recente linea del treno ad alta velocit\u00e0 che ricalca il medesimo collegamento, sono presenti quattro linee locali della FER - le ferrovie Reggio Emilia-Ciano d'Enza, Reggio Emilia-Guastalla, Reggio Emilia-Sassuolo, Parma-Guastalla-Suzzara - e un tratto della ferrovia Modena-Verona fra Rolo e Villanova di Reggiolo.\nLongitudinalmente, in direzione nord-sud, la provincia \u00e8 tagliata in due dalla SS 63 del Valico del Cerreto che un tempo collegava Gualtieri ad Aulla passando per Reggio e l'Appennino Tosco-Emiliano, oggi declassata a strada provinciale fra il capoluogo di provincia e la Bassa. Dal 2001 le altre strade statali presenti sul territorio provinciale - i tratti a nord della via Emilia della SS63 e della SS 62, la SS 358 di Castelnovo, la SS 467 di Scandiano, la SS 468 di Correggio, la SS 486 di Montefiorino e la SS 513 di Val d'Enza - furono affidate dal Governo Italiano alla Regione Emilia-Romagna che, a sua volta, le diede in gestione alle Province.\nAd oggi, l'Amministrazione provinciale di Reggio Emilia gestisce circa 875\u00a0km di strade provinciali.\nInsediamenti.\nLa provincia di Reggio Emilia era storicamente formata da 45 comuni, divenuti 42 a partire dal 1\u00ba gennaio 2016, giorno in cui i quattro comuni di Busana, Ligonchio, Ramiseto e Collagna hanno cessato di esistere per fondersi e dar vita a un nuovo comune denominato Ventasso. Dal punto di vista sociale, culturale ed economico il territorio provinciale si compone di 5 distretti comprensoriali che, tuttavia, non godono di alcun riconoscimento giuridico ufficiale. I distretti sono: Reggio Emilia citt\u00e0, la Val d'Enza, la Bassa Reggiana, il Correggese, la Zona ceramiche e la Montagna.\nPur non essendo caratterizzati da organi veri e propri di autogoverno essi, \"de facto\", garantiscono importanti funzioni convogliando su un \"centro\" forte una moltitudine di servizi a disposizione dei comuni del comprensorio. Si tratta, \"in primis\", di servizi sanitari (la sede dell'ospedale di zona); educativi (il polo di istruzione superiore); direzionali, e di supporto ai lavoratori e alle imprese. I 5 comuni capodistretto sono: Guastalla per la Bassa Reggiana; Correggio, per la zona che comprende l'omonima citt\u00e0 e i comuni circostanti; Castelnovo ne' Monti per l'Appennino reggiano, Montecchio Emilia per la Val d'Enza; Scandiano per la Zona ceramiche. Il distretto di Reggio Emilia citt\u00e0 coincide con i confini comunali del capoluogo di provincia.\nAmbiente.\nLa provincia risulta compresa fra il fiume Po a nord ed il crinale dell'Appennino tosco-emiliano a sud, facente parte del Parco Nazionale dell'Appennino Tosco-Emiliano (che si estende anche alle limitrofe province di Parma, Modena, Lucca e Massa Carrara).\nDa un punto di vista idrologico la provincia di Reggio si colloca nel regime intermedio tra il regime sublitoraneo alpino tipico della fascia prealpina lombardo-veneta e il regime sublitoraneo appenninico tipico delle aree interne appenniniche della Penisola Italiana. I massimi annui di piovosit\u00e0 sono principalmente due, il pi\u00f9 significativo (anche per i fenomeni di piena nei torrenti provinciali e del fiume Po) \u00e8 quello autunnale (precisamente nei mesi di ottobre e novembre) mentre il secondario si registra solitamente nel periodo tardo primaverile (aprile e maggio). La piovosit\u00e0 annua comunque si attesta attorno a 800\u2013900\u00a0mm, pur rimanendo anche notevolmente pi\u00f9 elevata nella fascia appenninica. \nIl clima \u00e8 appenninico nella porzione meridionale (inverni rigidi e nevosi, estati temperate e pi\u00f9 piovose) mentre risulta spiccatamente sub-continentale nella porzione settentrionale di pianura della provincia (inverni solitamente meno rigidi e meno nevosi, estati afose e poco piovose).\nMentre il territorio della pianura \u00e8 fortemente antropizzato e presenta un'alta densit\u00e0 insediativa, l'Appennino reggiano presenta ancora un livello di naturalit\u00e0 elevato, crescente, soprattutto salendo verso il crinale. L'Appennino reggiano \u00e8 soggetto a fenomeni di calanchismo naturale, visibili lungo tutto il suo sviluppo trasversale della provincia, ma particolarmente evidenti nella porzione occidentale lungo l'alveo del torrente Enza.\nFra le maggiori attrattive della montagna reggiana vi \u00e8 di sicuro la Pietra di Bismantova, che sorge nel comune di Castelnovo Monti, ma visibile dal territorio di molti comuni appenninici. Il profilo cos\u00ec netto della montagna colp\u00ec persino il poeta fiorentino Dante Alighieri che la cita nel suo Purgatorio.\nOrografia.\nIl Reggiano ha un'orografia molto lineare, con una zona di pianura che va dal confine nord sino ad una linea quasi retta ovest/est a 6\u20137\u00a0km a sud del capoluogo dove iniziano le colline che vanno gradualmente crescendo e mutandosi in vere e proprie montagne sino al crinale. La pianura, essendo legata al corso del Po, va ovviamente decrescendo di altitudine procedendo da ovest ad est. Gli estremi sono 19 metri s.l.m.. al confine provinciale di nord-est e i 2121 metri del monte Cusna. Altre cime di rilievo sono il monte Prado (2054\u00a0m), l'Alpe di Succiso (2017\u00a0m), il Casarola (1979\u00a0m) e il Monte Alto (1904\u00a0m). Da rimarcare l'unicit\u00e0 e l'originalit\u00e0 della Pietra di Bismantova, che si staglia con la sua cima piatta e le sue pareti scoscese a rendere inconfondibili tanti panorami dell'Appennino reggiano. I passi automobilistici al confine con la Toscana, sono, da ovest a est: il Passo del Lagastrello (1200\u00a0m), il Passo del Cerreto (strada statale 63, 1261\u00a0m), il Passo della Pradarena (1579\u00a0m) e il passo delle Forbici (1574\u00a0m), quest'ultimo raggiungibile in automobile solo con una strada sterrata dal versante toscano in estate.\nAcque.\nTre sono i principali corsi d'acqua che bagnano la provincia: il fiume Po marca il confine settentrionale per circa 20\u00a0km con la provincia di Mantova, il torrente Enza a ovest, che scorre in territorio provinciale dalle sue sorgenti alla foce nel Po, segnando il confine con la provincia di Parma per circa 85\u00a0km e il fiume Secchia che segna il confine est con la provincia di Modena da Cerredolo a Rubiera localit\u00e0 presso cui entra nella provincia di Modena fino a sfociare anch'esso nel Po, dopo un corso di oltre 170\u00a0km. Numerosi sono i torrenti, specie in montagna: il pi\u00f9 importante per lunghezza e portata risulta indubbiamente il torrente Crostolo, lungo 55\u00a0km che nasce poco sopra il paese di Casina e si getta nel Po presso Guastalla, attraversando per un breve tratto il comune capoluogo. Corsi d'acqua minori sono il Dolo, il Secchiello, l'Ozola e il Tresinaro, tributari del Secchia, Lonza e Tassobbio, tributari dell'Enza, poi il Rodano, la Modolena ed il Quaresimo che bagnano i sobborghi del capoluogo.\nPochi i laghi naturali: uno solo in pianura, il Lago di Gruma nel comune di Campegine, in montagna i tre laghi del Cerreto (uno principale e due minori) e il lago Calamone, detto anche lago del Ventasso, alle pendici del monte medesimo.\nBacini artificiali di una certa importanza sono situati a Ligonchio, al Passo di Lagastrello e a Gazzano di Villa Minozzo, mentre la bassa pianura \u00e8 intersecata da una estesa rete di canali di scolo e di bonifica (in primis la Parmigiana Moglia) che confluiscono nel Po o direttamente o, pi\u00f9 spesso, attraverso il Crostolo o l'Enza. Dall'alto Medioevo e sino al Settecento alla periferia nord del capoluogo ci si imbarcava sul canale Naviglio per giungere, nel modo pi\u00f9 veloce e sicuro, a Ferrara e a Venezia.\nSorgenti termali di rilievo sgorgano a Cervarezza Terme, nel comune di Busana, mentre quelle di Quara di Toano, note dall'epoca romana e fino al Medioevo, sono abbandonate e quasi prosciugate a causa di bradisismi e antichi terremoti che ne hanno ostruito il corso. Le abbondantissime fonti di Poiano di Villa Minozzo non sono note turisticamente come altre realt\u00e0 regionali.\nGeografia antropica.\nIl comune capoluogo \u00e8 posto al centro del territorio provinciale, nell'alta pianura, ad una quota di circa 60\u00a0m.s.l. in una fascia di territorio che si \u00e8 fittamente urbanizzata a partire dal secondo dopoguerra. Il territorio provinciale \u00e8 suddivisibile in cinque zone urbane vaste coincidenti con i bacini urbani di Reggio Emilia, Guastalla, Poviglio, Correggio e Novellara. I restanti due bacini urbani di Scandiano e Casalgrande sono conglomerati con quello di Sassuolo/Fiorano Modenese e quindi afferiscono in misura molto minore al bacino provinciale di Reggio Emilia. Per quanto riguarda il bacino urbano di Reggio Emilia si pu\u00f2 stimare una popolazione complessiva di circa 275.000 abitanti (dato del 2012), per i centroidi di Guastalla, Poviglio, Correggio circa 33.000 mentre per Novellara si ha un bacino urbano stimabile in circa 45.000 abitanti. Il fenomeno del pendolarismo \u00e8 ben diffuso nella provincia di Reggio Emilia, dai dati del censimento 2001 risulta infatti che ben il 53,3% della popolazione residente in provincia di Reggio Emilia si spostava quotidianamente per studio o per lavoro. Su 453.892 residenti provincia di Reggio Emilia alla data del Censimento 2001, ben 242.015 ogni giorno effettuavano spostamenti sia all'interno dello stesso comune (152.498 persone) sia fuori dal comune di dimora abituale (89.517)\nStoria.\nIl territorio provinciale fu abitato fin dalla preistoria. Le prime fonti storiche scritte che parlano del territorio di Reggio Emilia sono di Tito Livio, quando nel 187 a.C. ci narra della guerra condotta dai Romani contro le popolazioni celtiche (Galli Boi) che si erano insediati in buona parte del territorio reggiano e quelle dei Liguri Friniates i quali abitavano l'Appennino tosco-emiliano. Tito Livio ci narra che il console Marco Emilio Lepido al comando delle legioni romane insegu\u00ec, depred\u00f2, bruci\u00f2 per valli e monti i Liguri fino ai monti \"Ballistam\" (Monte Valestra) e \"Suismontium\" (Pietra di Bismantova) e dopo un difficile assedio li sconfisse in battaglia in campo aperto e per questo eresse un tempio a Diana. Prosegu\u00ec la lotta attraversando gli Appennini verso i territori romani (cis) e sconfisse gli altri Liguri Friniates che abitavano la Garfagnana, probabilmente passando per i passi di Pradarena o delle Forbici/Radici, visto che i passi del Cerreto/Ospedalaccio o Lagastrello danno accesso alla Lunigiana, che lo stesso Tito Livio ci dice abitata dai Liguri Apuani.\nUna volta sconfitti i Liguri Friniates della Garfagnana il console Marco Emilio Lepido torn\u00f2 in Emilia e diede inizio alla costruzione della via che poi prender\u00e0 il nome di Via Emilia e che collegava Rimini con Piacenza, su cui sorgeranno di l\u00ec a poco le citt\u00e0 di Parma, Reggio Emilia e Modena. E verosimilmente il termine \"Lepidum Regium\" potrebbe stare ad indicare il territorio oggetto della vittoriosa campagna militare condotta dal console Marco Emilio Lepido.\nLa conquista del territorio reggiano fu comunque sofferta per i romani che avevano subito sconfitte anche pesanti, la pi\u00f9 celebre delle quali era stata patita nel 216 a.C. presso la Selva Litana, nelle vicinanze del castrum di Tannetum. I romani in questo memorabile scontro erano stati pesantemente battuti dalle truppe dei Galli Boi coalizzati contro i romani in un'alleanza con l'esercito punico.\nReggio nacque quindi ad importante presidio e difesa della via Emilia; scavi fatti in citt\u00e0 hanno datato il primo livello della citt\u00e0 in epoca repubblicana, pertanto \u00e8 ragionevole pensare che la citt\u00e0 di Reggio Emilia sia stata fondata assieme alle due vicine colonie romane di Parma e Mutina (Modena) poco dopo l'anno 183 a.C.\nLa citt\u00e0 romana divenne presto fiorente e fu elevata al grado di municipio con propri statuti, magistrati e collegi d'arte, mentre nel territorio corrispondente all'attuale provincia sorgevano importanti presidi militari ed amministrativi come la succitata Tannetum (l'odierna Sant'Ilario d'Enza), Brixellum (Brescello), Herberia (Rubiera) e Luceria (non pi\u00f9 esistente). Con il crollo dell'Impero romano il territorio fu soggetto a scorrerie e cadde in profonda decadenza.\nVerso la fine del IV secolo Reggio era cos\u00ec decaduta che Sant'Ambrogio l'annovera fra le citt\u00e0 semidistrutte. Le invasioni barbariche ne accrebbero i danni.\nAlla caduta dell'Impero romano d'Occidente (476 d.C.) soggiacque ad Odoacre, re degli Eruli, nel 489 pass\u00f2 ai Goti, nel 539 agli Esarchi di Ravenna e poi (569) ad Alboino, re dei Longobardi, che la eresse a sede di un ducato. Assoggettata dai Franchi nel 773, Carlo Magno confer\u00ec al vescovo l'autorit\u00e0 regale sulla citt\u00e0 e stabil\u00ec i confini della diocesi (781).\nNell'888 Reggio e il suo contado passarono al Regno d'Italia. Pesanti danni si ebbe a soffrire dall'invasione degli Ungari (899), che uccisero il vescovo di Reggio Azzo II.\nIntanto parallelamente all'autorit\u00e0 vescovile sorse sulla citt\u00e0 e sul territorio limitrofo quella dei conti. Azzo Adalberto, figlio di Sigifredo di Lucca, di stirpe longobarda, fond\u00f2 intorno all'anno 940 il castello di Canossa, che ospit\u00f2 poco dopo (950) Adelaide, vedova di Lotario II re d'Italia, fuggita dalla prigione del Garda. Durante il periodo longobardo sorse il Ducato di Reggio, ciononostante profonda fu la decadenza di tutto il territorio reggiano.\nNel 1002 il contado di Reggio insieme con quello di Parma, Brescia, Modena, Mantova e Ferrara form\u00f2 la marca del marchese Tedaldo di Canossa per poi divenire (1076) patrimonio della contessa Matilde. Fu in questo periodo che i possedimenti di Matilde, che andavano ben oltre il territorio reggiano e che erano coincidenti con buona parte della Lombardia meridionale, dell'Emilia occidentale e della Toscana settentrionale, iniziarono a risollevarsi. L'egemonia politica della contessa ebbe il suo culmine quando a Canossa le figure di Enrico IV, papa Gregorio VII e Matilde di Canossa, protagonisti della lotta fra Papato e Impero, si incontrarono per riconciliarsi.\nAlla morte di Matilde si apr\u00ec una lunga stagione di lotte e guerre, i suoi possedimenti vennero conquistati per buona parte dal comune di Reggio e da quelli vicini tra i quali Mantova, Modena, Parma e Cremona. La guerra tra il comune di Reggio ed il comune di Modena scoppi\u00f2 nel 1201, i modenesi occuparono alcune terre sulla sponda reggiana del Secchia (Casalgrande) per ottenerne il completo controllo. I reggiani non si fecero sorprendere e, guidati dal podest\u00e0 Doinabello, contrattaccarono sconfiggendo e inseguendo i modenesi fino a Formigine presso il ponte di Sanguineto; molti di questi furono catturati, tra cui il podest\u00e0 Alberto da Lendinara. Nel 1202 i modenesi assieme agli alleati ferraresi e veronesi assediarono Rubiera, ma, non riuscendo ad espugnarla, chiesero la mediazione dei podest\u00e0 di Parma e Cremona, i quali per\u00f2 assegnarono la vittoria a Reggio, ponendo fine alla guerra tra le due citt\u00e0. Di l\u00ec a poco scoppi\u00f2, a nord del territorio reggiano, la guerra con Mantova. Nel 1205 i reggiani conquistarono il castello di Suzzara, i mantovani con l'aiuto di ferraresi e cremonesi (questi ultimi forti del presidio dei centri di Guastalla e Luzzara), riuscirono a riconquistare il possesso sul feudo.\nIl Ducato di Reggio mirava ad espandersi a nord e ad avere uno sbocco sul fiume Po. Nel 1220, con l'aiuto di Cremona questa volta alleata di Reggio, Gonzaga fu assediata e conquistata. Nel 1225 per opera di Ravanino Bellotti, cremonese, podest\u00e0 di Reggio si conclude il conflitto con un accordo: Gonzaga ai mantovani, Bondeno d'Arduino ai reggiani e comune giurisdizione su Pegognaga; la giurisdizione reggiana si estendeva quindi su un notevole territorio: se con Parma il confine rimaneva fissato lungo il ramo pi\u00f9 orientale dell'Enza, presso Bibbiano e Cavriago e il Secchia separava il contado reggiano da quello modenese, il territorio di Reggio per\u00f2 si estendeva ora notevolmente a nord, controllando, oltre a Reggiolo, anche i borghi di Novi, Concordia, Mirandola, San Possidonio, Quarantoli e San Martino Spino.\nL'aggregazione dei centri dell'Appennino reggiano inizi\u00f2 pi\u00f9 tardi, attorno nella seconda met\u00e0 del XII secolo e termin\u00f2 circa un secolo dopo. Tra i primi villaggi a sottomettersi al Ducato di Reggio vi furono Baiso e Castellarano, nel 1169. Pi\u00f9 tardi, in un periodo compreso tra il 1188 e il 1237 giurarono fedelt\u00e0 anche, tra le altre, Castelnovo ne' Monti, Felina, Carpineti, Cerreto Alpi, Cervarezza e i borghi della Val d'Asta.\nNel XIX secolo, dopo la parentesi napoleonica con la formazione del Dipartimento del Crostolo, dopo la restaurazione, per unione dinastica, il ducato ebbe anche uno sbocco sul mare, comprendendo le province estensi di Modena, Reggio, Frignano, Garfagnana, Lunigiana, Massa e Carrara. Nel 1848 furono uniti agli Stati Estensi gli ultimi territori del ducato di Parma e Piacenza posti sulla sponda destra dell'Enza come il guastallese, Poviglio, Gombio e l'alta Val d'Enza.\nDopo l'annessione al Regno d'Italia la storia della provincia segue le vicende del resto della penisola. Al momento della sua creazione nel 1860, la provincia contava 46 comuni, mentre oggi sono 45, nel 1870 venne aggregato al comune di Villa Minozzo il comune di Gazzano. Inoltre il comune di Pieve San Vincenzo spost\u00f2 la sua sede e mut\u00f2 quindi il suo nome in Ramiseto. Al contrario di molte altre province italiane, quella reggiana per pi\u00f9 di un secolo e mezzo di storia non ha subito drastici mutamenti amministrativi.\nDurante la seconda guerra mondiale la provincia sub\u00ec pesanti distruzioni e bombardamenti e dopo il 1943, si formarono numerose formazioni di partigiani che combatterono tenacemente contro le forze d'occupazione tedesche e i loro alleati repubblichini. Si verificarono, specialmente nell'Appennino anche massacri contro la popolazione accusata di collaborare con la Resistenza, tristemente celebri furono l'eccidio della Bettola, quello di Cervarolo, quello di Legoreccio e quello dei fratelli Cervi presso Campegine.\nLa provincia di Reggio venne istituita nel 1859, con decreto dittatoriale di Carlo Farini, in previsione dell'annessione dell'Emilia al Regno di Sardegna; nella sua istituzione originaria venne suddivisa nei circondari di Reggio e di Guastalla nella parte settentrionale.\nAmministrazione.\nL'amministrazione provinciale a partire dall'unit\u00e0 d'Italia, fu rappresentata dai presidenti della Provincia di Reggio Emilia che furono a capo del consiglio provinciale con l'eccezione del periodo fascista durante il quale ci fu un Commissario prefettizio e dellimmediato secondo dopoguerra, sino al 1951, quando si ebbe la Deputazione provinciale, che esisteva dal 1889 come emanazione del Consiglio, come in seguito la Giunta. Dal 13 giugno 2004 la presidente \u00e8 Sonia Masini, prima donna a ricoprire questo incarico.\nEconomia.\nNella parte centro-settentrionale della provincia, in tutta l'area della pianura e nelle aree della conurbazione di Reggio Emilia, molto sviluppate e di antica presenza risultano essere l'agricoltura intensiva e l'allevamento suino-bovino. In tutta la porzione di pianura e nella fascia di prima collina provinciale esiste un importante e diffuso comparto industriale, esteso e ramificato in moltissimi settori che spaziano principalmente dai settori dell'industria meccanica a quelli agro-alimentare, tessile, ceramico e dell'elettrodomestico. Nella Bassa a Novellara, Luzzara, Fabbrico, Gualtieri e Guastalla \u00e8 significativa la produzione industriale di tipo meccanica, in particolare di veicoli agricoli (Landini, OM, Goldoni) nonch\u00e9 l'industria elettromeccanica degli elettrodomestici (Smeg, Olimpia Splendid, \"la Germania\" su tutte).Nella zona pi\u00f9 prossima al capoluogo di provincia Reggio Emilia sorgono numerose attivit\u00e0 industriali legate al diffuso comparto della meccanica, sia pesante che di precisione (nel quale moltissime maestranze trassero formazione presso le storiche Officine Reggiane) e pi\u00f9 recentemente nell'ambito meccatronico. Sorgono nei pressi del comune capoluogo industrie quali: (Lombardini, Interpump, Walvoil, Interacciai, Landi Renzo, Comer Industries, Brevini). Abbondante \u00e8 anche la produzione di materiali plastici, gomma e derivati sintetici nonch\u00e9 di prodotti del settore chimico in generale. Il settore tessile e della maglieria e della moda trova massima diffusione oltre che nel capoluogo (Gruppo Max Mara) nella zona di Rio Saliceto, dove sorge la Manifattura Riese (pi\u00f9 nota con il suo marchio commerciale Navigare), Correggio e Carpi (in provincia di Modena), nella zona occidentale della provincia, in Valdenza (Sant'Ilario, Campegine e Montecchio Emilia) sorgono importanti aziende del comparto enologico (Cantine Riunite) e della logistica (Fagioli, Snatt) nonch\u00e9 meccaniche (Dieci), solo per citare alcune tra le pi\u00f9 note. Storica \u00e8 la presenza dell'industria alimentare che in citt\u00e0 e provincia assicura lavoro a molti addetti. Il settore terziario \u00e8, a sua volta, molto avanzato e assicura la presenza di servizi di importanza nazionale (Credem), contribuendo sensibilmente alla produzione di ricchezza provinciale.\nLa zona pedecollinare ad est, nei comuni di Castellarano, Casalgrande e Scandiano ma anche nei confinanti comuni della provincia di Modena, in particolare a Sassuolo \u00e8, infine, un importantissimo distretto per la produzione delle ceramiche e delle piastrelle note ed esportate da qui in tutto il mondo.\nNella provincia storicamente sono sorte molte cooperative di consumo e produzione lavoro sia nei settori dell'alimentazione, dei trasporti e dei servizi ma anche in quelli finanziari e del terziario avanzato, nella grande distribuzione, nell'alimentare e nell'area urbanistico-edilizia (Coop Consumatori NordEst, Cir, Coopservice, CCPL, Unieco e molte altre) hanno tutte sede in provincia di Reggio Emilia. Molteplici altri, infine, sono i settori in cui le imprese reggiane rappresentano da sempre termine di riferimento ed eccellenza a livello internazionale\nTutto il territorio provinciale, anche nella zona appenninica, \u00e8 rinomato per la produzione del formaggio Parmigiano Reggiano e di molti altri prodotti alimentari rinomati ed apprezzati a livello internazionale, l'aceto balsamico ed il Lambrusco Reggiano su tutti. Rilevante \u00e8 anche la produzione agricola e zootecnica, soprattutto per quanto riguarda l'allevamento dei suini; in provincia, come in tutta la regione, esiste una storica tradizione culinaria per gli insaccati ed i derivati di carne suina.\nLa provincia di Reggio Emilia, insieme a quelle di Modena e di Bologna, \u00e8 la provincia che produce la maggior quota parte del reddito dell'economia regionale e contribuisce fortemente al prodotto interno lordo italiano. La provincia di Reggio Emilia in termini sia occupazionali che di ricchezza generata pro capite costituisce una realt\u00e0 economica estremamente sviluppata e florida, che si colloca stabilmente ai primi posti in Italia ed Europa e ben al di sopra o al pari di altre zone tra le pi\u00f9 produttive del Paese sia in termini di benessere che di qualit\u00e0 della vita.\nIl tasso di disoccupazione provinciale, risulta molto pi\u00f9 basso del valore regionale e nazionale, esso difatti si attesta attorno al 5,8%.\nInfrastrutture e trasporti.\nStrade.\nStrade provinciali.\nL'Amministrazione provinciale di Reggio Emilia gestisce 953\u00a0km di strade provinciali.\nDal 2001 l'ente gestisce anche 7 ex strade statali:\nAeroporti.\nL'unico scalo aeroportuale presente in provincia di Reggio Emilia e riconosciuto ufficialmente dal P.R.I.T. come aeroporto di terzo livello \u00e8 l'Aeroporto di Reggio Emilia-Citt\u00e0 del Tricolore Ferdinando Bonazzi il quale, pur essendo aperto al traffico commerciale, non effettua voli di linea. Lo scalo svolge prevalentemente attivit\u00e0 di diporto ed \u00e8 dotato di scuola di paracadutismo e istituto tecnico aeronautico.\nGli aeroporti internazionali pi\u00f9 vicini sono: Parma, Bologna-Borgo Panigale, Verona-Villafranca, Milano-Linate, Milano-Malpensa e Bergamo-Orio al Serio.\nMobilit\u00e0.\nIl servizio di trasporto pubblico locale automobilistico \u00e8 esercito prevalentemente da Seta e, in minima parte, da APAM-Mantova, TEP-Parma e CTT Nord. Il servizio ferroviario regionale \u00e8 svolto dalla societ\u00e0 consortile Trenitalia-Tper.\nSedi giudiziarie.\nIl Capoluogo \u00e8 sede di Tribunale e di Commissione tributaria di I grado; la Corte d'appello competente \u00e8 la Corte d'appello di Bologna, il Tribunale Amministrativo Regionale e la Commissione Tributaria di II grado competenti sono a Parma. Una sede distaccata del Tribunale \u00e8 stata operativa a Guastalla dal 1999 al 2012 quando essa \u00e8 stata soppressa ai sensi del d.lgs. n.155/2012.\nUffici finanziari.\nDue sono gli Uffici dell'Agenzia delle Entrate attivi sul territorio provinciale, uno a Reggio ed uno a Guastalla.\nComuni.\nAppartengono alla provincia di Reggio Emilia i seguenti 42 comuni: \nComuni pi\u00f9 popolosi.\nDi seguito \u00e8 riportata una lista dei maggiori 10 comuni della provincia di Reggio Emilia (dati Istat: 31/10/2018)\nGemellaggi e patti d'amicizia.\nLa Provincia di Reggio Emilia \u00e8 gemellata con:\nHa inoltre un patto d'amicizia con:"}
{"id": "17781", "revid": "212348", "url": "https://it.wikipedia.org/wiki?curid=17781", "title": "Reggio Emilia", "text": "Reggio Emilia (, : o ; \"R\u00e8z\" in dialetto reggiano; \"Reggio di Lombardia\" fino all'annessione al Regno d'Italia, ufficialmente Reggio nell'Emilia) \u00e8 un comune italiano di abitanti, capoluogo dell'omonima provincia in Emilia-Romagna.\nSorta per volere del console Marco Emilio Lepido lungo la via Emilia, l'antica strada romana che collegava Piacenza a Rimini, Reggio Emilia pu\u00f2 fregiarsi dell'appellativo di Citt\u00e0 del Tricolore, in quanto la bandiera d'Italia, su ispirazione dei vessilli della Repubblica Cispadana, nacque e fu mostrata per la prima volta in questa citt\u00e0 il 7 gennaio 1797. Il vessillo fu esposto nella settecentesca Sala del Tricolore del municipio, che ospita le sedute del consiglio comunale.\nReggio, assieme alle vicine Parma e Modena, \u00e8 luogo d'origine del celebre Parmigiano Reggiano e le sue scuole dell'infanzia sono divenute celebri in tutto il mondo per il metodo di insegnamento pedagogico chiamato Reggio Emilia Approach. Dopo la seconda guerra mondiale Reggio \u00e8 stata una tra le citt\u00e0 decorate al valor militare per la guerra di liberazione della Resistenza italiana per il rilevante ruolo avuto durante la guerra di liberazione italiana.\nGeografia fisica.\nTerritorio.\nReggio Emilia si trova nella pianura Padana, nel cuore della regione storica dell'Emilia e dell'omonima provincia, ed \u00e8 attraversata dal torrente Crostolo. Il territorio comunale, totalmente pianeggiante, \u00e8 bagnato inoltre da numerosi corsi d'acqua e rii minori dove, nei secoli, si sono sviluppati i primi nuclei abitativi corrispondenti alle odierne frazioni e localit\u00e0. Le prime propaggini dell'Appennino Reggiano si sviluppano circa 10 chilometri a sud del territorio comunale, nei comuni limitrofi di Quattro Castella, Albinea, Scandiano e Casalgrande.\nConfina a nord con i comuni di Campegine, Cadelbosco di Sopra e Bagnolo in Piano, ad est con Correggio, San Martino in Rio e Rubiera, a sud con Casalgrande, Scandiano, Albinea, Quattro Castella, ad ovest con Bibbiano, Cavriago, Montecchio Emilia e Sant'Ilario d'Enza. Il centro di Reggio Emilia \u00e8 situato 24\u00a0km a nord-ovest di Modena e 27,5\u00a0km a sud-est di Parma.\nClima.\nIl clima si pu\u00f2 definire di tipo continentale temperato, con estati calde e piuttosto afose (con temperature massime che a volte superano anche i 40\u00a0\u00b0C) e inverni rigidi con frequenti gelate (con temperature minime che possono scendere fin sotto i -10\u00a0\u00b0C in occasione delle ondate di freddo pi\u00f9 intense).\nLe piogge sono distribuite nell'arco di tutto l'anno, ma con maggiore frequenza ed intensit\u00e0 mediamente in autunno e primavera, risultando infatti ottobre, novembre ed aprile i mesi pi\u00f9 piovosi mentre luglio e gennaio sono i pi\u00f9 secchi.\nLa neve scende fin sulla citt\u00e0 pressoch\u00e9 ogni anno in inverno, seppure con accumuli raramente ingenti e con grande variabilit\u00e0 tra una stagione e l'altra (nel complesso la citt\u00e0 ha una media di circa 30\u00a0cm annui di accumulo nevoso, sebbene si possano talvolta verificare nevicate di 40\u00a0cm e oltre). Durante la stagione autunnale e invernale \u00e8 piuttosto comune, in particolare nelle zone di campagna del territorio comunale, anche il fenomeno della nebbia, sebbene oggi meno frequente che in passato.\nAltri fenomeni meteorologici cui si assiste occasionalmente sono il gelicidio e la galaverna (in inverno) e la grandine (in estate, o talvolta in primavera). Il vento in generale \u00e8 scarso e non mancano giornate di calma di vento, in particolare nelle fasi anticicloniche in inverno, mentre la primavera \u00e8 la stagione relativamente pi\u00f9 ventilata. I venti pi\u00f9 intensi di solito sono quelli che spirano da nord est (Bora) o da sud ovest (Libeccio), con quest'ultimo in particolare che a volte si favonizza durante la discesa dall'Appennino settentrionale e diventa pertanto particolarmente caldo e secco. In particolari e rare condizioni si pu\u00f2 presentare fino a Reggio Emilia anche il F\u00f6hn alpino, che qui soffia da nord ovest.\nStoria.\nIn epoca preistorica l'area \u00e8 abitata da popolazioni di etnia celto-ligure. A partire del VI secolo a.C. si stabiliscono, in quella che \u00e8 l'odierna Provincia di Reggio Emilia, numerose colonie etrusche, attestate con certezza da svariati ritrovamenti archeologici. Con la conquista romana della Gallia Cisalpina e la sottomissione della trib\u00f9 celtica militarmente dominante, i Galli Boi, il comando passa definitivamente ai romani, che vi impiantarono un presidio militare a difesa della via Emilia. La provincia romana della Gallia Cisalpina diventa ben presto una delle aree pi\u00f9 floride dell'impero, e Reggio evolve al rango di citt\u00e0. \nLa citt\u00e0 fu municipio romano ed era chiamata \"Regium Lepidi\", derivando il nome da Marco Emilio Lepido, fondatore della citt\u00e0 e della via che d\u00e0 il nome all'attuale regione. Nella piena et\u00e0 romana la citt\u00e0 doveva essere dotata di monumenti imponenti, come la Basilica civile indagata archeologicamente da Luigi Malnati al di sotto dell'attuale sede centrale del Credito Emiliano o gli edifici per spettacoli (teatro e anfiteatro) la cui individuazione si deve a Paolo Storchi. Con la caduta dell'Impero romano d'Occidente la citt\u00e0 venne quasi spopolata. Dopo la conquista longobarda (VI secolo) la citt\u00e0 fu capitale del Ducato di Reggio, poi nell'Alto Medioevo divenuta sede vescovile divenne libero comune, ma rest\u00f2 soggetta a feroci lotte intestine, che la portarono alla trasformazione in signoria sotto gli Este e in seguito a Ducato; in questo periodo la citt\u00e0 prese il nome di \u201cReggio di Lombardia\u201d, toponimo che ha le sue origini nell'Alto Medioevo ed \u00e8 ampiamente documentato. Durante il periodo delle invasioni napoleoniche a Reggio Emilia il 27 dicembre 1796, si riun\u00ec un'assemblea di 110 delegati presieduti da Carlo Facci per decretare la costituzione della Repubblica Cispadana, comprendente i territori di Bologna, Ferrara, Modena e Reggio Emilia e nella omonima Sala nacque di l\u00ec a poco, il 7 gennaio 1797, il Tricolore Italiano.\nAd avanzare la proposta di adozione di una bandiera verde, bianca e rossa fu Giuseppe Compagnoni, che per questo \u00e8 ricordato come il \u201cPadre del Tricolore\u201d. Successivamente, con l'annessione della Lombardia (e marginalmente di Veneto e Toscana), prese il nome di Repubblica Cisalpina. Dopo la Restaurazione del Ducato nel 1815, Reggio appartenne agli Austria-Este fino al 1860, quando fu unita al Regno di Sardegna, divenuto l'anno seguente Regno d'Italia.\nIl toponimo Reggio di Lombardia fu quello ufficiale durante tutta l'esistenza del Ducato di Modena e Reggio, fino all'annessione dei territori estensi al Regno di Sardegna quando fu introdotto il nome attuale.\nOnorificenze.\nReggio Emilia \u00e8 tra le citt\u00e0 decorate al valor militare per la guerra di Liberazione, insignita della medaglia d'oro al valor militare il 1\u00ba aprile 1950, per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nIl centro storico attuale della citt\u00e0 \u00e8 a forma di esagono allungato, attraversato dalla via Emilia ha un'impronta prevalentemente cinque-settecentesca. I lati dell'esagono rappresentano il sedime del perimetro delle antiche mura di fortificazione, demolite ad inizio Ottocento e convertite in viali urbani per consentire l'espansione cittadina. I principali monumenti della citt\u00e0 sono il Teatro Municipale, di forme neoclassiche, intitolato alla memoria dell'illustre attore reggiano Romolo Valli, le basiliche rinascimentali e barocche di San Prospero ed il santuario della Beata Vergine della Ghiara, il Duomo e molti palazzi di periodo medievale e rinascimentale disseminati per il centro storico.\nParticolarmente interessante risulta essere la configurazione urbana delle piazze del cuore della citt\u00e0. Il collegamento tra la piazza principale, sulla quale sorgono il Duomo e il municipio, chiamata piazza Prampolini, (\"Pi\u00e0sa Granda\": piazza Grande in reggiano) con piazza San Prospero (\"Pi\u00e0sa C\u00e9ca: \"piazza Piccola in reggiano) dove si svolge il mercato avviene tramite la strada porticata che ha nome via del Broletto. Piazza Prampolini si collega anche con piazza Casotti, che un tempo era la piazza del cosiddetto mercato delle pulci (\"pi\u00e0sa di Zavaj\": piazza dei Rigattieri in dialetto) tramite un'altra strada porticata. Di estremo rilievo anche Piazza Fontanesi situata in posizione meno centrale ed al cui centro sorgono diversi alberi di tiglio e che \u00e8 contornata da portici.\nSono rilevanti anche: la via Emilia, posta sull'originario decumano romano cittadino, che nel centro storico cittadino risulta completamente fiancheggiata da palazzi di pregio architettonico ed \u00e8 divisa in due rami dalla Piazza del Monte; il Corso Garibaldi, sul tracciato dell'alveo antico del torrente Crostolo (deviato in tempi antichi fuori dalle mura cittadine), nei cui pressi sorgono la Basilica della Madonna della Ghiara, il Palazzo Ducale (attualmente sede della Provincia e della Prefettura) e l'Oratorio del Cristo. Di rilievo infine anche i Giardini pubblici, un parco ottocentesco con statue, fontane impiantato sull'area dell'antica cittadella militare, e le adiacenti piazze dei Teatri.\nNon \u00e8 difficile riconoscere le tracce dell'urbanistica romana (i Musei Civici conservano interessanti reperti musivi) e delle trasformazioni avvenute nel Medioevo. In particolare, fra le piccole vie del centro storico, spiccano via San Carlo, via Toschi e via Guido da Castello.\nLungo la via Emilia sorge il complesso monumentale del Mauriziano, che ospit\u00f2 il poeta Ludovico Ariosto. Il Mauriziano comprende una villa quattrocentesca ed un parco, al quale si accede da un arco monumentale.\nNella sala settecentesca del Municipio di Reggio, detta Sala del Tricolore venne adottato il primo tricolore della Repubblica Cispadana (poi divenuta Repubblica Cisalpina) da cui deriva l'attuale bandiera della Repubblica Italiana.\nReggio Emilia si caratterizza anche per quanto riguarda le architetture moderne, sorgono infatti nell'immediata periferia cittadina l'avveniristica Stazione AV Mediopadana ed i Ponti, entrambe monumentali creazioni del famoso ingegnere ed architetto spagnolo Santiago Calatrava. Per quanto riguarda l'archeologia industriale interessanti esempi di riqualificazione urbana sono forniti dal Tecnopolo ricavato presso una porzione degli stabilimenti dismessi delle Officine Reggiane e dal contiguo spazio che ospita il Centro Internazionale per l'Infanzia Loris Malaguzzi ricavato dall'area dismessa dell'ex Locatelli. Lo spazio delle dismesse Officine Reggiane risulta attualmente una delle aree pi\u00f9 degradate della citt\u00e0 ed \u00e8 al centro di un vasto progetto di recupero e riqualificazione urbana e funzionale.\nSociet\u00e0.\nEvoluzione demografica.\nLa popolazione del Comune, dopo un periodo di stagnazione fra gli anni settanta e gli anni novanta in cui i residenti si erano stabilizzati a circa 130.000 abitanti, ha ripreso a crescere attestandosi a circa 173.000 abitanti (aprile 2013). Dal 2013 la popolazione residente ha subito un leggero decremento, portandosi agli attuali 171.000 abitanti.\nReggio Emilia \u00e8 il quarto comune dell'Emilia-Romagna, e il 22\u00b0 in Italia, per numero di abitanti.\nEtnie e minoranze straniere.\nDopo un periodo di stagnazione Reggio Emilia ha conosciuto, fra il 1993 e il 2013, un incremento demografico tra i pi\u00f9 alti d'Italia, dovuto ad un massiccio fenomeno migratorio sia interno sia proveniente da paesi nord-africani, est europei e asiatici (Cina). Gli stranieri, secondo i dati ISTAT al 31 dicembre 2019 erano 28.709, ovvero il 16,7% della popolazione residente. A Reggio Emilia si stima che la densit\u00e0 d'immigrati privi di documentazione sia una delle maggiori in Italia.\nLe nazionalit\u00e0 maggiormente rappresentate alla fine del 2019 erano:\n\u00c8 molto elevata anche l'emigrazione dall'Italia del Sud, in particolare dalle regioni di Abruzzo, Calabria e Campania.\nIl fenomeno \u00e8 spiegabile con l'elevato benessere economico e il riconosciuto altissimo livello di servizi alla persona che la citt\u00e0 (e la provincia) di Reggio Emilia possono vantare. Da sempre tra le prime in Italia per tasso di occupazione, nel rilevamento ISTAT del 2019 Reggio Emilia \u00e8 risultata al settimo posto con un tasso occupazionale del 70,3% a fronte di una media nazionale del 59%. Gli effetti dell'attuale recessione economica hanno colpito duramente anche Reggio Emilia determinando un peggioramento del dato occupazionale il quale permane comunque significativamente pi\u00f9 elevato di quello nazionale.\nLingue e dialetti.\nSi stima che circa la met\u00e0 della popolazione della provincia di Reggio Emilia sia almeno in grado di comprendere il reggiano, dialetto della lingua emiliana. Tuttavia, tra le giovani generazioni, l'intelligibilit\u00e0 e l'uso del dialetto risultano sempre meno diffuse e comprese, in favore dell'italiano. Il dialetto reggiano \u00e8 parlato in una zona che corrisponde abbastanza bene all'attuale provincia di Reggio Emilia. Non si pu\u00f2 parlare tuttavia di una variet\u00e0 unica parlata all'interno di tutto il territorio provinciale, bens\u00ec di pi\u00f9 variet\u00e0. Esse essenzialmente coincidono con il dialetto cittadino e delle aree limitrofe al capoluogo e con quelli della zona settentrionale della provincia (Bassa Reggiana), della Valdenza e delle aree appenniniche, parlate nella zona meridionale della provincia.\nSi pensi che fino alla seconda guerra mondiale nel solo centro storico della citt\u00e0 di Reggio Emilia erano parlate ben quattro varianti dialettali: quella del centro, del quartiere di San Pietro, del quartiere di Santo Stefano e del quartiere di Santa Croce. In quest'ultima zona era inoltre parlato un altro dialetto, il cosiddetto reggiano \"arsav\u00e8\". Nel centro storico della citt\u00e0 era parlato dalla popolazione ebraica anche un dialetto giudeo-reggiano, formatosi nel Ghetto, ma che con l'abolizione di quest'ultimo venne col tempo abbandonato e gi\u00e0 quasi dimenticato agli inizi del Novecento. Nei comuni di Guastalla, Luzzara e Reggiolo \u00e8 parlato il dialetto guastallese, che risente dell'influsso del dialetto mantovano, risultando assai diverso dal reggiano. Nella zona del Correggese il dialetto \u00e8 imparentato col dialetto carpigiano mentre nel Montecchiese si nota l'influsso del dialetto parmigiano. Nell'Appennino reggiano, in particolar modo dalla linea Vetto-Baiso verso l'alto crinale, sono parlati un insieme di dialetti che presentano molte somiglianze con le variet\u00e0 occidentali della lingua lombarda, ma che presentano caratteristiche anche alquanto differenti da paese a paese.\nCultura.\nIstruzione.\nBiblioteche.\nImportante, nel panorama culturale cittadino, l'attivit\u00e0 svolta dalla storica biblioteca municipale intitolata ad Antonio Panizzi, al cui interno si trova anche il Gabinetto delle stampe Angelo Davoli. Il comune dispone di cinque biblioteche decentrate che si trovano nei quartieri Santa Croce, Ospizio, Rosta Nuova, San Pellegrino e Orologio.\nAltre importanti istituzioni sono:\nScuole.\nLa citt\u00e0 \u00e8 da decenni al centro dell'esperienza chiamata \u201cReggio Children\u201d per l'approccio pedagogico nelle scuole dell'infanzia comunali, ispirato alle ricerche del pedagogista reggiano Loris Malaguzzi. Reggio Emilia \u00e8 universalmente riconosciuta e stimata per l'alto livello formativo degli asili nido e delle scuole dell'infanzia cittadini, presi internazionalmente a modello come \u201c\"Reggio Emilia Approach\"\u201d. In citt\u00e0 sorge l'omonimo Centro per l'Infanzia \u201cLoris Malaguzzi\u201d, la cui importanza nel settore dell'educazione e formazione primaria travalica i confini nazionali ed europei.\nReggio Emilia \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado (21 istituti, con alcuni di essi pi\u00f9 indirizzi, per un totale di 39 scuole superiori):\nA Reggio Emilia \u00e8 presente inoltre l'Istituto superiore di studi musicali, presso lo storico conservatorio \u201cPeri-Merulo\u201d.\nIn citt\u00e0 si trovano 12 scuole medie (scuole secondarie di primo grado), 42 scuole elementari (scuole primarie) e 61 scuole dell'infanzia (asilo nido e scuola materna).\nAl Liceo Classico Ludovico Ariosto si \u00e8 diplomato l'ex presidente del Consiglio dei ministri della Repubblica Italiana Romano Prodi.\nUniversit\u00e0.\nA Reggio Emilia sono presenti sedi e dipartimenti dell'Universit\u00e0 degli Studi di Modena e Reggio Emilia (Dipartimenti di Comunicazione ed Economia, Educazione e Scienze Umane, Scienze della Vita, Scienze e metodi dell'Ingegneria) presso la sede cittadina di Palazzo Dossetti, e presso l'area dell'ex ospedale psichiatrico del San Lazzaro, nella periferia orientale della citt\u00e0, oggi convertito a campus universitario. Era inoltre presente una sede distaccata, del corso di Scienze della Produzione Animale, dell'Universit\u00e0 degli Studi di Bologna , in dismissione, ubicata presso Villa Levi, nella frazione di Coviolo. Nel centro cittadino sorgono residenze universitarie dell'UniMORE.\nMusei.\nIn citt\u00e0 sono situati i seguenti musei:\nMedia.\nStampa.\nA Reggio Emilia sono presenti le sedi di due quotidiani: la \"Gazzetta di Reggio\" e il \"Resto del Carlino\" - Edizione di Reggio. La \"Gazzetta di Reggio\", fondata nel 1861 \u00e8, tutt'oggi, il pi\u00f9 diffuso quotidiano in citt\u00e0 ed in provincia, con una media di 13.994 copie vendute ogni giorno e una media giornaliera di 144.000 lettori. Fra gli anni 1990 e gli anni 2010 erano pubblicati altri quotidiani, fra cui: \"La Voce di Reggio\", \"Ultime Notizie\", \"L'Informazione\" e \"Prima Pagina\". Dal dopoguerra, e sino alla seconda met\u00e0 degli anni 1990, era presente la redazione locale del quotidiano \"L'Unit\u00e0\", organo del Partito Comunista Italiano.\nIn citt\u00e0, oltre alle edizioni online dei due principali giornali locali, sono attivi i quotidiani online: \"Reggionline\", \"ReggioSera\", \"24emilia\", \"ReggioReport\", \"Next Stop Reggio\", \"7per24\".\nTelevisione e Radio.\nReggio Emilia \u00e8 sede di due emittenti televisive locali:\nLe radio locali:\nEventi.\nDal 2005 si svolge annualmente la rassegna concertistica Soli Deo gloria. Organi, Suoni e Voci della Citt\u00e0, promossa dal Comune e dalla Diocesi di Reggio Emilia e diretta da Renato Negri, volta anche alla valorizzazione del patrimonio organario del territorio.\nA Reggio Emilia ha luogo ogni tre anni il Concorso Internazionale per Quartetto d'Archi \"Premio Paolo Borciani\", uno dei concorsi per giovani musicisti pi\u00f9 importanti al mondo.\nDal 2006, ogni primavera (da maggio a giugno), la citt\u00e0 accoglie la manifestazione culturale Fotografia Europea. La manifestazione, promossa dal Comune di Reggio Emilia, si caratterizza per una serie di mostre ed eventi. Nelle giornate inaugurali si svolgono incontri, dibattiti e spettacoli sul tema della fotografia.\nLa citt\u00e0 di Reggio Emilia ospita, ininterrottamente dal 1958, la pi\u00f9 importante manifestazione scacchistica italiana, il cosiddetto \u201cTorneo di Capodanno\u201d, ideato dal pi\u00f9 famoso giocatore della citt\u00e0, il Grande Maestro ad honorem Enrico Paoli.\nGeografia antropica.\nFrazioni.\nIl territorio comunale di Reggio Emilia al di fuori del perimetro del centro storico \u00e8 storicamente suddiviso in \"ville\", cio\u00e8 suddivisioni del territorio rurale con al centro la chiesa parrocchiale. Agli inizi del Novecento, le ville erano 27; successivamente diventarono 30.\nNel corso degli anni alcune di queste storiche frazioni geografiche furono inglobate nell'espansione urbana del secondo dopoguerra, in particolare Ospizio, Santa Croce, San Pellegrino, San Prospero Strinati, e la zona di Cavazzoli posta a sud della ferrovia Milano-Bologna; tutto o parte del loro territorio pu\u00f2 essere considerato come un quartiere periferico della citt\u00e0.\nSino agli anni successivi la seconda guerra mondiale le ville di Reggio, equiparate ufficialmente a frazioni geografiche, non ebbero organi di autogoverno. Dalla seconda met\u00e0 del Novecento in diverse ville si organizzarono le cosiddette consulte popolari, assemblee spontanee di cittadini che trattavano i problemi della comunit\u00e0 dialogando con l'amministrazione comunale. Tuttavia le consulte popolari non avevano un ruolo predefinito e riconosciuto a livello nazionale. Sino al 2014 le ville sono state raggruppate in circoscrizioni comunali, organi del decentramento riconosciuti a livello locale e nazionale con poteri deliberativi e consultivi delegati dal Comune.\nDa notare come ognuna delle 27 ville originarie fosse dotata di un'area cimiteriale, oltre che di una o pi\u00f9 scuole elementari e di almeno una privativa. Dagli anni 1970 nelle frazioni pi\u00f9 piccole e marginali, a causa del progressivo spopolamento dovuto all'abbandono delle campagne, i plessi scolastici furono soppressi e i pochi esercizi commerciali chiusero l'attivit\u00e0. I 27 cimiteri \"forensi\", invece, sono tuttora funzionanti ad eccezione del cimitero di Ospizio, demolito dopo il secondo conflitto mondiale ed accorpato a quello di San Maurizio. La villa di San Pellegrino non era dotata di un cimitero locale vero e proprio: nel suo territorio risiede il vecchio cimitero Suburbano della citt\u00e0, oggi divenuto Monumentale.\nL'elenco completo delle ville comprende le seguenti localit\u00e0:\nSan Pellegrino (Reggio Emilia).\nSan Pellegrino, o Villa San Pellegrino (\"San Pelgr\u00e8in\" in dialetto reggiano), \u00e8 un'antica frazione del comune di Reggio Emilia situata 2\u00a0km a sud del centro della citt\u00e0. In origine la frazione era una \"villa\", ma \u00e8 stata progressivamente inglobata dallo sviluppo urbano della citt\u00e0, di cui ora costituisce un quartiere residenziale posto a ridosso del luogo di culto.\nDal vasto territorio di questa antica frazione, nel corso della seconda met\u00e0 del Novecento, si sono sviluppati i quartieri residenziali di: Baragalla, Belvedere, Buco del Signore, Buon Pastore, Crocetta, Migliolungo, Pappagnocca (in parte), Regina Pacis (in parte) e Rosta Nuova.\nSovente, ancora oggi, con il toponimo \"San Pellegrino\" c'\u00e8 chi intende tutta la periferia urbana posta a sud del centro storico di Reggio sino a Rivalta.\nLa chiesa parrocchiale venne fondata come oratorio gi\u00e0 nell'anno 857. La forma attuale risale al 1776. L'erezione della parrocchia risale al 1791.\nCircoscrizioni.\nAlla pari di altre citt\u00e0 italiane anche Reggio Emilia, dagli anni settanta, articol\u00f2 il suo territorio in circoscrizioni. Con l'entrata in vigore delle normative nazionali sul decentramento, dal 1978 al 2009, Reggio si struttur\u00f2 in otto circoscrizioni, ognuna composta da diversi quartieri e frazioni. Da ultimo, ad aprile 2009, il territorio del comune di Reggio Emilia fu diviso in 4 circoscrizioni. La nuova suddivisione fu adottata dall'amministrazione comunale reggiana all'indomani dell'entrata in vigore della legge finanziaria del 2008 che imponeva una razionalizzazione delle circoscrizioni a livello nazionale con l'obiettivo di ridurre le spese della pubblica amministrazione.\nSuccessivamente, tuttavia, la legge n. 42/2010 ha eliminato le circoscrizioni nei comuni con meno di 250\u00a0000 abitanti delle regioni a statuto ordinario. Queste le suddivisioni prima della soppressione:\nAltre localit\u00e0 e nuclei rurali.\nIstat include nelle localit\u00e0 abitate anche le seguenti localit\u00e0: Botteghino di Sesso, Case Bigi, Caseificio Laguito, Case Manzotti-Scolari (Bagno), Case Pirondi, Case Vecchie (Pieve), Castelbaldo, Castello di Vialato, Ghiarda, Ghiardello, Il Cantone di Marmirolo, Il Capriolo, Il Castello di Cad\u00e8, Il Chionso, La Corte, La Giarola, La Valle, Madonna della Caraffa, Mulino Canali, Palazzina (Bagno), Parrocchia di Cella, Piazza di Sabbione, San Felice, San Giorgio, San Rigo, Villa Corbelli, Villa Curta, Zimella.\nEconomia.\nL'economia del territorio comunale si basa essenzialmente sul settore terziario avanzato, finanziario e cooperativo nonch\u00e9 su quello industriale - produttivo sviluppato nei settori della meccanica e della meccatronica.\nL'agricoltura e l'allevamento sono fiorenti soprattutto in campo suinicolo (Fiera Nazionale del suino), lattiero-caseario (spicca su tutti la produzione del prelibato formaggio tipico Parmigiano Reggiano, regolata dall'omonimo Consorzio che ha sede in citt\u00e0), enologico (attraverso la produzione del rinomato vino Lambrusco Reggiano) ed ortofrutticolo. A livello industriale, i tipi d'insediamento produttivo si caratterizzano soprattutto in entit\u00e0 di medio-piccola dimensione che spaziano in diversi settori e che vedono nello storico distretto industriale meccanico cittadino il nucleo pi\u00f9 numeroso di aziende. Particolarmente sviluppati sono quindi i settori meccanico, meccatronico, ceramico (Casalgrande e Castellarano), elettronico, alimentare, del design e della moda, tessile.\nIn citt\u00e0 e provincia hanno sede grandi gruppi industriali, tra i quali: Max Mara Fashion Group, Interpump Group, Sigma Realco, Brevini Group, Padana Tubi, Gruppo Ferrarini, Landi Renzo, RCF, Veroni, Smeg, Argo Tractors, Lombardini Group, Walvoil, Interacciai, Conad Centro Nord, Cantine Riunite, Granitifiandre e Iren. Credito Emiliano \u00e8 un istituto di credito che ha sede legale in Reggio Emilia. La societ\u00e0 Officine Meccaniche Reggiane, che ha trasferito da tempo la sede legale da Reggio Emilia, ha fatto parte del passato industriale della citt\u00e0. L'economia reggiana \u00e8 da sempre fortemente votata all'export, il cui valore complessivo nel 2016 \u00e8 risultato pari a 9,5 miliardi di \u20ac, ponendo la citt\u00e0 e la sua provincia al 2,3% del valore complessivo delle esportazioni italiane. Caratteristica saliente del tessuto economico cittadino e provinciale, soprattutto nell'ambito terziario \u00e8 la diffusione di imprese organizzate in ambito cooperativo estese a diversi settori economici, diverse di dimensione nazionale quali Coopservice, Coop Alleanza 3.0, CIRFOOD e CCPL. La disoccupazione \u00e8 ridotta (tasso di disoccupazione attorno al 3,5%) e favorisce l'immigrazione interna ed estera da molte realt\u00e0 territoriali, a Reggio Emilia il numero di imprese straniere, in cui la partecipazione di persone non nate in Italia risulta complessivamente superiore al 50%, risulta molto superiore al dato medio nazionale.. Secondo alcuni quotidiani di carattere nazionale Reggio Emilia risulta spesso tra le prime 10 citt\u00e0 italiane: \"Italia Oggi\" 1\u00ba posto (2006), \"Il sole 24 ore\" 28\u00ba posto (2007). Nel suo rapporto sulla qualit\u00e0 della vita per l'anno 2014, \"Il sole 24 ore\" colloca Reggio Emilia al quinto posto complessivo a livello nazionale ed al primo assoluto per la voce \u201cAffari e Lavoro\u201d, sottolineando la innata propensione del modello economico reggiano a creare ricchezza e lavoro.\nIl reddito pro capite a disposizione dei cittadini reggiani, seppur in netta contrazione rispetto ai valori massimi raggiunti nell'anno 2008 di 33.518\u20ac/pro capite, rimane comunque abbastanza elevato e ben superiore al dato medio nazionale, l'Istituto Tagliacarne di Roma infatti rileva, per l'anno 2013, un reddito pro capite di 27.357 \u20ac, che colloca Reggio Emilia su un valore pari a circa il 117% del dato medio nazionale.\nInfrastrutture e trasporti.\nStrade.\nLa principale arteria di collegamento stradale e di accesso alla citt\u00e0 \u00e8 costituita dall'Autostrada A1 a cui Reggio Emilia risulta collegata con un proprio casello autostradale, ricollocato pi\u00f9 ad ovest ed aperto nella sua nuova configurazione al traffico veicolare nel 2006. La citt\u00e0 \u00e8 facilmente raggiungibile anche dal vicino casello di Terre di Canossa-Campegine posto alcuni kilometri ad ovest di Reggio Emilia. Il centro cittadino \u00e8 attraversato da nordovest a sudest dalla strada statale 9 Via Emilia, di origine romana, la quale collega Reggio Emilia con le vicine citt\u00e0 di Parma e Modena. La SP 63R che scorre in direzione nord-sud consente, verso nord il collegamento della citt\u00e0 con i centri della Bassa pianura reggiana, del Casalasco e del Mantovano, raggiungendo prima Cadelbosco di Sopra e terminando a Gualtieri ed in direzione sud invece di raggiungere prima Castelnuovo ne' Monti e poi di attraversare l'Appennino reggiano per entrare in Garfagnana, terminando ad Aulla. A nordest della tangenziale cittadina si dirama la SP 468 R che unisce Reggio Emilia a Correggio e poi, nel Modenese, a Carpi. A sudest la SP 467 R permette il collegamento con il polo ceramico delle citt\u00e0 di Scandiano, Casalgrande e con la vicina Sassuolo. A sudovest della citt\u00e0 dipartono alcune arterie stradali della viabilit\u00e0 provinciale che permettono di raggiungere i centri di Montecchio Emilia, della Val d'Enza e dell'Appennino. Reggio Emilia \u00e8 inoltre attraversata dalla SS 722, che funge da tangenziale.\nFerrovie.\nA Reggio Emilia sorge, nell'area a nord della citt\u00e0, la Stazione di Reggio Emilia AV Mediopadana, che permette il collegamento con le principali localit\u00e0 attraverso la rete dell'Alta Velocit\u00e0 ferroviaria. La citt\u00e0 \u00e8 inoltre attraversata dalla storica linea ferroviaria Milano-Bologna ed \u00e8 inoltre capotronco per tre linee ferroviarie locali, gestite dall'ACT fino al 2008 ed ora passate in gestione alla societ\u00e0 FER. Presso lo scalo ferroviario cittadino sono operati i collegamenti con le stazioni di Bologna Centrale e Milano Centrale, effettuati con treni regionali e regionali veloci (ex Interregionali) e Intercity, con collegamenti diretti con Napoli, Roma, la Calabria e la dorsale Adriatica tramite servizio Frecciabianca.\nPresso il capoluogo reggiano giungeva in passato anche un'ulteriore linea ferroviaria, da tempo dismessa, la Ferrovia Reggio Emilia-Boretto.\nStazioni ferroviarie.\nNel territorio comunale vi sono dodici impianti ferroviari, tra stazioni e fermate, aperti al servizio viaggiatori:\nRisultano inoltre soppresse otto stazioni e fermate:\nAeroporti.\nNel territorio comunale, a circa 2\u00a0km ad est del centro cittadino sorge lo storico aeroporto della citt\u00e0, il \u201cFerdinando Bonazzi\u201d. L'aeroporto (localmente noto anche come Campovolo) presenta pista in asfalto con orientamento 11-29 e dimensioni di 1200 x 30\u00a0m, \u00e8 indicato da ENAC come CAT II antincendio ed \u00e8 autorizzato per voli VFR di aviazione generale. Dal maggio del 1997 \u00e8 aperto al traffico civile di tipo commerciale. Il Piano Regionale Integrato dei Trasporti (P.R.I.T.) dell'Emilia-Romagna ha acquisito l'aeroporto di Reggio Emilia nella rete aeroportuale regionale.\nNel territorio comunale sono, inoltre, presenti tre aviosuperfici per velivoli ultraleggeri:\nMobilit\u00e0 urbana.\nIl trasporto pubblico urbano \u00e8 organizzato su 17 linee di autobus ed \u00e8 operato da SETA, societ\u00e0 nata nel 2012 dall'unificazione della storica azienda reggiana di trasporto ACT con le analoghe delle citt\u00e0 di Modena e Piacenza. SETA gestisce ed effettua anche il servizio di trasporto extraurbano in tutta la provincia con collegamenti da e per Reggio Emilia anche a centri urbani delle province di Modena, Parma e Mantova.\nTra le linee urbane 3 sono gestite da TIL ed effettuano, tramite servizio urbano di minibus, il collegamento tra il centro della citt\u00e0 ed il nosocomio \u201cArcispedale Santa Maria Nuova\u201d, lo stadio ed i parcheggi scambiatori cittadini.\nAmministrazione.\nIl governo estense della citt\u00e0 cessa il 12 giugno 1859 e dopo una breve reggenza di quattro membri e una commissione comunale avente come podest\u00e0 Pietro Manodori, si giunge alle prime elezioni comunali nella data del 25 settembre 1859.\nRapporti internazionali.\nL'amicizia che lega la comunit\u00e0 reggiana e la popolazione africana \u00e8 di lunga durata, dettata dalla solidariet\u00e0 e la cooperazione che la citt\u00e0 di Reggio Emilia ha sempre avuto verso l'Africa. Il rapporto tra Reggio Emilia e l'Africa nasce negli anni sessanta, prima come solidariet\u00e0 sanitaria e in seguito come rapporto di cooperazione decentrata che coinvolge gli enti locali e la societ\u00e0 civile del territorio in una serie di azioni rivolte ai paesi africani. Negli anni settanta Reggio ha avuto un ruolo di primo piano a livello internazionale nella promozione dei movimenti di lotta al colonialismo e alla segregazione razziale.\nIl 2 luglio 1975 l'allora sindaco Renzo Bonazzi firma il patto di amicizia e cooperazione culturale con la citt\u00e0 di Pemba in Mozambico. Il leader mozambicano Samora Machel verr\u00e0 ospitato diverse volte nella citt\u00e0. Il 26 giugno 1977 la citt\u00e0 di Reggio Emilia sigl\u00f2 un \u201cpatto di solidariet\u00e0\u201d con il movimento anti-apartheid dell'African National Congress, il movimento di liberazione per la creazione di un Sudafrica unito e democratico fondato da Nelson Mandela, Oliver Tambo e Walter Sisulu. Nel 1978, in occasione dell'anno internazionale contro l'Apartheid indetto dall'ONU, a Reggio Emilia ebbe sede la \u201cConferenza Nazionale di solidariet\u00e0 per l'indipendenza e la sovranit\u00e0 dei popoli dell'Africa Australe contro il colonialismo, il razzismo e l'apartheid\u201d. Al Teatro Municipale Valli intervennero: Oliver Tambo, presidente dell'Anc, Sam Nujoma, presidente della SWAPO della Namibia e Iosian Chinamano, per il Patriotic Front dello Zimbabwe.\nA partire dal 1978 il Comune di Reggio Emilia pubblic\u00f2 l'edizione in lingua italiana dell'organo ufficiale dell'African National Congress, il periodico \"Sechaba\". Sempre la tipografia comunale pubblic\u00f2 il primo libro di Nelson Mandela tradotto in lingua italiana \"La lotta \u00e8 la mia vita\" nel 1982. Queste pubblicazioni sono ora conservate nelle sezioni storiche delle biblioteche di tutto il mondo. Nel 1985, in occasione della II Conferenza internazionale dell'Anc svoltasi in Zambia, la citt\u00e0 di Reggio Emilia venne dichiarata \u201cforza costituita contro il regime dell'Apartheid\u201d. In quel periodo Oliver Tambo intrattenne una fitta corrispondenza con il sindaco di Reggio Emilia Ugo Benassi e con l'assessore Giuseppe Soncini. Nel 1987 Reggio Emilia confer\u00ec la cittadinanza onoraria ad Albertina Sisulu, una delle rappresentanti dell'Anc e moglie di Walter, compagno di ergastolo di Nelson Mandela.\nDue strade di Reggio Emilia sono dedicate alla lotta contro l'apartheid: via Alberto Luthuli e via Martiri di Soweto. La citt\u00e0 di Reggio Emilia negli ultimi decenni ha accolto grandi leader e personalit\u00e0 del mondo africano: Sam Nujoma, presidente della Namibia, Marcelino Dos Santos, Joaquim Chissano, Albertina Sisulu, Steven Gawe, Miriam Makeba. Il 10 maggio 1994 la citt\u00e0 di Reggio Emilia \u00e8 stata invitata alla cerimonia di insediamento di Nelson Mandela alla presidenza del Sudafrica. La formalizzazione del patto di gemellaggio tra Reggio Emilia e Polokwane del 2004 giunge poi a coronamento di una trentennale amicizia tra le due citt\u00e0.\nIl ruolo di cooperazione internazionale di Reggio Emilia \u00e8 riconosciuto ai pi\u00f9 alti livelli, in particolare il sito del Ministero degli Affari Esteri italiano documenta con queste parole il ruolo della nostra citt\u00e0 nell'affermazione della cooperazione decentrata: \u201cAlcune autonomie locali italiane, hanno iniziato attivit\u00e0 di cooperazione internazionale gi\u00e0 negli anni Sessanta del secolo scorso. Per lo pi\u00f9 si trattava di piccoli interventi di solidariet\u00e0, sostenendo l'opera di associazioni terzomondiste o di missionari del proprio territorio, ma il primo esempio di cooperazione pi\u00f9 strutturata fu forse quello che in quegli anni avvi\u00f2 il Comune di Reggio Emilia nel Nord del Mozambico, per lo sviluppo e la governabilit\u00e0 territoriale delle cosiddette \u201czone liberate\u201d dal Frelimo (Fronte di Liberazione del Mozambico)\u201d.\nGemellaggi e rapporti di amicizia istituzionali.\nLa citt\u00e0 di Reggio Emilia \u00e8 gemellata ufficialmente con:\nReggio Emilia ha inoltre rapporti di amicizia con:\nDal 2000 il Comune di Reggio Emilia, insieme alla Camera di Commercio di Reggio Emilia, ha sostenuto la creazione dell'agenzia \u201cReggio nel Mondo\u201d che gestisce gemellaggi, patti di amicizia, relazioni internazionali e promozione del territorio.\nReggio Emilia \u00e8 membro di Eurotowns, rete di citt\u00e0 europee di piccole e medie dimensioni.\nSport.\nCalcio.\nLa Reggiana, fondata nel 1919 da Severino Taddei, \u00e8 la principale squadra di calcio della citt\u00e0. Sino al 2018 ha militato in Serie C ma con il secondo fallimento societario della sua storia, avvenuto nel medesimo anno, \u00e8 stata iscritta dalla nuova propriet\u00e0 al campionato di Serie D con il nome di \"Reggio Audace FC\".\nNella propria lunga storia ha preso parte a 7 campionati di prima divisione, di cui tre di Serie A e a 38 campionati di seconda divisione, di cui 34 di Serie B. Dalla sua fondazione fino al campionato 1994-95 ha giocato presso lo stadio Mirabello. L'attivit\u00e0 sportiva si \u00e8 poi trasferita dalla sua inaugurazione avvenuta nel 1995, allo stadio Mapei Stadium - Citt\u00e0 del Tricolore (ex \"Stadio Giglio\") che, con una capienza di 23.380 spettatori, \u00e8 il secondo impianto della regione.\nAlla fine della Serie C 2019-2020 con la vittoria dei Play-off viene promossa in Serie B dopo un'assenza di ventun'anni.\nCalcio a 5.\nLa Reggiana Calcio a 5 A.S.D. \u00e8 stata la squadra principale di calcio a 5 della citt\u00e0. La squadra, fondata nel 2005 dalla fusione tra la Giemme Reggio Emilia ed il Reggio Emilia Calcio a 5, si \u00e8 sciolta alla fine del 2014. Dal 2017 la cittadina Fratelli Bari si fonde con la bolognese Bologna Futsal nella Kaos Reggio Emilia Calcio a 5 che disputa il torneo di Serie A presso il palazzetto dello sport \u201cGiulio Bigi\u201d.\nIl sodalizio dura tuttavia solo una stagione. Nell'estate seguente Bari e Calzolari intraprendono percorsi differenti, portando alla scomparsa della societ\u00e0 e allo svincolo dei giocatori della prima squadra. \nBari si unisce alla dirigenza dell'Olimpia Regium per dare vita all'OR Reggio Emilia Calcio a 5.\nCalcio femminile.\nL'A.C. Reggiana Femminile, all'inizio degli anni novanta si \u00e8 aggiudicata 3 scudetti e 2 Coppe Italia. L'ultimo trofeo nazionale conquistato \u00e8 stata la Coppa Italia 2009-10. Dopo l'acquisto della squadra da parte del sassuolo nella stagione 2016-17 la societ\u00e0 ha modificato il proprio nome in Associazione Sportiva Dilettantistica Sassuolo Calcio Femminile, trasferendo la propria sede e disputando le proprie gare a Sassuolo.\nPallacanestro.\nLa Pallacanestro Reggiana, \u00e8 la principale squadra di basket della citt\u00e0. Fondata nel 1974, attualmente milita in Serie A e disputa i suoi incontri presso il PalaBigi. La Reggiana, nel suo palmar\u00e8s, pu\u00f2 vantare 2 trofei di Legadue (quello del 2003-04 e 2011-12), un EuroChallenge conquistato nell'edizione 2013-14 e una Supercoppa Italiana conquistata nel 2015. Inoltre si possono contare lo scudetto Under 20 conquistato nell'edizione 2002-03 e quello Under 21 conquistato nell'edizione 2005-06.\nCiclismo.\nIn sei edizioni del Giro d'Italia Reggio Emilia \u00e8 stata sede di arrivo di tappa, la prima volta nel 1927, l'ultima nel 2017:\nRugby.\nIl Valorugby Emilia \u00e8 la squadra di rugby della citt\u00e0. Essa trova le sue fondamenta nella precedente societ\u00e0 sportiva A.S.D. Rugby Reggio, con origini gi\u00e0 nel 1946. Attualmente, il club milita in TOP12, la prima divisione del campionato italiano di rugby maschile, e disputa le proprie gare interne allo stadio Mirabello. Il Valorugby Emilia, nel suo palmar\u00e8s, pu\u00f2 vantare un campionato italiano di serie A, seconda divisione nazionale, conquistato nell'edizione 2015-16 e una Coppa Italia conquistata nel 2018-19.\nPallavolo.\nPallavolo maschile.\nLa Volley Tricolore \u00e8 la principale squadra di pallavolo maschile della citt\u00e0. Fondata nel 2012, attualmente milita nel campionato italiano di pallavolo maschile di Serie A2 e disputa le proprie partite casalinghe presso il PalaBigi.\nPallavolo femminile.\nLa citt\u00e0 ha avuto due societ\u00e0 professionistiche di pallavolo femminile: la Pallavolo Reggio Emilia e l'Arbor Reggio Emilia Pallavolo; entrambe militavano in Serie A, la massima divisione del campionato italiano di pallavolo femminile.\nLa Pallavolo Reggio Emilia vinse quattro scudetti nazionali a met\u00e0 degli anni sessanta militando in massima serie fino alla stagione 2000-01, mentre la Arbor Reggio Emilia Pallavolo vinse uno scudetto nella stagione 1977-78, militando in massima serie fino alla stagione 1987-88. Attualmente, la Arbor Reggio Emilia Pallavolo milita in Serie C interregionale, mentre la Pallavolo Reggio Emilia si \u00e8 sciolta nel 2012.\nFootball americano.\nGli Hogs Reggio Emilia sono la squadra di football americano della citt\u00e0. Fondati nel 1984, attualmente militano in Seconda Divisione LeNAF e disputano le gare casalinghe presso lo stadio Andrea Torelli di Scandiano.\nNel 2008, anno della scissione federale, vinsero il Superbowl italiano NFLI che, successivamente, non venne riconosciuto come titolo nazionale ufficiale in seguito al riconoscimento della FIDAF da parte del CONI come unica federazione. Vincitori di quattro Silverbowl, titoli di seconda divisione, nel 2009 si aggiudicarono la competizione internazionale europea EFAF Challenge Cup.\nBaseball.\nLa Reggio Baseball \u00e8 la squadra di baseball della citt\u00e0. Fondata nel 1972, ha vinto per quattro volte della Coppa Italia e per due volte il campionato di Serie A Federale, la seconda divisione. La Societ\u00e0 vanta inoltre quattro promozioni in Italian Baseball League, la massima divisione del campionato italiano di baseball. Attualmente, partecipa al campionato italiano di Serie B e disputa le partite casalinghe presso lo stadio Giorgio Caselli, che ha ospitato alcune partite del Campionato mondiale di baseball 2009.\nHockey.\nL'Associazione sportiva dilettantistica Citt\u00e0 del Tricolore \u00e8 la societ\u00e0 di hockey su prato della citt\u00e0 fondata nel 1958. Attualmente, la prima squadra maschile disputa il campionato nazionale di serie A2, mentre le formazioni femminili Under-14, Under-17 e Under-18 si sono aggiudicate il titolo di campione d'Italia di categoria rispettivamente nel 2014-15, 2016-17 e 2018-19.\nNuoto.\nL'Associazione Sportiva Reggiana Nuoto 1947 \u00e8 l'associazione di nuoto della citt\u00e0, fondata da Ober Ferrari nel 1947 e poi rifondata nel 1995.\nPallanuoto.\nLa squadra di pallanuoto locale \u00e8 la Reggiana Nuoto che disputa il campionato italiano maschile di pallanuoto in Serie B, la terza divisione nazionale."}
{"id": "17782", "revid": "2225", "url": "https://it.wikipedia.org/wiki?curid=17782", "title": "Paperone", "text": ""}
{"id": "17783", "revid": "1305772", "url": "https://it.wikipedia.org/wiki?curid=17783", "title": "Gandhi (disambigua)", "text": "Persone.\nGeneralmente con il semplice nome di Gandhi ci si riferisce a Mohandas Karamchand Gandhi (1869-1948), uno dei leader del \"Movimento per l'Indipendenza dell'India\", frequentemente chiamato Mahatma Gandhi, e noto agli indiani come \"Padre della Patria\". Tra i suoi discendenti figurano.\nPu\u00f2 anche essere usato per riferirsi alla famiglia Nehru-Gandhi, discendenti del primo Presidente del Consiglio indiano Jawaharlal Nehru (1947-1967) che ebbe in seguito un grandissimo peso sulla politica indiana. Questa famiglia non \u00e8 legata a Mohandas Gandhi; il cognome \"Gandhi\" venne ottenuto da Indira Nehru dopo il suo matrimonio con Feroze Gandhi (\u00e8 infatti celebre con il nome di Indira Gandhi). Alcuni importanti membri della dinastia furono:"}
{"id": "17787", "revid": "810736", "url": "https://it.wikipedia.org/wiki?curid=17787", "title": "Touch football", "text": "Il Touch football \u00e8 uno sport giocato dai bambini che intendono praticare il football americano e da atleti adulti che competono in appositi campionati nazionali e internazionali.\nGli atleti giocano senza protezioni poich\u00e9 per fermare l'avversario portatore di pallone si deve effettuare un tocco a due mani tra spalle e piedi.\nEsistono diversi campionati e tornei ma di solito si adotta un regolamento simile a quello del flag football."}
{"id": "17789", "revid": "104485", "url": "https://it.wikipedia.org/wiki?curid=17789", "title": "Grandezza scalare", "text": "In fisica, una grandezza scalare \u00e8 una grandezza che viene descritta unicamente, dal punto di vista matematico, da un numero reale, detto anch'esso \"scalare\", spesso associato a un'unit\u00e0 di misura. A differenza delle grandezze vettoriali, non \u00e8 pertanto sensibile alle dimensioni dello spazio, n\u00e9 al particolare sistema di riferimento o di coordinate utilizzato. La definizione di \"scalare\" deriva dal fatto che, moltiplicando un vettore per uno scalare, il modulo del vettore cambia: il vettore viene cos\u00ec ridimensionato, \"riscalato\" dallo scalare, che funge da fattore di scala.\nEsempi.\nAlcune grandezze possono essere intese sia come scalari che vettoriali a seconda del contesto. Ad esempio la velocit\u00e0, in generale, non \u00e8 una grandezza scalare in quanto per definirla si rende necessario, oltre al valore numerico di intensit\u00e0 della velocit\u00e0 (cio\u00e8 al suo modulo), anche la direzione e il verso; essa \u00e8 quindi una grandezza vettoriale, ma pu\u00f2 essere espressa dal modulo del vettore velocit\u00e0 quando la direzione non \u00e8 rilevante o \u00e8 univocamente determinata (ad esempio nel moto rettilineo). In lingua inglese questi due concetti hanno due nomi diversi: \"speed\" per la grandezza scalare e \"velocity\" per quella vettoriale."}
{"id": "17790", "revid": "1633969", "url": "https://it.wikipedia.org/wiki?curid=17790", "title": "Grandezza vettoriale", "text": "In fisica, una grandezza vettoriale (o grandezza fisica vettoriale) \u00e8 una grandezza fisica caratterizzata da una direzione, un verso e una intensit\u00e0, descritta quindi da un vettore, in contrapposizione ad una grandezza scalare, che \u00e8 caratterizzata solamente dall'intensit\u00e0, un unico numero chiamato scalare. Inoltre, la descrizione di una grandezza vettoriale pu\u00f2 essere completata, quando necessario, specificando il suo punto di applicazione.\nDescrizione.\nIl modulo (o intensit\u00e0 o norma) della grandezza vettoriale \u00e8 il suo valore o misura, mentre la direzione \u00e8 il suo orientamento nello spazio (ovvero la retta orientata lungo cui la grandezza giace o agisce) e il verso \u00e8 il senso di percorrenza di tale direzione (tra i due possibili sensi della retta orientata).\nIl simbolo delle grandezze vettoriali \u00e8 una lettera sormontata da una freccia; la lettera solitamente corrisponde all'iniziale del nome della grandezza vettoriale che viene rappresentata. Per indicare il modulo della grandezza, si usa la lettera senza freccia o tra due lineette verticali. Per esempio, considerata la forza formula_1, potremo indicare il suo modulo come formula_2 o formula_3. Esempi di grandezze vettoriali sono: forza, spostamento, velocit\u00e0, accelerazione. \nEsempi di grandezze vettoriali.\nLa direzione \u00e8 il fascio improprio di rette a cui appartiene quella lungo cui agisce la grandezza in oggetto. Il verso \u00e8 quello tra i due sensi di percorrenza di tale retta in cui agisce la grandezza. Il punto di applicazione individua un punto particolare su una particolare retta del fascio dove la grandezza agisce.\nUn semplice esempio di grandezza vettoriale \u00e8 la velocit\u00e0. Infatti affermare che un corpo \"ha una velocit\u00e0 di \" non \u00e8 sufficiente a definire in modo completo la grandezza vettoriale \"velocit\u00e0\" di tale corpo, poich\u00e9 occorre anche specificarne la direzione (ad esempio nord-sud) ed il verso (ad esempio \"verso sud\").\nAltri esempi di grandezze vettoriali sono:"}
{"id": "17792", "revid": "15756", "url": "https://it.wikipedia.org/wiki?curid=17792", "title": "Punto di discontinuit\u00e0", "text": "In matematica, in particolare in analisi, si dice punto di discontinuit\u00e0 di una funzione a valori reali formula_1 un punto appartenente al dominio di formula_1 nel quale la funzione non risulti continua. La nozione di punto di discontinuit\u00e0 pu\u00f2 poi essere facilmente estesa al caso in cui la funzione non sia definita nel punto stesso, ma in un suo intorno (in modo che sia possibile definire i limite destro e sinistro).\nNel caso di una funzione a una sola variabile formula_3, questo significa che un punto formula_4 \u00e8 di discontinuit\u00e0 se e solo se non \u00e8 verificata la condizione:\nA seconda del modo in cui questa condizione viene a mancare, i punti di discontinuit\u00e0 vengono raggruppati sotto tre famiglie, dette \"specie\":\nDiscontinuit\u00e0 di prima specie (o di salto).\nSia formula_17.\nUn punto formula_18 \u00e8 di discontinuit\u00e0 di prima specie per formula_1 quando esistono i limiti sinistro e destro della funzione per formula_6 che tende a formula_7 e sono entrambi finiti, ma sono diversi. Ovvero quando valgono tutte le seguenti condizioni:\nLa discontinuit\u00e0 viene comunemente definita \"di salto\" perch\u00e9 l'aspetto del grafico \u00e8 quello di un salto nel punto di discontinuit\u00e0. Viene inoltre detto \"salto\" la quantit\u00e0 formula_25.\nEsempi.\nLa funzione\nvale sempre 1 per formula_6 positivi e -1 per formula_6 negativi, e fa quindi un \"salto\" in formula_29 (in cui vale 0).\nNell'esempio mostrato in figura, la funzione \u00e8 definita nel modo seguente:\nDiscontinuit\u00e0 di seconda specie (o essenziale).\nSia formula_17.\nUn punto formula_18 \u00e8 di discontinuit\u00e0 di seconda specie per formula_1 quando il limite della funzione per formula_6 che tende a formula_7 da destra e/o da sinistra \u00e8 infinito o non esiste. In altre parole, quando vale una delle seguenti condizioni:\nNel primo caso, la discontinuit\u00e0 \u00e8 anche detta essenziale. Taluni definiscono \"punto di discontinuit\u00e0 di seconda specie\" anche un punto che \"non\" appartiene al dominio della funzione, ma che ne \u00e8 di accumulazione (formula_38), e per cui valga una delle condizioni di cui sopra (ad esempio, formula_39 oppure formula_40, i cui limiti per formula_41 sono rispettivamente infinito e inesistente). A rigore, tuttavia, una funzione dovrebbe essere definita \"continua\" o \"discontinua\" solo nei punti appartenenti al suo insieme di definizione, e in questo senso funzioni come quelle citate \"sono\" continue in tutto il loro dominio (in entrambi i casi, l'insieme formula_42.\nEsempi.\nUn esempio con il limite infinito \u00e8 la funzione\nUn esempio in cui il limite non esiste \u00e8 mostrato in figura ed \u00e8 la funzione\nDiscontinuit\u00e0 di terza specie (o eliminabile).\nSia formula_17.\nUn punto formula_18 \u00e8 di discontinuit\u00e0 di terza specie per formula_1 quando il limite destro della funzione per formula_6 che tende a formula_7 \u00e8 uguale a quello sinistro, con entrambi valori finiti, ma il valore di formula_50 in formula_7 non coincide con questi limiti. In altre parole, quando valgono tutte le seguenti condizioni:\nLa discontinuit\u00e0 viene anche detta eliminabile in quanto \u00e8 sufficiente \"aggiustare\" il valore di formula_55 in formula_7 nel modo seguente:\nper rendere la funzione continua nel punto.\nVi sono alcuni che definiscono un punto \"di discontinuit\u00e0 eliminabile\" anche quando \"non\" appartiene al dominio della funzione, ma \u00e8 di accumulazione per la funzione, e attorno al quale la funzione assuma limite finito e uguale da sinistra e destra.\nEsempi.\nLa funzione \nsi pu\u00f2 estendere ad una funzione continua in formula_59 ponendo formula_60 (vedi limite notevole per il calcolo del limite). Per qualunque altra scelta di formula_61, la funzione presenter\u00e0 discontinuit\u00e0 eliminabile in formula_62.\nUn altro esempio, la cui figura \u00e8 mostrata a lato, \u00e8 rappresentato dalla funzione\ncon formula_64"}
{"id": "17793", "revid": "125369079", "url": "https://it.wikipedia.org/wiki?curid=17793", "title": "Componente lineare", "text": "In elettrotecnica un dispositivo o componente elettrico, \u00e8 detto lineare quando la sua relazione costitutiva \u00e8 una funzione lineare, sia che si tratti di una relazione algebrica, come nel caso dei resistori lineari, sia che si tratti di una relazione differenziale, come nel caso dei condensatori e induttori lineari.\nIn caso contrario si parler\u00e0 di dispositivo \"non lineare\". Nei casi pratici, non esistendo nella realt\u00e0 alcun dispositivo che sia veramente \"lineare\", si intende con \"lineare\" un dispositivo che si comporti in modo \"ragionevolmente\" lineare nel campo di applicazione per il quale si intende utilizzarlo. Esempi di dispositivi non lineari, per i quali l'aspetto \"non lineare\" \u00e8 spesso necessario al funzionamento del circuito di cui fanno parte, sono tutti i diodi, i transistor, i tubi termoionici (valvole)."}
{"id": "17797", "revid": "1919059", "url": "https://it.wikipedia.org/wiki?curid=17797", "title": "Giovine Italia", "text": "La Giovine Italia o Giovane Italia fu un'associazione politica insurrezionale fondata a Marsiglia nel luglio 1831 da Giuseppe Mazzini, il cui programma veniva pubblicato su un periodico al quale fu dato lo stesso nome.\nL'obiettivo di questa organizzazione era quello di trasformare l'Italia in una repubblica democratica unitaria, secondo i principi di libert\u00e0, indipendenza e unit\u00e0, destituendo i governi dei precedenti stati preunitari. La Giovine Italia costitu\u00ec uno dei momenti fondamentali nell'ambito del Risorgimento italiano.\nNegli anni 1833 e 1834, durante il periodo dei processi in Piemonte e il fallimento della spedizione di Savoia, l'associazione scomparve per quattro anni, ricomparendo solo nel 1838 in Inghilterra.\nLa \"Giovine Italia\" entr\u00f2, in seguito, a far parte di un'altra associazione politica mazziniana, ovvero la Giovine Europa, assieme ad altre associazioni simili come la Giovine Germania, la Giovine Polonia, la Giovine Svizzera e la Giovine Francia.\nIl 5 maggio 1848, l'associazione fu definitivamente sciolta da Mazzini che fond\u00f2, al suo posto, l'Associazione Nazionale Italiana e successivamente il Partito d'Azione, da cui originarono i nuclei del Partito Radicale Storico e del Partito Repubblicano Italiano.\nStoria.\nLe origini.\nNel 1831 Mazzini si trovava a Marsiglia in esilio dopo l'arresto e il processo sub\u00ecto l'anno prima in Piemonte a causa della sua affiliazione alla Carboneria. Non potendosi provare la sua colpevolezza infatti la polizia lo costrinse a scegliere tra il confino in un paesino del Piemonte e l'esilio. Mazzini prefer\u00ec affrontare l'esilio e nel febbraio del 1831 pass\u00f2 in Svizzera, da qui a Lione e infine a Marsiglia. Qui entr\u00f2 in contatto con i gruppi di Filippo Buonarroti e col movimento sainsimoiano allora diffuso in Francia.\nCon questi si avvi\u00f2 un'analisi del fallimento dei moti nei ducati e in Romagna nel 1831.\nSi concord\u00f2 sul fatto che le sette carbonare avevano fallito innanzitutto per la contraddittoriet\u00e0 dei loro programmi e per l'eterogeneit\u00e0 delle classi che ne facevano parte. Non si era riusciti poi a mettere in atto un collegamento pi\u00f9 ampio delle insurrezioni per le ristrettezze provinciali dei progetti politici, com'era accaduto nei moti di Torino del 1821 quand'era fallito ogni tentativo di collegamento con i fratelli lombardi. Infine bisognava desistere, come nel 1821, dal ricercare l'appoggio dei principi e, come nei moti del 1830-1831 l'aiuto dei francesi.\nIl fallimento del moto in Savoia (1833).\nEntusiastiche adesioni al programma della Giovane Italia si ebbero soprattutto tra i giovani in Liguria, in Piemonte, in Emilia e in Toscana che si misero subito alla prova organizzando negli anni 1833-1834 una serie di insurrezioni che si conclusero tutte con arresti, carcere e condanne a morte.\nNel 1833 organizz\u00f2 il suo primo tentativo insurrezionale che aveva come focolai rivoluzionari Chamb\u00e9ry, Torino, Alessandria e Genova dove contava vaste adesioni nell'ambiente militare. Ma prima ancora che l'insurrezione iniziasse la polizia sabauda a causa di una rissa avvenuta fra i soldati in Savoia, scopr\u00ec e arrest\u00f2 molti dei congiurati, che furono duramente perseguiti poich\u00e9 appartenenti a quell'esercito sulla cui fedelt\u00e0 Carlo Alberto aveva fondato la sicurezza del suo potere. Fra i condannati figuravano i fratelli Giovanni e Jacopo Ruffini, amico personale di Mazzini e capo della Giovine Italia di Genova, l'avvocato Andrea Vochieri e l'abate torinese Vincenzo Gioberti. Tutti subirono un processo dal tribunale militare (tra i giudicanti figura il generale Giuseppe Maria Gabriele Galateri di Genola noto per il suo rigore), e dodici furono condannati a morte, fra questi anche il Vochieri, mentre Jacopo Ruffini pur di non tradire si uccise in carcere mentre altri riuscirono a salvarsi con la fuga.\nIl tentativo d'invasione della Savoia e il moto di Genova (1834).\nIl fallimento del primo moto non ferm\u00f2 Mazzini, convinto che era il momento opportuno e che il popolo lo avrebbe seguito. Si trovava a Ginevra, quando assieme ad altri italiani e alcuni polacchi, organizzava un'azione militare contro lo stato dei Savoia. A capo della rivolta aveva messo il Generale Gerolamo Ramorino, che aveva gi\u00e0 preso parte ai moti del 1821, questa scelta per\u00f2 si rivel\u00f2 un fallimento, perch\u00e9 il Ramorino si era giocato i soldi raccolti per l'insurrezione e di conseguenza rimandava continuamente la spedizione, tanto che quando il 2 febbraio 1834, si decise a passare con le sue truppe il confine con la Savoia, la polizia ormai allertata da tempo, disperse i volontari con molta facilit\u00e0.\nNello stesso tempo doveva scoppiare una rivolta a Genova, sotto la guida di Giuseppe Garibaldi, che si era arruolato nella marina da guerra sarda per svolgere propaganda rivoluzionaria tra gli equipaggi. Quando giunse sul luogo dove avrebbe dovuto iniziare l'insurrezione per\u00f2, non trov\u00f2 nessuno, e cos\u00ec rimasto solo, dovette fuggire. Fece appena in tempo a salvarsi dalla condanna a morte emanata contro di lui, salendo su una nave in partenza per l'America del Sud dove continuer\u00e0 a combattere per la libert\u00e0 dei popoli.\nMazzini, invece, poich\u00e9 aveva personalmente preso parte alla spedizione con Ramorino, fu espulso dalla Svizzera e dovette cercare rifugio in Inghilterra. L\u00ec continu\u00f2 la propria azione politica attraverso discorsi pubblici, lettere e scritti su giornali e riviste, aiutando a distanza, gli italiani, a mantenere il desiderio di unit\u00e0 e indipendenza. Anche se l'insuccesso dei moti fu assoluto, dopo questi eventi, la linea politica di Carlo Alberto mut\u00f2, temendo che reazioni eccessive potessero diventare pericolose per la monarchia.\nTrasformazione in Giovine Europa e lo scioglimento.\nLa Giovine Italia entr\u00f2 in seguito a far parte di un'altra associazione politica mazziniana, ovvero la Giovine Europa (1834-1836), assieme ad altre associazioni simili come la Giovine Germania, la Giovine Polonia e la Giovine Francia. La Giovine Italia ricomparve solo nel 1838 in Inghilterra e nel 1841 Eleuterio Felice Foresti costituisce a New York la Congrega Centrale della Giovine Italia per l'America del Nord.\nIl 5 maggio 1848, l'associazione fu definitivamente sciolta da Mazzini che fond\u00f2, al suo posto, l'Associazione Nazionale Italiana.\nCaduti famosi.\nNel 1844 alcuni membri della Giovine Italia decisero di far coniare una medaglia di bronzo in ricordo dei primi martiri mazziniani. La medaglia del diametro di 66,5\u00a0mm porta al \"verso\" una corona d'alloro e palma al cui interno compare la scritta:ORA E SEMPRELA GIOVINE ITALIAAI SUOIMARTIRI1844\nAl \"recto\" invece compaiono i nomi dei ventiquattro martiri della societ\u00e0, divisi per anno:\n1833\n1834\n1844\nAltre associazioni.\nIl nome del movimento mazziniano \u00e8 stato richiamato da associazioni di differente collocazione politica dell'Italia contemporanea:"}
{"id": "17798", "revid": "7", "url": "https://it.wikipedia.org/wiki?curid=17798", "title": "Wilbur Wright", "text": ""}
{"id": "17800", "revid": "1272592", "url": "https://it.wikipedia.org/wiki?curid=17800", "title": "Anatole France", "text": "Biografia.\nLa giovinezza.\nAnatole Thibault nacque in un quartiere parigino di editori, librai e antiquari, al numero 19 del quai Malaquais dove il padre Fran\u00e7ois Thibault, originario della Beauce e gi\u00e0 sottufficiale monarchico, si faceva chiamare \"France Libraire\" e aveva il proprio negozio di libri. Da lui Anatole prese lo pseudonimo di France con il quale \u00e8 soprattutto noto.\nRicevette un'istruzione classica presso l\"Institution Sainte Marie\" prima e al \"Coll\u00e8ge Stanislas\" poi, uscendone nel 1862 senza aver brillato e ottenendo il baccellierato nel 1864. Fin da giovanissimo aiut\u00f2 il genitore nel suo commercio, prendendo gusto alla conoscenza erudita e avendo modo di conoscere nella libreria paterna, specializzata in opere e documenti sulla Rivoluzione francese, tanti studiosi i quali, con la loro erudizione, lo scetticismo ironico e l'umorismo disincantato, saranno di modello ai personaggi dei suoi romanzi.\nGi\u00e0 dal 1863 inizi\u00f2 a collaborare a riviste bibliografiche, come il \"Bullettin du bouquiniste\", lo \"Chasseur bibliographe\" e l\"Intermediaire des chercheurs et des curieux\", finch\u00e9 non fu assunto nel 1867 dall'editore parigino Lemerre come lettore, ossia con l'incarico di proporre e curare la pubblicazione di nuove opere; al 1868 risale il suo primo scritto, un saggio su Alfred de Vigny.\nIn occasione della rivoluzione comunarda non prese posizione, preferendo allontanarsi da Parigi, dove rientr\u00f2 solo alla fine del 1871. Cominci\u00f2 a scrivere poesie, due delle quali furono pubblicate nel 1872 nel \"Parnasse Contemporain\", cui fece seguito, l'anno dopo, il volume di poesie, di fattura parnassiana, i \"Po\u00e8mes dor\u00e9s\" (Poemi dorati). Nel 1875 cur\u00f2 la terza antologia poetica de \"Le Parnasse contemporain\", e l'anno dopo, tratto da una ballata di Goethe, pubblic\u00f2 il dramma in versi \"Les noces corinthi\u00e8nnes\" (Le nozze di Corinto).\nRaggiunta una stabile posizione economica con l'assunzione alla Biblioteca del Senato nel 1876, pot\u00e9 sposare l'anno successivo Marie-Val\u00e9rie Gu\u00e9rin de Sauville, dalla quale avr\u00e0 nel 1881 la figlia Susanne. Dopo la pubblicazione, nel 1879, dei due racconti \"Jocaste\" e \"Le chat maigre\" (Il gatto magro), nel 1881 ottenne il primo grande successo con la pubblicazione del romanzo \"Le crime de Sylvestre Bonnard membre de l'Institut\" (Il delitto dell'accademico Sylvestre Bonnard), premiato dall'Acad\u00e9mie fran\u00e7aise.\nIl successo.\nScrittore ormai affermato e ricercato nei salotti, legato di amicizia con Ernest Renan, pubblic\u00f2 nel 1882 \"Les d\u00e9sirs de Jean Servien\" (I desideri di Jean Servien) e nel 1883 \"Le livre de mon ami\" (\"Il libro del mio amico\") e collabor\u00f2 come critico letterario a diversi quotidiani. Il risultato di queste collaborazioni furono i quattro volumi de \"La Vie litt\u00e9raire\" pubblicate dal 1888 al 1893 dove egli, classicista, non esit\u00f2 a polemizzare apertamente con il creatore del naturalismo \u00c9mile Zola e con il poeta parnassiano Leconte de Lisle, come lui bibliotecario del Senato e dal quale fu perfino sfidato a duello.\nIntanto il suo matrimonio conobbe una grave crisi e France inizi\u00f2, nel 1888, una relazione con Arman de Caillavet, una donna non pi\u00f9 giovane che sembra avesse un'importante influenza sull'orientamento delle sue idee politiche; da un progressismo illuminato di matrice settecentesca, lo scrittore si orient\u00f2 infatti verso le posizioni socialiste che avevano allora, in Francia, il pi\u00f9 popolare rappresentante nella figura di Jean Jaur\u00e8s.\nNel ventennio seguente France realizz\u00f2 le opere di maggiore qualit\u00e0: nel 1890 pubblic\u00f2 \"Tha\u00efs\" (\"Taide\"), la vicenda di una prostituta convertita al cristianesimo dal monaco eremita Pafnuzio che, preso da un'insana passione per Taide, quando questa ha ormai rinnegato il suo passato e vive santamente, finisce per dannare la sua anima; nel 1893 appare \"La r\u00f4tisserie de la reine P\u00e9dauque\" (\"La rosticceria della regina Piedoca\"), una sorta di romanzo filosofico che ebbe un seguito, quello stesso anno, con \"Les opinions de M. J\u00e9r\u00f4me Coignard\".\nInsignito della Legion d'onore, celebre in tutta la Francia, amante dell'antichit\u00e0 classica, visit\u00f2 anche l'Italia e prosegu\u00ec la produzione letteraria con il romanzo \"Le lys rouge\" (\"Il giglio rosso\") del 1894 e con i racconti \"Il pozzo di Santa Chiara\" (1895), mentre ne \"Le jardin d'\u00c9picure\" (\"Il giardino di Epicuro\") affront\u00f2 con ironia temi filosofici, volgendosi a dimostrare quanta irrazionalit\u00e0 vi fosse nella societ\u00e0 contemporanea.\nL'impegno politico.\nDivenuto accademico di Francia nel 1896 al posto di Ferdinand de Lesseps, inizi\u00f2 a scrivere la tetralogia della \"Storia contemporanea\" (1897-1901), quattro romanzi - \"L'orme du Mail\" (L'olmo del viale), \"Le mannequin d'oisier\" (Il manichino di vimini), \"L'anneau d'am\u00e9thyste\" (L'anello d'ametista) e \"M. Bergeret \u00e0 Paris\" (Bergeret a Parigi) - che hanno per protagonista il signor Bergeret, modesto e disilluso, ma colto e arguto professore di un liceo di provincia, attraverso i cui occhi France descrive la societ\u00e0 del suo tempo, le sue miserie e le sue ipocrisie, mantenendo tuttavia fiducia nella possibilit\u00e0 del riscatto e dell'elevamento umano.\nL'ultimo volume della serie \u00e8 dedicato all'affare Dreyfus, il celebre caso giudiziario dell'ufficiale francese ebreo, accusato ingiustamente di spionaggio e deportato alla Caienna, sul quale la Francia si divise in colpevolisti - i clericali e i nazionalisti - e innocentisti, a capo dei quali fu \u00c9mile Zola, che denunci\u00f2 il complotto ai danni di Dreyfus, con il celebre articolo \u00abj'accuse\u00bb, ottenendo il sostegno di Anatole France, che ruppe ogni rapporto con intellettuali colpevolisti come Fran\u00e7ois Copp\u00e9e, Paul Bourget e Maurice Barr\u00e8s.\nDa quell'episodio l'impegno politico di Anatole France si fece pi\u00f9 stringente: plaud\u00ec alla Rivoluzione russa del 1905 e condann\u00f2 la repressione zarista; con la \"Vita di Giovanna d'Arco\", del 1908, attacc\u00f2 uno dei miti cattolici e nazionalistici, quello della pulzella d'Orl\u00e9ans; nello stesso anno pubblic\u00f2 \"L'\u00eele des Pinguins\", una satira sulla storia e i destini della Francia, e nel 1909, oltre a \"Les contes de Jacques Tournebroche\" e \"Les sept femmes de Barbebleu\", raccolse i suoi scritti polemici nel tre volumi di \"Vers les temps meilleurs\".\nNel gennaio 1910 mor\u00ec la sua compagna, la signora de Caillevet. France pubblic\u00f2 molte meno opere, ma nel 1912 ottenne un vero trionfo con \"Les Dieux ont soif\" (Gli dei hanno sete), ambientato ai tempi della Rivoluzione francese, dove al fanatico terrorista Evariste Gamelin, France contrappone il saggio e scettico Brotteaux des Ilettes. Dopo i saggi de \"Le g\u00e9nie latin\" (Il genio latino) del 1913, con \"La r\u00e9volte des anges\" (La rivolta degli angeli), del 1914, si concluse l'impegno narrativo dello scrittore: protagonisti sono gli angeli del mito e il loro capo, Satana, arcangelo benigno e generoso, il quale rinuncia a dare la scalata al cielo per sostituirsi a Dio, perch\u00e9, dice, \u00abla guerra genera la guerra e la vittoria la sconfitta. Il Dio vinto diventer\u00e0 Satana, Satana vincitore diventer\u00e0 Dio. Possa il destino risparmiarmi questa sorte spaventosa! Io amo l'inferno che ha formato il mio genio, amo la terra dove ho fatto un po' di bene, se \u00e8 possibile farne in questo mondo terribile dove gli esseri non esistono che per l'assassinio\u00bb.\nSi ritir\u00f2 nella sua residenza di campagna della \"B\u00e9chellerie\", presso Tours, con la moglie Emma Lapr\u00e9votte - gi\u00e0 cameriera della signora de Caillevet - e, mentre giustificava la guerra della Francia contro la Germania, approv\u00f2 la Rivoluzione russa del 1917 e scrisse libri di memorie, come \"Le petit Pierre\" (Pierino) nel 1918 e \"La vie en fleur\" (La vita in fiore) nel 1922, dopo aver ottenuto, nel 1921, il premio Nobel per la letteratura.;\nAnatole France era ateo. Nel 1920 la Chiesa cattolica mise all'indice tutte le sue opere.\nMor\u00ec nel 1924, all'et\u00e0 di 80 anni, ed ebbe grandiosi funerali di Stato a Parigi. \u00c8 sepolto nel cimitero di Neuilly-sur-Seine.\nIl successo da vivo e l'oblio dopo la morte.\nAnatole France fu considerato un'autorit\u00e0 morale e letteraria di primo piano. Fu apprezzato da scrittori e personalit\u00e0 come Marcel Proust (France \u00e8 considerato come uno dei modelli che ispir\u00f2 Proust per il personaggio dello scrittore Bergotte nella \"Recherche\"), Marcel Schwob, L\u00e9on Blum, il russo Evgenij Zamjatin. Fu inoltre letto e influenz\u00f2 scrittori che respingevano il naturalismo, come lo scrittore giapponese Jun'ichir\u014d Tanizaki. Le sue opere furono pubblicate dall'editore Calmann-L\u00e9vy dal 1925 al 1935. Anatole France, da vivo e subito dopo la sua morte, fu oggetto di un gran numero di studi.\nMa, dopo la sua morte, fu bersaglio di un \"pamphlet\" dei surrealisti, \"Un cadavere\", a cui parteciparono Drieu La Rochelle e Aragon, autore di un testo intitolato: \u00abAvete gi\u00e0 schiaffeggiato un morto?\u00bb in cui scrive: \u00abPer me ogni ammiratore di Anatole France \u00e8 un essere degradato\u00bb. Secondo gli autori del pamphlet, Anatole France era un \"esecrabile istrione dello spirito\", rappresentante della \"ignominia francese\". Andr\u00e9 Gide lo giudicava uno scrittore \"senza inquietudine\" di cui \"si capisce tutto subito\". La reputazione di France divenne cos\u00ec quella di uno scrittore paludato dallo stile classico e superficiale, autore ragionevole e conciliante, compiacente e soddisfatto, e anche melenso, tutte qualit\u00e0 mediocri incarnate soprattutto dal personaggio del signor Bergeret. Diversi specialisti dell'opera di France considerarono tuttavia questi giudizi eccessivi e ingiusti, o perfino frutto di ignoranza, in quanto trascurano gli elementi magici, irragionevoli, buffoneschi, neri o pagani, presenti negli scritti di France. A detta di questi studiosi, l'opera di France ha sofferto e soffre ancora di un'immagine ingannevole.\nA causa di questo relativo oblio e alla scarsa conoscenza del lavoro di France, le opere su questo autore sono oggigiorno rare e i suoi libri, eccetto i pochi pi\u00f9 noti, sono difficilmente ristampati.\nOpere.\nAlcune opere sono disponibili (in lingua francese) come risorsa elettronica sul sito del \"Progetto Gutenberg\" (sono segnalate con PG).\nTetralogia della \"Storia contemporanea\".\nCiclo di quattro volumi (\"L'histoire contemporaine\"):\n\"Il procuratore della Giudea\".\n\"Il procuratore della Giudea\" \u00e8 un racconto del 1902 che fino all'anno 1920 \u00e8 sempre stato isolato, tanto da presentarsi solo in edizioni numerate, di rara bellezza e grande pregio; poi il Premio Nobel del suo autore e, di nuovo, il silenzio - se non tra gli alunni dei pi\u00f9 prestigiosi licei classici, \"iniziati\" alle fonti che l'autore ha utilizzato e che ben sintetizza Sciascia nelle note (come gli Annali di Tacito, libro terzo o la Guerra Giudaica di Flavio Giuseppe); il libro \u00e8 davvero poco conosciuto. Il racconto \u00e8, come lo ha definito Sciascia, \"un'apologia dello scetticismo\" e narra dell'incontro di Ponzio Pilato, oramai vecchio, con un altrettanto vecchio amico che ospit\u00f2 nella provincia da lui amministrata, il protagonista del racconto appunto, Lucio Elio Lamia. Parlando di politica romana e di ebrei, di divinit\u00e0 e Dio, il racconto si chiude con una domanda: \"Ges\u00f9, ti ricordi di quest'uomo?\" e la risposta di Ponzio Pilato \"no, non lo ricordo\" conclude il racconto alla luce dell'amore cristiano."}
{"id": "17803", "revid": "57872", "url": "https://it.wikipedia.org/wiki?curid=17803", "title": "Civitanova Marche", "text": "Il comune assunse la denominazione di \"Civitanova Alta\" il 25 maggio 1913 quando la frazione di Porto Civitanova venne scorporata e divenne comune autonomo. I due comuni furono riunificati il 27 luglio 1938 con il nome attuale e la sede comunale fu trasferita a Porto Civitanova.\nGeografia fisica.\nTerritorio.\nLa citt\u00e0 poggia su di un terreno eterogeneo. A sud il territorio comunale, indicativamente per i quartieri Risorgimento, Centro e Santa Maria Apparente la citt\u00e0 poggia sulla piana alluvionale del fiume Chienti, formatasi nell'olocene. Lungo la zona costiera, i quartieri del Centro, Fontespina e San Gabriele poggiano parzialmente sui depositi della piana costiera, anch'essa formatasi nell'olocene. La zona collinare dove poggia Civitanova Alta \u00e8 invece interamente costituita da \"argille azzurre\" e \"formazione di fermo\" (arenarie) formatesi nel pleistocene.\nIl territorio comunale si sviluppa per 46,07 km\u00b2 ed ha conformazione di collina litoranea, con un livello di altitudine compreso fra 3 e 223 m s.l.m. in Contrada San Savino. La tipica conformazione \"a pettine\" delle colline marchigiane \u00e8 riconoscibile dall'opposizione della Valle del Chienti con il gruppo collinare dove poggia Civitanova Alta, che degrada dolcemente verso il mare sulla suggestiva strada del Palazzaccio, con un'altitudine di 100 m s.l.m. e a poche centinaia di metri dal mare Adriatico.\nDal punto di vista orografico il territorio comunale si sviluppa partendo dalla Valle del Chienti a sud e prosegue a nord alternandosi fra fasce collinari e piccole vallate, altalenando man mano fino a raggiungere Civitanova Alta e proseguendo poi verso l'area di Villa Conti, del Palazzaccio, Mori e Alviano. Piccole aree collinari poste ad altitudine di 100\u2013120 m s.l.m. dalle quali si pu\u00f2 osservare il vicino mare Adriatico.\nIl luogo dove sorge Civitanova rientra nella zona a sismicit\u00e0 medio-alta, \u00e8 classificata di livello 2 dalla Protezione civile.\nClima.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trentennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare. I dati sono stati registrati dalla Stazione meteorologica di Ancona Falconara situata a circa 40\u00a0km di distanza da Civitanova Marche.\nIn base alle medie climatiche del trentennio 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +5,3\u00a0\u00b0C, mentre quella del mese pi\u00f9 caldo, agosto, \u00e8 di +22,6\u00a0\u00b0C.\nLe precipitazioni medie annue si attestano attorno ai 740\u00a0mm, con minimo relativo in primavera e un picco massimo in autunno.\nL'umidit\u00e0 relativa media annua fa registrare un valore pari al 76%, con un minimo del 71% a luglio e un massimo dell'82% a novembre.\nStoria.\nEt\u00e0 antica.\nGli insediamenti preistorici scoperti dagli archeologi, dimostrano che l'uomo abitava l'area geografica occupata ora da Civitanova Marche fin dal periodo Paleolitico. Dalla seconda met\u00e0 del VI secolo a.C. i greci utilizzano il Mare Adriatico per i loro commerci, la foce del fiume Chienti (\"Kleos\" in greco, il glorioso) viene utilizzata dalle loro navi come approdo.\n\"Cluana\" \u00e8 il nome pi\u00f9 antico di Civitanova Marche, viene probabilmente fondata nell'VIII secolo a.C., quindi in epoca pre-romana, a nord della foce del fiume Chienti (che cambi\u00f2 nome in \"Cluentum\" in epoca romana) lungo la costa adriatica.\nNel 268 a.C. il popolo piceno viene sconfitto in guerra dai romani, la sua terra annessa al territorio di Roma e con essa anche \"Cluana\".\nNel 50 d.C. su una collina vicina al mare, nei pressi di Cluana, sorge un nuovo piccolo centro abitato: \"Cluentis Vicus\", l'attuale Civitanova Alta (frazione di Civitanova Marche), la sua fondazione ci \u00e8 testimoniata da un'epigrafe di pietra, oggi conservata nell'atrio della Delegazione comunale.\nI due centri, pur diversi, uno sul mare l'altro arroccato sull'altura, nel corso dei secoli, tra alterne vicende, rimangono sempre legati e collegati tra loro.\nNel periodo delle invasioni barbariche \"Cluana\" viene distrutta dai Visigoti e quasi tutti i superstiti si rifugiano nel \"vicus\". In quest'epoca di decadenza dell'Impero Romano d'Occidente il Piceno \u00e8 teatro di continue invasioni, saccheggi e devastazioni.\nEt\u00e0 medievale.\n\"Cluentis Vicus\" riesce a sopravvivere a questo duro periodo storico e nel 1009 lo si menziona con i nomi \"Civitate Nova\", \"Civitas Nova\", \"Civitatem Novam\" e \"Nova Civitas\". La vita riprende e le persone pian piano ritornano ad abitare pi\u00f9 vicino alla costa, sulla collina San Marone, dove fin dal II secolo sono presenti le salme del santo martire, oggi patrono di Civitanova Marche.\nCon l'arrivo dei Franchi si impone il sistema feudale, e sempre pi\u00f9 frequenti sono le sottomissioni e le aggregazioni al Comune di feudatari e monasteri.\nL'antica famiglia degli Aldonesi (o Aldonensi) nel 1075, si fa garante, con il vescovo di Fermo Pietro I, della difesa della citt\u00e0.\nNei secoli successivi sono molti i domini che si avvicendano: la Chiesa, i Varano da Camerino, i Malatesta da Rimini, Francesco Sforza da Milano, Filippo Maria Visconti e i Cesarini da Roma.\nEt\u00e0 rinascimentale.\nNel 1440, sotto la signoria degli Sforza, viene costruita una nuova cinta muraria chiamata \"Scarpata\" e modificate le quattro torri a difesa delle porte (Porta Zoppa, Porta Girone, Porta Mercato e Porta Marina). Il porto, per proteggersi dai pirati barbareschi viene fornito di una fortezza di difesa poich\u00e9 nonostante la presenza di pirati che infestano le coste non si arresta l'insediamento sulla costa di famiglie di pescatori e commercianti. Della fortezza oggi rimane solo parte del basamento delle mura volte a nord e a est. Tutto il resto \u00e8 stato inglobato o sostituito dall'attuale palazzo comunale Cesarini-Sforza e dal cine-teatro Rossini.\nEt\u00e0 moderna.\nNella prima met\u00e0 del XVI secolo la citt\u00e0 vive un altro periodo difficile, subendo lotte interne, scorrerie, incursioni turche, dispute tra signorotti locali e anche la peste, che fa una strage tra la popolazione.\nAlla fine di questo periodo la citt\u00e0 \u00e8 in piena decadenza e nel 1551 viene ceduta da papa Giulio III al nobile romano Giulio Cesarini per risanare un debito contratto dalla Camera Apostolica.\nPapa Sisto V (nato a Grottammare, non lontana da Civitanova) alla fine del Cinquecento trasforma il marchesato dei Cesarini in ducato, che nel 1674 assume il nome di Cesarini\u2013Sforza, per il matrimonio di Livia Cesarini con Federico Sforza di Santa Fiora. Questo evento segna un periodo di rinascita e di rinnovamento urbanistico: vengono costruite nuove mura per la Citt\u00e0 Alta, nuove strade e palazzi. Rinascita che per\u00f2 non porta benessere ai cittadini, che continuano a vivere in misere condizioni. Fra i duchi di Civitanova \u00e8 da ricordare Virginio Cesarini, poeta italiano, amico di Galileo Galilei e membro dell'Accademia dei Lincei.\nNel Seicento e nel Settecento la Citt\u00e0 Alta continua a trasformarsi, viene ampliata la piazza principale e costruita la chiesa di San Paolo, che prende il posto dell'omonima Collegiata, la Torre civica \u00e8 rimpiazzata dalla Torre dell'orologio.\nLa citt\u00e0 nel frattempo continua a svilupparsi nonostante il pericolo di invasioni turche, albanesi e dalmate, il Porto cresce e prende forma una nuova cittadina. Civitanova nel 1782 conta 6057 abitanti di cui 5717 nella Citt\u00e0 Alta, 65 a San Marone e 275 al Porto.\nEt\u00e0 contemporanea.\nIl 12 dicembre 1828 papa Leone XII concede il titolo di Citt\u00e0 alle due sedi, quella Alta e il Porto. Nel 1833 la citt\u00e0 conta 8.400 abitanti.\nNel 1841 nella frazione Porto viene costruita la prima chiesa, San Pietro, completata nel 1853.\nNel 1913 la frazione di Porto Civitanova viene elevata a comune autonomo; nel 1938 Porto Civitanova e Civitanova Alta si riuniscono in un unico comune con il nome di Civitanova Marche.\nIl seguente sviluppo industriale fa diventare Porto Civitanova sede di villeggiatura estiva di nobili famiglie dell'entroterra.\nIl conte Pieralberto Conti costruisce un ippodromo e, nel 1910, una villa in stile liberty finanziata dalla sua prima moglie, la contessa Augusta Morrone Mozzi.\nLa citt\u00e0 si arricchisce di nuove strade, ville signorili, edifici in stile liberty, spiagge e spazi ricreativi che davano a Civitanova la configurazione di centro turistico balneare.\nCivitanova fu sede vescovile. Secondo tradizione nella Chiesa cattolica il titolo delle diocesi soppresse \u00e8 conferito ai vescovi destinati a cariche di curia o a funzioni diplomatiche. Il titolare dell'antica diocesi \u00e8 oggi l'arcivescovo Claudio Maria Celli, in servizio presso la curia vaticana.\nMonumenti e luoghi d'interesse.\nPalazzo Ducale.\nIl Palazzo Ducale di Civitanova Alta \u00e8 stato costruito nel XVI secolo sui resti di una costruzione precedente risalente al XIII secolo. Il palazzo \u00e8 stato poi ulteriormente rimaneggiato nel XIX secolo. All'interno sono conservati affreschi cinquecenteschi di Pellegrino Tibaldi. L'anno della prima ristrutturazione coincide con la cessione di Civitanova, nel 1551, da parte di Papa Giulio III al nobile romano Giuliano Cesarini per un debito contratto dalla Camera Apostolica. Alla fine del Cinquecento papa Sisto V trasforma il marchesato di Civitanova in ducato. Nel secolo successivo il palazzo assume la denominazione di Palazzo Ducale Sforza-Cesarini a seguito del matrimonio fra Livia Cesarini e Federico Sforza di Santa Fiora avvenuto nel 1674. Il palazzo si trova in Piazza della Libert\u00e0 a Civitanova Alta.\nPalazzo Sforza-Cesarini.\nIl Palazzo Sforza-Cesarini \u00e8 stato edificato nel 1862 addossato sul lato est a una fortezza quattrocentesca. Il palazzo si caratterizza per lo stile architettonico tardo neoclassico, incurvato su motivi rinascimentali, tipica espressione dell'eclettismo ottocentesco che combinava insieme motivi rinascimentali e neoclassici. Il palazzo, dal 1938 sede del Comune di Civitanova Marche, si affaccia sull'ampia piazza XX Settembre. Sulla parte est della stessa sono presenti i giardini che conservano al loro interno la fontana che una volta adornava il centro della piazza.\nPalazzo della Delegazione.\nCostruito nel 1867 su progetto dell'ingegner Guglielmo Prosperi e realizzato dai fratelli Basile, si presenta su tre piani, rivolti verso la piazza della citt\u00e0 alta. Il piano terra, con un loggiato e al centro di questo l'ingresso, nell'atrio del quale \u00e8 affissa la lapide romana con inciso \"Cluentensis Vicus\", antico nome della citt\u00e0. Un'ampia scalinata fa accedere alla sala consiliare affrescata con le raffigurazioni dell'Eneide in onore del poeta civitanovese Annibal Caro e i ritratti dei cittadini illustri.\nLido Cluana.\nOltre i giardini adiacenti a Piazza XX Settembre, appaiono le eleganti palazzine del Lido Cluana in stile liberty, rimaneggiate in epoca fascista con l'aggiunta di fasci littori portabandiera che ancora oggi si possono osservare sulle palazzine.\nVilla Conti.\nLa Villa Conti \u00e8 una villa liberty costruita nel 1910 e completamente distrutta durante la seconda guerra mondiale ed in seguito ricostruita. Situata fra la Citt\u00e0 Alta ed il porto, immersa in un parco con giardino all'italiana. Di fianco la villa sorge una chiesa in stile neogotico che \u00e8 la riproduzione in scala di quella dei Cappuccini Nuovi di Macerata. Nella cripta della chiesa di San Michele Arcangelo sono custodite le tombe dei conti Conti e della cantante lirica Francisca Solari seconda moglie di Pier Alberto Conti.\nNella propriet\u00e0 sorge una torre quattrocentesca, accanto alla chiesa in miniatura, e la palazzina San Michele, raro esempio di art nouveau nella zona del maceratese. La palazzina \u00e8 perfettamente conservata ed \u00e8 stata costruita su progetto dell'architetto Paolo Sironi.\nVilla Eugenia.\nNel quartiere San Marone \u00e8 situata Villa Eugenia, fatta edificare da Napoleone I nel 1797. La Villa attualmente versa in precarie condizioni: tetti sfondati, intonaci che cadono a pezzi, vegetazione che cresce incontrollata. A causa delle condizioni di incuria a cui \u00e8 sottoposta la villa, oggi non pu\u00f2 essere visitata da nessuno. Ospit\u00f2 i Napoleonidi che a Civitanova possedevano un'azienda agraria. Vi soggiorn\u00f2 l'imperatrice Eugenia de Montijo, moglie di Napoleone III.\nCinta Muraria di Civitanova Alta.\nLe mura castellane del XV secolo, ben conservate, anche se intaccate nell'aspetto da interventi eseguiti da privati in anni recenti, sono un ottimo esempio di architettura militare rinascimentale. Fatte edificare nel 1440 dagli Sforza con le quattro porte S. Paolo, Girone, Mercato e S. Angelo meglio conosciuta con il nome di Porta Marina con il caratteristico cipresso nato dentro la fascia merlata.\nSantuario di San Marone Martire.\nLa chiesa sorge nel quartiere San Marone, nella parte bassa della citt\u00e0. Originariamente di impianto romanico, eretta sul luogo del martirio del Santo Patrono, primo martire del Piceno. Oggi la chiesa-santuario, si presenta con una navata centrale e due laterali e conserva resti architettonici antichi provenienti dall'antico complesso; la facciata presenta una lunetta sul portale principale dove sono rappresentati la Vergine con Bambino tra San Marone e Santa Domitilla, opera eseguita alla fine dell'Ottocento dall'artista Sigismondo Nardi. Sotto l'altare maggiore sono custodite le reliquie del Santo. In questo santuario il 13 maggio 1823 si sposarono Sante Possenti, Governatore dello Stato Pontificio e Agnese Frisciotti di Civitanova, genitori di San Gabriele dell'Addolorata compatrono della citt\u00e0.\nChiesa di Sant'Agostino.\nL'impianto originale della chiesa \u00e8 del XIII secolo ed era inizialmente intitolata a Sant'Antonio. Nel XVIII secolo la chiesa \u00e8 stata rimaneggiata e intitolata a Sant'Agostino. L'intervento di ristrutturazione ha fatto s\u00ec che l'edificio venisse notevolmente rialzato, una cupola venisse realizzata al centro del transetto, nuove cappelle dotate di altari venissero aperte lungo la navata e gli interni stuccati secondo lo stile dell'epoca.\nFra gli autori degli stucchi si segnala la presenza dello scultore anconetano Gioacchino Varl\u00e8, attivo nella chiesa di Santa Chiara a Montelupone, ed al suo stile aggraziato, legato ai modelli di Camillo Rusconi.\nChiesa di San Francesco.\nLa chiesa, eretta nel XIV secolo e rimaneggiata nel XVIII secolo, dell'impianto originario trecentesco conserva il portale gotico, resti della decorazione romanico-gotica sui fianchi e la torre campanaria. Oggi \u00e8 adibita a spazio multimediale, per convegni, proiezioni, mostre.\nCollegiata di San Paolo Apostolo.\nLa chiesa di S. Paolo Apostolo \u00e8 stata edificata nel XVII secolo e sorge sull'antica Collegiata rinascimentale. All'interno della chiesa si trova una fonte battesimale datata 1423 legata secondo la tradizione al patrono San Marone, una \"Nativit\u00e0 di Maria\" del pittore Andrea Briotti (1561) e una \"Crocifissione\" di Durante Nobili da Caldarola (1508-1578). \u00c8 conservata una parte delle reliquie del Santo Patrono. All'interno un bellissimo e settecentesco organo del Callido. Il 9 aprile 1801 in questa chiesa venne battezzata la contessa Agnese Frisciotti, mamma di San Gabriele dell'Addolorata.\nChiesa di Cristo Re.\nChiesa principale della citt\u00e0. Moderna costruzione iniziata nel 1933 su progetto dell'ingegner Gustavo Steiner terminata alla fine degli anni ottanta grazie al contributo economico dei pescatori e degli armatori civitanovesi, la chiesa a navata unica, si caratterizza per le bellissime vetrate istoriate di vetro policromo e per il campanile progettato dall'architetto Dante Tassotti, con torre a base circolare alta 33 metri e chiusa da una cuspide a forma di cono. Il campanile funge anche da faro, indicando le lettere C ed M dell'alfabeto Morse, iniziali di Civitanova Marche. Il campanile \u00e8 praticabile salendo 285 scalini o grazie ad un ascensore.\nChiesa del Santissimo Sacramento.\nEdificata prima del Cinquecento, sorge nella piazza dell'ex ospedale cittadino. Sede della Confraternita del Santissimo Sacramento dal 1785, tuttora custodisce un antiquarium, dove si pu\u00f2 ammirare una raccolta di oggetti di culto datati tra il XVI e il XIX secolo\nChiesa Convento dei Padri Cappuccini.\nEdificati entrambi nel 1625, ma la chiesa, dedicata a San Giovanni Battista, fu ricostruita nel 1819. Il suo interno \u00e8 ricco di opere d'arte. L'altare maggiore, in legno di noce, \u00e8 stato trasferito qui nel 1904 dalla cappella Centofiorini della Chiesa di San Francesco e racchiude la tela del pittore Gaetano Bessi. A destra dell'altare si trova la bella pala di Pietro de' Petri \"Traslazione della Santa Casa di Loreto\". A destra dell'altare un Crocifisso ligneo di autore ignoto. All'interno \u00e8 venerata la reliquia della Santa Croce. In questo convento visse per anni San Serafino da Montegranaro prima del trasferimento ad Ascoli Piceno.\nSociet\u00e0.\nEtnie e minoranze straniere.\nAl 31 dicembre 2014 gli stranieri residenti nel comune di Civitanova Marche sono 3995 e costituiscono il 9,56% della popolazione totale. Tra le nazionalit\u00e0 pi\u00f9 rappresentate troviamo:\nEventi.\nNella seconda domenica di giugno si tiene la tradizionale Festa del mare. Vi si svolge anche la tradizionale fiera mercato nel lungomare cittadino.\nDal 15 al 18 agosto. Manifestazioni civili e religiose. Storica processione delle barche in mare con le reliquie del santo. I festeggiamenti si chiudono con il tradizionale concerto e spettacolo pirotecnico nella citt\u00e0 alta.\nSi svolge nella prima settimana di giugno. Manifestazioni civili e religiose. Il 5 giugno la solenne processione a ricordo dell'Apparizione della Vergine.\nSi svolge in onore del santo concittadino nell'omonimo quartiere l'ultima settimana di febbraio e seconda settimana di luglio. In citt\u00e0 sono custodite tre sacre reliquie insigni del giovane santo.\nCultura.\nCinema.\nNel 1978 Stelvio Massi gir\u00f2 qui met\u00e0 del suo film \"Un poliziotto scomodo\" con Maurizio Merli. Alcune delle location sono: 1) scuola Enrico Mestica che si trovava in corso Giuseppe Garibaldi 24, in tempi pi\u00f9 recenti lo stabile \u00e8 stato ristrutturato ed adibito a stabile di civile abitazione, 2) Piazza XX Settembre, 3) torre di Porta Sant'Angelo (o Porta Marina) in Viale della Rimembranza a Civitanova Alta, 4) molo del porto, 5) stadio comunale.\nGeografia antropica.\nSuddivisioni amministrative.\nLa citt\u00e0 \u00e8 organizzata in undici quartieri:\nSanta Maria Apparente.\nSanta Maria Apparente conta circa 4.000 abitanti ed \u00e8 posta al confine occidentale della citt\u00e0, adiacente al comune di Montecosaro. Inizialmente abitato da contadini e pastori, il piccolo centro si sviluppa agli inizi del XV secolo dopo l'apparizione della Madonna al pastorello Vico Salimbene il 5 giugno 1411. patrona di Civitanova Marche assieme a San Marone Martire e San Gabriele dell'Addolorata. l'acqua del pozzo adiacente al santuario (edificato dopo l'apparizione), era considerata miracolosa per garantire il latte alle partorienti. Nel periodo compreso fra la fine degli anni settanta e l'inizio degli anni ottanta si sviluppa un'ampia zona industriale che ospita alcune importanti aziende, specialmente del calzaturiero e dei trasporti. Da quel momento in poi, il piccolo centro iniziale - 500 anime circa - conosce un rapido sviluppo, a tutt'oggi in continua ascesa. Ogni anno, il 5 giugno, si celebra la festa patronale. Il 5 giugno 2011, \u00e8 stato festeggiato il 600\u00ba anniversario delle apparizioni.\nEconomia.\nLa citt\u00e0 \u00e8 una frequentata stazione balneare.\nLa produzione di scarpe e l'attivit\u00e0 peschereccia sono le industrie principali. Fiorente \u00e8 l'artigianato delle sedie impagliate e della tessitura finalizzata alla realizzazione di tappeti e di tanti altri prodotti caratterizzati da motivi artistici pregiati.\nApprezzate sono anche le arti della ceramica e delle maioliche, oltrech\u00e9 la lavorazione della pelletteria.\nInfrastrutture e trasporti.\nStrade.\nLa citt\u00e0 \u00e8 attraversata in senso longitudinale dalla Strada statale 16 Adriatica che pu\u00f2 essere utilizzata per raggiungere Padova a Nord o Otranto a Sud. Sullo stesso asse corre l'Autostrada A14 Adriatica che congiunge Civitanova Marche a Bologna lungo la direzione Nord e Civitanova Marche con Taranto in direzione Sud. Per andare verso Ovest si pu\u00f2 percorrere sia la Strada statale 485 Corridonia Maceratese che congiunge Civitanova Marche con Macerata, oppure la transappenninica Strada statale 77 della Val di Chienti che congiunge Civitanova Marche con Foligno in Umbria.\nFerrovie e tranvie.\nLa stazione di Civitanova Marche-Montegranaro \u00e8 posta sulla ferrovia Adriatica, nella tratta fra Ancona e Pescara, e punto di diramazione della ferrovia Civitanova Marche-Fabriano.\nFra il 1911 e il 1955, in prossimit\u00e0 della stazione era presente il capolinea della tranvia elettrica di Civitanova, un breve impianto tranviario di collegamento fra la citt\u00e0 di Civitanova Alta e la localit\u00e0 Porto Civitanova. La tranvia venne poi sostituita da una filovia, soppressa nel 1975.\nPorto.\nDopo una lunga pausa, dal 2011 \u00e8 ripartito il servizio catamarano dal porto di Civitanova Marche verso Sebenico in Croazia.\nPiste ciclabili.\nSulla costa esiste gi\u00e0 un tratto di ciclabile facente parte della realizzanda Ciclovia Adriatica, che una volta completata andr\u00e0 a collegare tutte le localit\u00e0 della costa adriatica: a Civitanova Marche al momento sono limitate ai due lungomare. Un altro percorso sale dal lido a Civitanova alta lungo il rio Maranello, mentre alla fine del lungomare sud si collega un altro tratto che costeggia la sponda nord del fiume Chienti, congiungendosi al percorso del Parco Fluviale del Chienti."}
{"id": "17806", "revid": "1543377", "url": "https://it.wikipedia.org/wiki?curid=17806", "title": "Vivien Leigh", "text": "Nella sua trentennale carriera fu una prolifica attrice non solo di cinema (ha di fatto recitato solo in una ventina di film), ma anche e soprattutto di teatro, ivi diretta pi\u00f9 volte dal secondo marito Laurence Olivier, genere in cui interpret\u00f2 ruoli molto differenti, che vanno dalle eroine delle commedie di No\u00ebl Coward e George Bernard Shaw, a quelle delle tragedie shakespeariane. Il suo volto sar\u00e0 per sempre legato a Rossella (nell'originale Scarlett) O'Hara, la protagonista del celeberrimo film \"Via col vento\", vincitore di ben 8 premi Oscar, oltre a due premi speciali.\nVinse due premi Oscar alla miglior attrice: nel 1940 per \"Via col vento\" (1939) e nel 1952 per la sua interpretazione in \"Un tram che si chiama desiderio\" (1951). Si aggiudic\u00f2, inoltre, un premio BAFTA, due New York Film Critics Circle Awards, un Tony Award e una Coppa Volpi a Venezia. Nel 1999 Leigh si classific\u00f2 al sedicesimo posto nella lista delle pi\u00f9 grandi star femminili di tutti i tempi dall'American Film Institute.\nConvisse per tutta l'et\u00e0 adulta con un disturbo bipolare che ne mise pi\u00f9 volte a rischio le relazioni sociali e professionali, e con una tubercolosi mal curata che la port\u00f2 alla morte nel 1967, a soli 53 anni di et\u00e0.\nBiografia.\nDebutto.\nVivian Mary Hartley, questo \u00e8 il vero nome dell'attrice, nacque a Darjeeling, nel Bengala, da Ernest Hartley, ufficiale della cavalleria britannica di stanza nell'Impero indiano, e Gertrude Robinson Yackje, che si erano sposati nel 1912 a Kensington (Londra). Quando Vivian aveva quattro anni, il padre fu trasferito a Bangalore, mentre la bambina rimase con la madre a Ootacamund.\nVivian fece la sua prima apparizione su un palcoscenico all'et\u00e0 di tre anni, recitando nel gruppo teatrale amatoriale cui partecipava la madre; la donna infuse nella figlia l'amore per la letteratura, sia narrandole storie della mitologia greca o indiana, sia di autori quali Hans Christian Andersen, Lewis Carroll e Rudyard Kipling. All'et\u00e0 di sei anni, fu mandata a studiare nel convento del Sacro Cuore di Roehampton, in Inghilterra, dove divenne amica della futura attrice Maureen O'Sullivan, alla quale espresse per la prima volta il proprio desiderio di svolgere questa professione.\nVivian complet\u00f2 la propria istruzione in Europa, per fare ritorno a Londra nel 1931; l\u00ec scopr\u00ec che in un cinema del West End veniva proiettato un film dell'amica Maureen O'Sullivan, e comunic\u00f2 ai genitori il proprio desiderio di diventare anche lei attrice. Entrambi la sostennero, e il padre la aiut\u00f2 a iscriversi alla Royal Academy of Dramatic Art (R.A.D.A.) a Londra. Poco prima di essere ammessa al R.A.D.A., nell'aprile del 1932, la diciottenne Vivian conobbe l'avvocato Herbert Leigh Holman; dopo un fidanzamento di pochi mesi, i due decisero di sposarsi e Holman, profondamente scettico nei confronti del mondo dello spettacolo, chiese a Vivien di congedarsi dall'Accademia. Il matrimonio ebbe luogo il 20 dicembre 1932 ma, dopo poche settimane, l'ambiziosa Vivian ottenne il permesso di rientrare al R.A.D.A., dove riprese a seguire i corsi di recitazione con grande impegno e disciplina, e inizi\u00f2 a coltivare la passione \u2013 trasmessale dal marito \u2013 nei confronti dell'arte e dell'arredamento, interessi per i quali inizi\u00f2 a dimostrarsi assai abile e competente.\nIl 12 ottobre 1933 nacque la loro figlia Suzanne. Malgrado il lieto evento, la vita matrimoniale e la maternit\u00e0 non risultarono congeniali all'irrequieta indole di Vivian e non la distolsero dalle sue ambizioni artistiche e dall'entusiasmo con cui affront\u00f2 i saggi all'Accademia e i primi lavori come modella pubblicitaria.\nNell'estate del 1934, Vivian accett\u00f2 un piccolo ruolo di comparsa nel film \"Things Are Looking Up\" e assunse l'agente John Gliddon, che le consigli\u00f2 di adottare un nome d'arte. Dapprima l'attrice scelse \"Vivian Holman\", ma Gliddon lo ritenne inadatto e le propose \"April Morn\"; lei rifiut\u00f2 e opt\u00f2 per \"Vivian Leigh\". Gliddon la raccomand\u00f2 al regista Alexander Korda, che per\u00f2 non la ritenne abbastanza dotata come interprete.\nI primi riconoscimenti al talento di Vivian giunsero con l'interpretazione dell'opera teatrale \"The Mask of Virtue\" (1935). Dopo l'apparizione di numerosi articoli in cui veniva elogiata la bravura dell'attrice, Alexander Korda si ricredette e stipul\u00f2 con lei un contratto, su cui il suo nome venne definitivamente corretto in \"Vivien\". Leigh lavor\u00f2 nello spettacolo teatrale di Korda con successo, finch\u00e9 il regista non decise di trasferirsi in un teatro pi\u00f9 grande, per accogliere un maggior numero di spettatori; qui si accorse che la voce di Leigh non era abbastanza forte da essere udibile da tutto il teatro, cosicch\u00e9 lo spettacolo termin\u00f2 presto le sue rappresentazioni.\nIncontro con Laurence Olivier.\nColpito dall'interpretazione di Leigh in \"The Mask of Virtue\", Laurence Olivier la incontr\u00f2 per congratularsi; tra i due nacque un'amicizia che si trasform\u00f2 in attrazione reciproca due anni dopo, quando interpretarono il ruolo di due amanti nel film \"Elisabetta d'Inghilterra\" (1937). Alla fine delle riprese fu chiara la relazione tra i due, nonostante lui fosse sposato con l'attrice Jill Esmond. Leigh e Olivier iniziarono una convivenza, malgrado i rispettivi coniugi rifiutassero entrambi di accordare loro il divorzio.\nLeigh nel frattempo interpret\u00f2 Ofelia nell\"'Amleto\" diretto da Olivier all'Old Vic Theatre. L'attore racconter\u00e0 in seguito un incidente avvenuto a causa di un repentino sbalzo di umore di Vivien mentre si stava tranquillamente preparando ad andare in scena. Senza alcun motivo apparente, ella inizi\u00f2 a inveire contro di lui, prima di ritornare improvvisamente silenziosa con lo sguardo fisso nel vuoto. La sua interpretazione non risent\u00ec dell'avvenimento e, dal giorno seguente, tutto ritorn\u00f2 alla normalit\u00e0. Olivier dichiar\u00f2 che fu il primo momento in cui fu testimone dei forti problemi di personalit\u00e0 di Leigh.\nL'anno seguente Vivien lavor\u00f2 con l'amica Maureen O'Sullivan nel film \"Un americano a Oxford\" (1938), che le regal\u00f2 notoriet\u00e0 negli Stati Uniti, ma che le fece guadagnare anche la reputazione di attrice con cui era molto difficile lavorare. Per questa ragione Korda ammon\u00ec il suo agente, dichiarando che il suo contratto non sarebbe stato rinnovato se Leigh non avesse cambiato atteggiamento e posto freno al suo temperamento.\n\"Via col vento\".\nAffascinata dalla lettura di \"Via col vento\", popolare romanzo di Margaret Mitchell, nel febbraio 1938 Vivien chiese al suo agente americano di segnalarla al produttore David O. Selznick, che stava preparando una riduzione cinematografica dell'opera e che aveva organizzato un'imponente campagna pubblicitaria per trovare l'interprete adatta al ruolo della protagonista Rossella O'Hara. Il contatto fu agevole, in quanto l'agente di Leigh era anche il corrispondente londinese dell'agenzia di Myron Selznick, fratello del produttore. Myron Selznick assistette alla proiezione delle pi\u00f9 recenti pellicole dell'attrice, \"Elisabetta d'Inghilterra\" e \"Un americano a Oxford\", e ne rimase colpito, al punto da recuperare e visionare tutti i film inglesi in cui lei aveva recitato. Nell'agosto dello stesso anno contatt\u00f2 Alexander Korda, presso cui Leigh era ancora sotto contratto, per scritturarla l'anno seguente.\nNel frattempo Olivier, forte del grande successo ottenuto negli ultimi anni in Inghilterra, e nel tentativo di sfondare anche negli Stati Uniti, part\u00ec per Hollywood dopo che il produttore Samuel Goldwyn gli propose il ruolo di Heathcliff in \"Cime tempestose\" (1939), riduzione cinematografica dell'omonimo romanzo, per la regia di William Wyler. Leigh ricevette un'offerta per il ruolo secondario di Isabella, che per\u00f2 lei rifiut\u00f2, sperando di ottenere invece il ruolo della protagonista femminile Cathy, gi\u00e0 assegnato a Merle Oberon. Il dissenso tra il produttore e il regista fece s\u00ec che l'attrice in un primo momento non seguisse Olivier in America.\nLa Leigh si rec\u00f2 poi a Los Angeles in ottobre, in apparenza solo per stare vicino al compagno. Quando Myron Selznick, che era anche agente di Laurence Olivier, la conobbe personalmente, cap\u00ec che aveva tutte le caratteristiche che il fratello David stava da tempo cercando per la protagonista di \"Via col vento\", con l'unica pecca dell'accento inglese incompatibile con il personaggio di Rossella O'Hara, un'americana del Sud. Egli condusse pertanto Vivien sul set il 10 dicembre 1938, mentre avvenivano le primissime riprese del film, ovvero l'incendio della citt\u00e0 di Atlanta, e la present\u00f2 a David O'Selznick e al regista George Cukor. Il produttore rimase entusiasta della bellezza di Leigh, del suo temperamento e della vitalit\u00e0 con cui affront\u00f2 i provini. L'attrice vinse la concorrenza delle ultime tre candidate che ancora ambivano al ruolo dell'indomita Rossella, ovvero Paulette Goddard, Jean Arthur e Joan Bennett, e dopo pochi giorni ottenne la parte, iniziando a lavorare con impegno e determinazione per modificare il proprio accento inglese.\nLe riprese del film furono molto lunghe ed estenuanti, soprattutto dopo che il regista George Cukor venne sostituito con Victor Fleming, con il quale sia la Leigh che la partner Olivia de Havilland ebbero frequenti discussioni, al punto che entrambe le attrici si rivolsero pi\u00f9 volte di nascosto a Cukor, nei fine settimana o addirittura di notte, per ricevere consigli e suggerimenti sulle loro rispettive interpretazioni. Leigh fece comunque amicizia, oltre che con la de Havilland, anche con Leslie Howard e Clark Gable nonostante di quest'ultimo non apprezzasse l'alito (che a detta sua sapeva di fumo) al punto da far tagliare alcune scene in cui avrebbe dovuto baciarlo. In un'intervista, Olivia de Havilland disse che \"Ci voleva molto per preparare le telecamere, per avere pronto il set di una scena da girare. Cos\u00ec Vivien trovava un angolo tranquillo, in disparte, e lei e Gable giocavano ad un gioco chiamato battaglia navale, e occasionalmente invitavano anche me ad unirsi a loro\". Gli intensi ritmi di lavorazione, che andavano ad aggiungersi al malcelato disprezzo di Vivien per i set cinematografici, furono causa di forte stress per l'attrice, che fu impegnata nelle riprese del film sette giorni su sette, e spesso fino a notte fonda, il che non le consentiva di vedere Olivier, il quale nel frattempo si era trasferito a New York per recitare a Broadway in una commedia accanto alla star del palcoscenico Katharine Cornell.\n\"Via col vento\" procur\u00f2 a Leigh un'immediata notoriet\u00e0, ma lei replic\u00f2 a ci\u00f2 sostenendo che \"Io non sono una star del cinema \u2013 Io sono un'attrice. Essere una star del cinema \u2013 solo una star del cinema \u2013 \u00e8 una vita cos\u00ec finta, vissuta solo per finti valori e per la pubblicit\u00e0. Le attrici vanno avanti per cos\u00ec tanto tempo e ci sono sempre ruoli meravigliosi da interpretare\". Per la sua memorabile e intensa interpretazione, l'attrice vinse uno dei dieci Premi Oscar ottenuti dal film, oltre ad altri riconoscimenti.\nMatrimonio e anni quaranta.\nNel febbraio 1940 Jill Esmond si arrese e concesse il divorzio a Olivier, e lo stesso fece Holman con Vivien Leigh, conservando per\u00f2 una stretta amicizia con lei, che durer\u00e0 tutta la vita; sia Esmond che Holman ottennero la custodia dei rispettivi figli, Tarquin Olivier e Suzanne Holman. Il 30 agosto dello stesso anno, Vivien Leigh spos\u00f2 Laurence Olivier a Santa Barbara, in California, con una cerimonia civile a cui furono presenti solo i due testimoni, l'attrice Katharine Hepburn e lo scrittore e sceneggiatore Garson Kanin.\nLa Leigh, nella speranza di riconfermare il proprio successo presso il pubblico americano, fece un provino per il film \"Rebecca, la prima moglie\" di Alfred Hitchcock, in cui il marito aveva il ruolo di protagonista e il cui produttore era ancora David O. Selznick; quest'ultimo per\u00f2 not\u00f2 una minore intensit\u00e0 di interpretazione e un minore entusiasmo verso il ruolo, visione condivisa sia da Hitchcock sia da George Cukor, mentore di Leigh. Al suo posto venne dunque scritturata Joan Fontaine. Leigh si propose per un altro ruolo accanto al marito, quello di protagonista in \"Orgoglio e pregiudizio\", ma la parte and\u00f2 a Greer Garson. Una terza occasione di lavorare insieme, in \"Il ponte di Waterloo\", sfum\u00f2 perch\u00e9 Olivier venne sostituito con Robert Taylor.\nI coniugi Olivier allestirono allora una rappresentazione teatrale di Romeo e Giulietta a Broadway, ma la stampa di New York critic\u00f2 il carattere adulterino della relazione tra i due prima del matrimonio, oltre che il rifiuto di tornare in patria per dare il loro contributo a un'Inghilterra fortemente colpita dalla guerra. Lo spettacolo fu pertanto oggetto di recensioni negative e per la coppia, che aveva investito in esso buona parte del proprio denaro, fu un periodo di crisi finanziaria. Nel 1941 girarono insieme \"Lady Hamilton\", una delle tante pellicole che Hollywood realizz\u00f2 con l'obiettivo di spingere il pubblico americano a un sentimento pro-britannico. Il film, in cui Olivier e Leigh interpretarono i ruoli di Horatio Nelson e della sua amante Emma Hamilton, ebbe grande successo al punto che Winston Churchill, che per molti anni intrattenne rapporti di amicizia con la coppia, ne organizz\u00f2 una proiezione privata durante una festa cui partecip\u00f2 anche Franklin Delano Roosevelt.\nNel 1943 i coniugi Olivier tornarono in Inghilterra e la Leigh si rec\u00f2 in Nordafrica per partecipare ad alcuni spettacoli per le truppe, prima di ammalarsi gravemente con sintomi di tosse e febbre persistenti; le fu diagnosticata una tubercolosi al polmone sinistro, e fu dimessa dopo molte settimane di ricovero, apparentemente guarita, ma affetta nel frattempo da una forte depressione. Dopo il ritorno a casa da Olivier, ebbe una serie di frequenti attacchi maniacali (dei quali al termine non ricordava nulla), accompagnati dall'alternarsi di momenti di depressione e di iperattivit\u00e0, che il marito riconobbe come i primi sintomi del suo disturbo bipolare.\nNel 1945 l'attrice torn\u00f2 a recitare sul grande schermo, ma le pellicole \"Cesare e Cleopatra\" (1945) e \"Anna Karenina\" (1948) non riscossero grande successo. Nel 1947 Olivier venne nominato baronetto e Vivien lo accompagn\u00f2 a Buckingham Palace per la cerimonia di investitura, divenendo cos\u00ec Lady Olivier, titolo (e conseguente \"status\") che conserv\u00f2 anche dopo il divorzio. Nel 1948 gli Olivier si recarono in Australia e Nuova Zelanda per raccogliere fondi per l'Old Vic Theatre; durante i sei mesi di permanenza nei paesi oceanici, la coppia recit\u00f2 insieme in varie opere, tra cui il \"Riccardo III\", riscuotendo grande successo. Nonostante ci\u00f2, Leigh, sofferente per problemi di insonnia, per una settimana lasci\u00f2 il posto sul palcoscenico alla propria sostituta. I membri della compagnia ricordano frequenti litigi tra Vivien e Olivier, il peggiore dei quali conclusosi con l'iniziale rifiuto di lei di salire sul palcoscenico, e il ripensamento solo dopo una serie di reciproci schiaffi sul viso.\nTerminata la tourn\u00e9e, entrambi rientrarono in Inghilterra stanchi e malati, al punto che Olivier dichiarer\u00e0 in seguito che il rapporto con Vivien si deterior\u00f2 proprio durante quel periodo. Tuttavia i problemi personali non stavano ancora compromettendo la loro carriera, anzi, il successo della tourn\u00e9e li spinse ad apparire insieme al West End, replicando gli stessi spettacoli del tour estero, con l'aggiunta del dramma classico Antigone, fortemente voluto da Leigh che da tempo ambiva a un ruolo da protagonista in una tragedia.\nVivien e Blanche.\nAlla fine degli anni quaranta, la Leigh cerc\u00f2 di ottenere il ruolo di \"Blanche Dubois\" nella produzione teatrale inglese di \"Un tram che si chiama desiderio\" del drammaturgo Tennessee Williams, che aveva gi\u00e0 ammirato il talento dell'attrice in \"Antigone\". Contattato da Williams e dalla produttrice Irene Mayer Selznick, Olivier si dimostr\u00f2 perplesso sull'opportunit\u00e0 di stipulare il contratto, poich\u00e9 temeva che il carattere 'forte' dell'opera (che prevedeva una scena di stupro e vari riferimenti alla promiscuit\u00e0 e all'omosessualit\u00e0), potesse causare aggravamenti nel gi\u00e0 difficile carattere di Vivien. L'attrice si ostin\u00f2 e ottenne la parte di protagonista nel dramma, la cui prima ebbe luogo nell'ottobre 1949; il lavoro, diretto dallo stesso Olivier, ricevette forti critiche da parte della stampa, sia sul contenuto dell'opera che sull'interpretazione tipicamente \"inglese\" di Leigh, ritenuta troppo classica, composta e posata. Gli Olivier furono inoltre dispiaciuti che parte del successo commerciale dell'opera derivasse dall'aspettativa del pubblico di assistere a ci\u00f2 che credeva essere una storia lasciva e scandalosa, piuttosto che un dramma di tipo \"classico\" al quale esso era abituato; nonostante ci\u00f2, alcuni critici, tra cui No\u00ebl Coward, ne furono estasiati.\nL'impegno teatrale dell'attrice termin\u00f2 dopo 326 repliche, quando venne scritturata per interpretare Blanche anche nella versione cinematografica del dramma, accanto a Marlon Brando, con il quale stringer\u00e0 un buon rapporto professionale, grazie al suo irriverente e talvolta piccante senso dell'umorismo. Vivien ebbe invece frequenti dissapori con il regista Elia Kazan, al punto che egli riconoscer\u00e0 pubblicamente il suo effettivo talento di attrice solo verso la fine delle riprese. L'intensa e memorabile interpretazione di Blanche procur\u00f2 all'attrice il suo secondo Premio Oscar e altri prestigiosi riconoscimenti, ma anche un morboso e inscindibile legame con il suo personaggio, che la condusse lentamente nel baratro della follia. Il film potrebbe aver inferto a Leigh il colpo di grazia emotivo, poich\u00e9 sembra che l'attrice fosse entrata nella parte a tal punto da non esser pi\u00f9 in grado di scindere il personaggio dalla vita reale e di tornare la persona di prima. Si racconta persino che i medici che la visitarono poco prima della sua morte, domandandole se ricordasse il suo nome, si sentirono rispondere: \"Ma certo! Il mio nome \u00e8 Blanche Dubois\".\nDivorzio.\nNel 1951, Leigh e Olivier interpretarono i ruoli di Giulio Cesare/Marco Antonio e di Cleopatra in due differenti spettacoli, uno tratto dall'opera di William Shakespeare (in cui Olivier vest\u00ec i panni di Antonio) e l'altro da quella di George Bernard Shaw (con Olivier nel ruolo di Cesare), alternando ogni sera una delle due performance e ottenendo buone recensioni per entrambe, al punto da rappresentarle anche a New York l'anno seguente. Le critiche furono positive anche in America, a eccezione di quella di Kenneth Tynan, secondo il quale il mediocre talento di Vivien Leigh oscurava quello, pi\u00f9 notevole, del marito; questa recensione fece nuovamente sprofondare l'attrice nell'ansia, nonostante fosse solo un esempio isolato a fronte della maggioranza di commenti positivi sulla sua interpretazione.\nL'anno seguente Leigh si trasfer\u00ec a Ceylon per girare un film con la Paramount Pictures, \"La pista degli elefanti\" (1954), con la regia di William Dieterle, ma cadde vittima di un forte esaurimento nervoso pochi giorni dopo l'inizio delle riprese, e venne sostituita da Elizabeth Taylor. Tornata in Inghilterra, comunic\u00f2 al marito di aver avuto una relazione con Peter Finch, coprotagonista nel film che avrebbe dovuto girare. Ormai impossibilitato a nascondere i problemi di salute della moglie ad amici e colleghi, Olivier fece ricoverare Vivien per alcuni mesi, dopo i quali lei si riprese e recit\u00f2 accanto al marito in \"The Sleeping Prince\".\nNel 1955, la Leigh e Olivier andarono in scena nella citt\u00e0 natale di William Shakespeare, Stratford-upon-Avon, dove recitarono insieme in \"La dodicesima notte\", \"Macbeth\" e \"Tito Andronico\". Le performance della coppia attirarono un vasto pubblico e ottennero ottime recensioni, oltre a procurare all'attrice un certo miglioramento delle condizioni di salute. No\u00ebl Coward propose quindi all'attrice il ruolo di protagonista in un suo spettacolo, ma proprio in quel periodo lei scopr\u00ec di essere incinta e rinunci\u00f2 all'impegno; poche settimane dopo, per\u00f2, ebbe un aborto spontaneo che la fece ripiombare in un lungo periodo di depressione. Olivier la condusse allora con s\u00e9 in una tourn\u00e9e europea del \"Tito Andronico\", ma il viaggio fu segnato dai frequenti attacchi di ister\u00eca di Vivien, le cui crisi maniacali coinvolsero Olivier e il resto della compagnia, al punto che, al loro ritorno, l'attore chiese all'ex marito di lei, Leigh Holman, di trasferirsi temporaneamente a casa loro per aiutarlo ad affrontare la difficile situazione. Nel 1955 la Leigh prese parte anche al film \"Profondo come il mare\" di Anatole Litvak, che per\u00f2 non ebbe successo.\nNel 1958, considerando il suo matrimonio ormai in crisi irreversibile, intraprese una relazione con l'attore John Merivale che, pienamente consapevole della difficile situazione clinica dell'attrice, rassicur\u00f2 Olivier sul suo desiderio di prendersi cura di lei. Nel 1960 gli Olivier divorziarono, e lui si rispos\u00f2 in seguito con l'attrice Joan Plowright.\nUltimi anni.\nMerivale tent\u00f2 di instaurare un rapporto stabile con Leigh, con il supporto di Leigh Holman, ma nonostante l'apparente recupero di una certa serenit\u00e0, ella confid\u00f2 che avrebbe preferito \"aver vissuto una breve vita con Larry [Olivier] che una lunga senza di lui\". In quel periodo l'attrice prese parte anche al film \"La primavera romana della signora Stone\" (1961) di Jos\u00e9 Quintero, tratto dall'omonimo romanzo di Tennessee Williams, in cui recit\u00f2 accanto al giovane Warren Beatty.\nTra il luglio 1961 e il maggio 1962, Merivale segu\u00ec Vivien in una tourn\u00e9e in Australia, Nuova Zelanda e America Latina, dove lei ottenne critiche positive, nonostante non avesse pi\u00f9 Olivier al suo fianco sul palcoscenico. Malgrado fosse periodicamente colpita da episodi depressivi, riusc\u00ec a continuare a lavorare, e nel 1963 vinse anche un Tony Award come miglior attrice per la sua interpretazione nel musical \"Tovarich\". Nel 1965, in un ruolo pensato inizialmente per Katharine Hepburn, apparve per l'ultima volta sul grande schermo nel film \"La nave dei folli\" di Stanley Kramer, inserita in un cast internazionale che comprendeva, tra gli altri, Simone Signoret, Jos\u00e9 Ferrer, Lee Marvin e Oskar Werner.\nNel maggio del 1967, mentre si stava preparando alle rappresentazioni di \"Un equilibrio delicato\" (tratto dal dramma di Edward Albee) accanto a Michael Redgrave, la Leigh venne colpita da un ennesimo grave attacco di tubercolosi, malattia di cui ormai soffriva da oltre vent'anni; l'attrice tent\u00f2 di resistere per alcune settimane, rifiutando il ricovero e osservando il riposo assoluto presso la sua residenza londinese di Eaton Square.\nLa sera del 7 luglio, Merivale la lasci\u00f2 per recarsi a recitare in teatro, come ogni giorno, e torn\u00f2 a casa a mezzanotte trovandola addormentata. Circa mezz'ora dopo vide il suo corpo che giaceva a terra senza vita; cercando di raggiungere il bagno, l'attrice aveva avuto un collasso in seguito all'entrata di liquido nei polmoni, oltre a una forte emorragia interna. Merivale attese le 8 del mattino successivo per contattare Olivier, che era ricoverato in un ospedale vicino per un cancro alla prostata. L'attore si rec\u00f2 subito a Eaton Square, ma sconvolto e gi\u00e0 sofferente per la malattia, non fu in grado di aiutare Merivale, a cui lasci\u00f2 il compito di affrontare i preparativi per il funerale.\nVivien Leigh venne cremata al Golders Green Crematorium e le sue ceneri furono sparse da Merivale nel laghetto di Tickerage Mill, residenza dell'attrice presso la localit\u00e0 di Blackboys, nel Sussex (Inghilterra).\n\u00c8 stata madrina delle attrici Juliet Mills e Suzanna Leigh."}
{"id": "17810", "revid": "1646134", "url": "https://it.wikipedia.org/wiki?curid=17810", "title": "Presidente del Consiglio dei ministri della Repubblica Italiana", "text": "Il Presidente del Consiglio dei ministri della Repubblica Italiana \u00e8 il capo del governo della Repubblica Italiana.\nLa carica non \u00e8 elettiva ma viene assegnata dal Presidente della Repubblica ai sensi dell'articolo 92 della Costituzione, che non richiede particolari requisiti necessari per tale nomina. Il Presidente della Repubblica nomina il Presidente del Consiglio dei Ministri e su proposta di esso nomina i Ministri della Repubblica. Il governo quindi deve ricevere la fiducia di entrambe le Camere.\nDal 13 febbraio 2021 il Presidente del Consiglio dei ministri \u00e8 Mario Draghi.\nStoria.\nPur non essendo menzionata nello Statuto Albertino, gi\u00e0 all'epoca del regno d'Italia si era venuta a delineare la figura del presidente del Consiglio, come uno dei ministri (spesso quello dell'interno) incaricato di presiedere il collegio, dunque senza una costituzione autonoma. Nell'Italia fascista, con la legge del 24 dicembre 1925 (una delle \"leggi fascistissime\"), venne adottata la denominazione di \"Capo del governo primo ministro segretario di Stato\", che attribuiva al presidente del Consiglio attribuiti notevoli poteri e una superiorit\u00e0 gerarchica sugli altri ministri.\nDopo la caduta del fascismo, con la nascita della Repubblica Italiana e l'entrata in vigore il 1\u00ba gennaio 1948 della Costituzione, venne introdotta in Italia la forma di governo di repubblica parlamentare, e fu confermato il ruolo di preminenza istituzionale del Presidente del Consiglio sugli altri ministri.\nStoricamente, l'attivit\u00e0 del Presidente del Consiglio \u00e8 stata pi\u00f9 quella di mediazione fra i partiti della maggioranza che quella di direzione dell\u2019attivit\u00e0 di governo. Il suo potere di indirizzo, inoltre, \u00e8 limitato, perch\u00e9 non ha, almeno formalmente, la facolt\u00e0 di rimuovere dai propri incarichi i ministri con i quali si trovi in disaccordo; la prassi del \"rimpasto\" o quella pi\u00f9 rara del voto di sfiducia individuale da parte del Parlamento possono essere considerate dei surrogati alla mancanza formale di questo potere.\nA partire dagli anni 1980 si \u00e8 assistito ad un'opera di riordino legislativo della figura del Presidente del Consiglio, culminata nella legge n. 400 del 1988 e il decreto legislativo n. 79 del 1999, tramite le quali ne sono state definite la struttura e le funzioni.\nSuccessivamente, l'adozione di leggi elettorali che prevedono l'indicazione, prima delle elezioni politiche, dei leader di partiti e coalizioni (cio\u00e8 dei soggetti che, in caso di vittoria elettorale, durante le consultazioni verranno presumibilmente proposti al presidente della Repubblica per la nomina a presidente del consiglio) e il bipolarismo hanno \"de facto\" dotato il Presidente del Consiglio di una capacit\u00e0 decisionale e direttiva maggiore all'interno delle dinamiche del governo.\nA parte quattro presidenti di governi tecnici non iscritti a partiti al momento dell'elezione (Carlo Azeglio Ciampi, Lamberto Dini, Mario Monti e Mario Draghi), la maggior parte dei presidenti del Consiglio della Repubblica Italiana lo divennero da deputati, mentre cinque lo divennero da senatori (Giulio Andreotti, Adone Zoli, Amintore Fanfani, Giovanni Spadolini e Mario Monti) e sette da estranei al Parlamento (Carlo Azeglio Ciampi, Lamberto Dini, Matteo Renzi, Giuseppe Conte, Mario Draghi e Giuliano Amato al varo del suo secondo governo).\nFonti legislative.\nIl presidente del Consiglio dei ministri \u00e8 un organo monocratico di rilevanza costituzionale, che presiede un organo collegiale chiamato Consiglio dei ministri e posto a capo della Presidenza del Consiglio dei ministri, ai sensi della legge n. 400, 1988. \u00c8 disciplinato dalla Costituzione agli articoli , , e .\nDal punto di vista protocollare, \u00e8 la quarta pi\u00f9 alta carica della Repubblica Italiana.\nNomina.\nIl presidente della Repubblica nomina il presidente del Consiglio dei ministri e, su proposta di questo, i ministri. \nNella prassi la nomina \u00e8 preceduta da un complesso processo, detto \"fase delle consultazioni\", che inizia con il presidente della Repubblica che ascolta i pareri dei presidenti della Camera dei deputati e del Senato della Repubblica, nonch\u00e9 dei senatori a vita di diritto in quanto ex presidenti della Repubblica; successivamente sonda gli orientamenti delle forze politiche presenti in Parlamento al fine di individuare un soggetto potenzialmente in grado di raccogliere un largo consenso. Se da tali sondaggi emerge un nome, conferisce l'incarico di formare il nuovo governo a tale persona; nel caso di crisi di governo caratterizzate da incertezza o litigiosit\u00e0, il presidente della Repubblica pu\u00f2 richiedere un mandato \"esplorativo\", affidato a personalit\u00e0 \"super partes\" per verificare la possibilit\u00e0 di formare una maggioranza parlamentare.\nA questo punto, il presidente del Consiglio incaricato pu\u00f2 svolgere una propria fase di consultazioni, rinunciare all'incarico, accettare l'incarico con riserva oppure accettare l'incarico senza riserva e proporre subito al presidente della Repubblica la lista dei ministri.\nLa nomina consiste nell'emanazione di tre decreti:\nPrima di assumere le funzioni, il presidente del Consiglio dei ministri e i ministri prestano giuramento nelle mani del presidente della Repubblica, come prevede l'articolo 93 della Costituzione. Con il giuramento, il governo entra nell'esercizio delle sue funzioni ed entro dieci giorni dal decreto di nomina si presenta alle Camere per chiedere la fiducia di entrambi i rami del Parlamento secondo quanto stabilito dall'articolo 94 della Costituzione.\nFunzioni.\nLa Costituzione, all'articolo 95, stabilisce che il Presidente del Consiglio dei ministri promuove e coordina l'attivit\u00e0 dei ministri: questo potere di coordinamento dei ministri \u00e8 stato di intensit\u00e0 molto variabile nella storia dello Stato italiano, in quanto fortemente condizionato dal peso dei singoli ministri e quindi dei partiti dei quali essi erano l'espressione. Tuttavia generalmente il Presidente del Consiglio svolge il suo ruolo con una funzione di \"primus inter pares\" tra i ministri.\nLa legge 23 agosto 1988, n. 400 esplicita le attribuzioni del Presidente del Consiglio. Il Presidente fissa l'ordine del giorno del Consiglio, e in particolare pu\u00f2 avocare nel Consiglio decisioni di competenza di singoli dicasteri.\nOltre a quelle attribuitegli in quanto membro del governo italiano, il Presidente del Consiglio indica al Presidente della Repubblica la lista dei ministri per la nomina e controfirma tutti gli atti aventi valore di legge dopo che sono stati firmati dal Presidente della Repubblica. \nUna funzione particolarmente delicata che la legge affida direttamente al Presidente del Consiglio \u00e8 quella di vigilanza e controllo sul sistema di informazione per la sicurezza della Repubblica, ossia i Servizi segreti dello Stato.\nImpedimento e supplenza.\nL'articolo 8 della legge 23 agosto 1988, n. 400, disciplina il caso di assenza o impedimento temporaneo del presidente del Consiglio dei ministri, stabilendo che la supplenza spetti ad un eventuale vicepresidente del Consiglio dei ministri.\nNel caso in cui siano nominati pi\u00f9 vicepresidenti, la supplenza spetta al vicepresidente pi\u00f9 anziano secondo l'et\u00e0.\nQualora non fosse stato nominato un vicepresidente del Consiglio dei ministri, la supplenza spetta, in assenza di diversa disposizione da parte del Presidente del Consiglio dei ministri, al ministro pi\u00f9 anziano secondo l'et\u00e0.\nLa bandiera distintiva.\nConsiste in un drappo azzurro bordato da due bordi color oro al centro del quale campeggia l'emblema della Repubblica. Lo stendardo dovrebbe essere esposto ad ogni impegno ufficiale del presidente e sui veicoli che lo trasportano, tuttavia non viene quasi mai usato. I colori principali sono il blu e l'oro, da sempre considerati colori legati al comando."}
{"id": "17811", "revid": "125432130", "url": "https://it.wikipedia.org/wiki?curid=17811", "title": "Candelora", "text": "Candelora \u00e8 il nome con cui \u00e8 popolarmente nota in italiano (ma nomi simili esistono anche in altre lingue) la festa della Presentazione di Ges\u00f9 al Tempio (), celebrata dalla Chiesa cattolica il 2 febbraio. Nella celebrazione liturgica si benedicono le candele, simbolo di Cristo \"luce per illuminare le genti\", come il bambino Ges\u00f9 venne chiamato dal vecchio Simeone al momento della presentazione al Tempio di Gerusalemme, che era prescritta dalla Legge giudaica per i primogeniti maschi.\nNel calendario tridentino la festa era chiamata \"Purificazione della Beata Vergine Maria\". La riforma introdotta dal Concilio Vaticano II ha voluto manifestare pi\u00f9 chiaramente la centralit\u00e0 della figura di Cristo.\nLa festa viene osservata anche dalla Chiesa ortodossa e da diverse chiese protestanti. In molte zone e in diverse confessioni \u00e8 tradizione comune che i fedeli portino le proprie candele alla chiesa locale per la benedizione.\nFondamento biblico.\nSecondo la legge di Mos\u00e8 (), ogni primogenito maschio del popolo ebraico era considerato offerto al Signore, ed era necessario che dopo la sua nascita i genitori lo riscattassero con l'offerta di un sacrificio. Inoltre, secondo la stessa legge di Mos\u00e8, una donna era considerata impura del sangue mestruale, indipendentemente dal fatto che il nuovo nato fosse il primogenito o no: l'impurit\u00e0 durava 40 giorni se il figlio era maschio e 66 giorni se era una femmina (). Per la combinazione dei due passi scritturistici, ai tempi di Ges\u00f9 era previsto che 40 giorni dopo la nascita avvenissero simultaneamente l'offerta del primogenito e la purificazione della madre, come in effetti Maria e Giuseppe fecero, secondo quanto narra il vangelo secondo Luca (). Da qui la festa del 2 febbraio, che cade 40 giorni dopo il 25 dicembre, giorno in cui si celebra la nascita di Ges\u00f9.\nIstituzione della festa.\nAnticamente questa festa veniva celebrata il 14 febbraio (40 giorni dopo l'Epifania), e la prima testimonianza al riguardo ci \u00e8 data da Egeria nella sua \"Peregrinatio\" (cap. 26). La denominazione di \"Candelora\", data popolarmente alla festa, deriva dalla somiglianza del rito del lucernario, festa ebraica di cui parla Egeria (\u00abSi accendono tutte le lampade e i ceri, facendo cos\u00ec una luce grandissima\u00bb \"Peregrinatio Aetheriae\" 24, 4), con le antiche fiaccolate rituali che gi\u00e0 si facevano nei Lupercali, antichissima festivit\u00e0 romana che si celebrava proprio a met\u00e0 febbraio. La somiglianza tra questa festivit\u00e0 pagana e quella cristiana non \u00e8 solo nell'uso delle candele, ma soprattutto nell'idea della purificazione: nell'una relativa all'usanza ebraica () nell'altra riguardo alla februatio: \nDurante il suo episcopato, papa Gelasio I (492-496) ottenne dal Senato l'abolizione dei pagani Lupercali, che furono sostituiti dalla festa cristiana della Candelora. Nel VI secolo la ricorrenza fu anticipata da Giustiniano al 2 febbraio, data in cui si festeggia ancora oggi.\nIn Oriente si d\u00e0 molto risalto all'incontro tra Ges\u00f9 e il vecchio sacerdote Simeone e la profetessa Anna nel tempio di Gerusalemme; e la festa ha infatti il nome di \"Hypapante\" (cio\u00e8 \"incontro\"). Gli anziani Simeone e Anna riconoscono nel bambino il Messia, per cui Simeone ringrazia commosso Dio di averlo potuto vedere prima di morire e profetizza gli eventi futuri a Maria e Giuseppe. Simeone e Anna sono visti come gli ultimi profeti e il simbolo dell'incontro promesso tra il Messia e il popolo d'Israele.\nPapa Paolo VI menzion\u00f2 anche una pia vedova romana, Vicellia, vissuta alla met\u00e0 del quinto secolo, la quale avrebbe associato al rito la processione con le candele: \u00abfestum occursus Salvatoris nostri Dei cum candelis\u00bb (cfr. Rado, II, 1140). L'offerta del cero era divenuto \"segno della propria sottomissione a Chi \u00e8 costituito Capo nella Chiesa\". Su Egeria e Vicellia era aperto il dibattito degli studiosi negli anni '60-'70.\nIn Occidente, invece, con il tempo la festa ha assunto carattere mariano, facendo prevalere l'aspetto della purificazione della madre su quello del riscatto del primogenito: per questo, prima della riforma liturgica avviata dal Concilio Vaticano II, la festa era chiamata \"Purificazione di Maria\" (nel Messale del 1962 era celebrata come festa di seconda classe con precedenza sulla domenica eventualmente occorrente). La riforma liturgica ha voluto, invece, dare centralit\u00e0 a Cristo come primogenito del Padre e del nuovo Israele, rendendo cos\u00ec questa festa non pi\u00f9 mariana, ma cristologica. Cos\u00ec anche nel rito ambrosiano.\nIl giorno successivo, il 3 febbraio, si celebra la memoria di san Biagio di Sebaste, nella quale \u00e8 tradizione, in alcuni luoghi, compiere una benedizione della gola con le candele benedette il giorno precedente, poich\u00e9, tra i miracoli che sono stati attribuiti a questo santo, figura anche il salvataggio di un bambino che stava soffocando dopo aver ingerito una lisca di pesce; per questo motivo, nell'iconografia san Biagio viene spesso rappresentato con candele.\nLa Madonna della Candelaria.\nSecoli pi\u00f9 tardi, fra il 1392 e il 1400, due pastori guanci, allora ancora pagani, dell'isola di Tenerife (Isole Canarie) trovarono una statua lignea della Madonna sulla spiaggia di Chimisay. L'immagine si impose alla loro attenzione con potenti miracoli e i guanci le diedero il nome di Chaxiraxi, che vuol dire Signora del Mondo. Prima della conquista spagnola di Tenerife, gli aborigeni guanci celebravano una festa intorno alla statua della Vergine durante il festival dei Be\u00f1esmen nel mese di agosto. Questa era la festa del raccolto, che segnava l'inizio dell'anno.\nDopo la conquista spagnola, completata nel 1496, la festa cominci\u00f2 ad essere celebrata con un carattere mariano. Nel 1497 il conquistador Alonso Fern\u00e1ndez de Lugo fece celebrare la prima festa della Candelora, dedicata in particolare alla Vergine Maria, in coincidenza con la festa della Purificazione, il 2 febbraio. Oggi, la festa della Vergine della Candelaria si celebra nelle isole Canarie sia il 2 febbraio che il 15 agosto, giorno della Assunzione della Vergine Maria nel calendario cattolico. Per alcuni storici, le celebrazioni celebrate in onore della Vergine durante il mese di agosto sono una reminiscenza sincretistica delle vecchie feste dei Be\u00f1esmen.\nCelebrazioni precristiane a cui la Candelora somiglia.\nCelebrazioni legate alla luce in questo periodo dell'anno esistevano anche in alcune tradizioni religiose precristiane. Alcuni studiosi ipotizzano che la Candelora cristiana possa essere stata introdotta in sostituzione di una festivit\u00e0 preesistente, anche vista la coincidenza del periodo dell'anno con il periodo di 40 giorni dopo la nascita di Ges\u00f9.\nNel mondo romano la Dea Februa (Giunone) veniva celebrata alle calende di febbraio (nel calendario romano i mesi seguivano il ciclo della luna. Il primo giorno di ogni mese corrispondeva al novilunio (luna nuova) ed era chiamato \"calende\", da cui deriva il nome \"calendario\"). L'assonanza tra la \"purificazione\" implicata dal nome della divinit\u00e0 (\"Februa\" deriva dal verbo \"februare\", cio\u00e8 \"purificare\") e dal mese che la onora, da una parte, e, dall'altra, la posteriore festa cristiana della \"Purificazione della Beata Vergine Maria\" lascerebbe intendere un collegamento che sostiene l'ipotesi della \"sostituzione\" cristiana di una festa pagana.\nLa festa di Imbolc, nella tradizione celtica, segnava il passaggio tra l'inverno e la primavera, ovvero tra il momento di massimo buio e freddo e quello di risveglio della luce.\nNella cultura di massa.\nNumerosi sono i proverbi dialettali che pronosticano il tempo atmosferico a venire in base a quello che si manifesta il giorno della Candelora, anche in contrasto fra loro.:\nNelle usanze cattoliche la Candelora \u00e8 tradizionalmente il giorno in cui vengono rimossi il presepe e ogni altro addobbo natalizio."}
{"id": "17812", "revid": "1534511", "url": "https://it.wikipedia.org/wiki?curid=17812", "title": "Iperone (fisica)", "text": "Gli iperoni sono particelle della famiglia dei barioni, insieme ai nucleoni (protoni e neutroni). \nMentre i nucleoni sono costituiti solo da due tipi di quark, gli up (\"u\") e i down (\"d\"), gli iperoni hanno al loro interno anche il quark strange (\"s\"). Non contengono invece il quark charm (\"c\") e il quark bottom (\"b\").\nGli iperoni furono osservati per la prima volta nel 1947 da Rochester e Butler, studiando i raggi cosmici, e in seguito sono stati prodotti negli acceleratori di particelle: ad esempio a Frascati si producono nuclei atomici con un \u039b0 al posto di un neutrone.\nTavola degli iperoni.\nL'iperone formula_1 \u00e8 stato la prima evidenza sperimentale dell'esistenza del quark \"s\"."}
{"id": "17813", "revid": "1305772", "url": "https://it.wikipedia.org/wiki?curid=17813", "title": "Iperone", "text": ""}
{"id": "17816", "revid": "125405108", "url": "https://it.wikipedia.org/wiki?curid=17816", "title": "Giacomo il Maggiore", "text": "Figlio di Zebedeo e di Salome, era il fratello di Giovanni apostolo; secondo i vangeli sinottici Giacomo e Giovanni erano assieme al padre sulla riva del lago quando Ges\u00f9 li chiam\u00f2 per seguirlo. Stando al \"Vangelo secondo Marco\", Giacomo e Giovanni furono soprannominati da Ges\u00f9 \"Boanerghes\", \u00abfigli del tuono\u00bb, Giacomo fu uno dei tre apostoli che assistettero alla trasfigurazione di Ges\u00f9. Secondo gli \"Atti degli Apostoli\" fu messo a morte dal re Erode Agrippa I.\n\u00c8 venerato da tutte le Chiese cristiane che riconoscono il culto dei santi.\nAgiografia.\nFonti storiche.\nNon esistono riferimenti archeologici diretti (come epigrafi) certi alla vita e all'operato di Giacomo, e nemmeno riferimenti diretti in opere di autori antichi non cristiani. Le fonti testuali pervenuteci sono di due tipi:\nAl pari degli altri personaggi neotestamentari, la cronologia e la vita di Giacomo non ci sono note con precisione. I testi evangelici lo indicano come un fedele seguace del maestro, ma il periodo precedente e seguente alla sua partecipazione al ministero itinerante di Ges\u00f9 (probabilmente 28-30, vedi data di morte di Ges\u00f9) \u00e8 ipotetico e frammentario.\nLa vita.\nGiacomo \u00e8 probabilmente nato a Betsaida, localit\u00e0 della Galilea situata sul lago di Genesaret.; era pescatore insieme al padre, Zebedeo; si ritiene che sua madre fosse Salome, una delle donne testimoni della crocifissione di Ges\u00f9 sul Golgota. Giacomo aveva almeno un fratello, Giovanni. \nSempre rimanendo nel campo delle ipotesi, si pu\u00f2 supporre che la famiglia di Giacomo appartenesse al ceto medio, in quanto dedito alla florida attivit\u00e0 della pesca con tutta la sua famiglia e con operai al servizio. Sua madre forse faceva parte del seguito di agiate donne che provvedevano alle necessit\u00e0 economiche del gruppo itinerante (). Il fatto che nelle liste stereotipate degli apostoli nei sinottici (ma non negli Atti) Giovanni segua Giacomo, o che quest'ultimo venga spesso indicato come \"figlio di Zebedeo\", mentre Giovanni sia indicato come suo fratello, pu\u00f2 lasciare concludere che Giacomo fosse il fratello maggiore. \nGiovanni e Andrea furono, secondo il quarto vangelo (scritto, secondo la tradizionale identificazione cristiana, dallo stesso Giovanni di Zebedeo), i primi discepoli di Ges\u00f9, che essi seguirono dopo che Giovanni Battista lo aveva indicato loro come il Messia (). Il loro incontro avvenne subito dopo il battesimo di Ges\u00f9, all'inizio dell'attivit\u00e0 pubblica del Maestro. Ai due si un\u00ec subito dopo Simone, detto Pietro (Gv 1, 42), fratello di Andrea.\nIl solo Luca () riporta un episodio che sottolinea il carattere focoso dei due fratelli Giacomo e Giovanni. Un villaggio samaritano (ebrei considerati scismatici) aveva rifiutato ospitalit\u00e0 a Ges\u00f9 e i figli di Zebedeo propongono la sua distruzione tramite un \"fuoco discendente dal cielo\" (vedi l'omologo episodio di Elia in ), attirandosi il rimprovero del Maestro.\nSia Matteo (), che introduce l'intermediazione della madre, che Marco () riportano un episodio che indica il carattere ambizioso dei due fratelli. Questi avevano probabilmente una visione terrena del Regno predicato da Ges\u00f9 e si aspettavano, in quanto particolarmente favoriti tra i suoi seguaci, un ruolo privilegiato in esso. Alla richiesta Ges\u00f9 risponde evasivamente con l'assicurazione che \"berranno il suo calice\", cio\u00e8 che gli saranno associati nella sofferenza e nel martirio. Giacomo verr\u00e0 effettivamente martirizzato attorno al 44 ().\nInsieme agli altri apostoli, Giacomo e Giovanni accompagnarono Ges\u00f9 durante la sua vita pubblica, e alcuni episodi mostrano come Giacomo facesse parte della cerchia dei tre pi\u00f9 fidati. \nCon Pietro fu testimone della trasfigurazione, della resurrezione della figlia di Giairo e dell'ultima notte di Ges\u00f9 al Getsemani. Come appare evidente, sono tre situazioni molto diverse: in un caso, Giacomo e gli altri due apostoli sperimentano in modo diretto la gloria del Signore, vedendolo a colloquio con Mos\u00e8 ed Elia; in occasione della resurrezione della figlia di Giairo, assistette ad uno dei miracoli pi\u00f9 toccanti compiuti dal Maestro e ancora, al Getsemani, si trov\u00f2 di fronte alla sofferenza e all'umiliazione di Ges\u00f9.\nUna tradizione risalente almeno a Isidoro di Siviglia narra che Giacomo and\u00f2 in Spagna per diffondere il Vangelo. Se questo viaggio avvenne (del viaggio di Giacomo in Spagna si parla pure nelle rivelazioni della venerabile Mar\u00eda di \u00c1greda e della beata Anna Caterina Emmerick), fu seguito da un ritorno dell'apostolo in Giudea, dove, agli inizi degli anni quaranta del I secolo il re Erode Agrippa I \u00abcominci\u00f2 a perseguitare alcuni membri della Chiesa, e fece uccidere di spada Giacomo fratello di Giovanni\u00bb. Giacomo fu il primo apostolo martire.\nIl Nuovo Testamento conosce, oltre a Giacomo di Zebedeo e a Giacomo di Alfeo, un altro Giacomo, detto \"il Giusto\" o \"il fratello del Signore\", esponente di spicco della chiesa di Gerusalemme, ma va detto che la tradizione cattolica identifica Giacomo di Alfeo, detto il Minore, con Giacomo il Giusto. \nGiacomo il Giusto \u00e8 considerato dalla critica pi\u00f9 recente come l'autore dell'omonima Lettera di Giacomo, nonch\u00e9 tenace difensore dell'elemento giudaizzante all'interno della comunit\u00e0 protocristiana. Il libro degli Atti degli Apostoli parla di questo Giacomo come di una colonna della chiesa assieme a Giovanni e Cefa. A lui, l'autore degli Atti attribuisce il discorso con cui vengono risolte le controversie di Antiochia e Gerusalemme. La lettera apostolica che la chiesa gerosolimitana invia a tutte le comunit\u00e0 viciniori riporta testualmente il contenuto del discorso di Giacomo, con il quale si definisce cosa bisogna esigere dagli etnico-cristiani perch\u00e9 sia possibile ai giudeo-cristiani frequentarli senza contrarre impurit\u00e0 legale.\nIl culto.\nDopo la decapitazione, secondo la Legenda Aurea, i suoi discepoli trafugarono il suo corpo e riuscirono a portarlo sulle coste della Galizia. Il sepolcro contenente le sue spoglie sarebbe stato scoperto nell'anno 830 dall'anacoreta Pelagio in seguito ad una visione luminosa. Il vescovo Teodomiro, avvisato di tale prodigio, giunse sul posto e scopr\u00ec i resti dell'apostolo. Dopo questo evento miracoloso il luogo venne denominato \"campus stellae\" (\"campo della stella\") dal quale deriva l'attuale nome di Santiago di Compostela, il capoluogo della Galizia. Eventi miracolosi avrebbero segnato la scoperta dell'Apostolo, come la sua apparizione alla guida delle truppe cristiane della \"reconquista\" nell'840, durante la battaglia di Clavijo e in altre imprese belliche successive, le cui vittorie sui musulmani gli meritarono nell'immaginario popolare il soprannome di \"Matamoros\" (Ammazza-mori), che dall'Alto Medioevo perdur\u00f2 nei secoli seguenti.\nLa tomba divenne meta di grandi pellegrinaggi nel Medioevo, tanto che il luogo prese il nome di \"Santiago\" (da \"Sancti Jacobi\", in spagnolo \"Sant-Yago\") e nel 1075 fu iniziata la costruzione della grandiosa basilica a lui dedicata.\nIl pellegrinaggio a Santiago, lungo preferibilmente il suo \"Cammino\", divenne uno dei tre principali pellegrinaggi della Cristianit\u00e0 medievale. Gli altri erano quelli che portavano a Gerusalemme, al Santo sepolcro di Ges\u00f9 e a Roma, alla tomba dell'apostolo Pietro, facendo assurgere la figura del vescovo di Santiago al livello delle pi\u00f9 importanti figure della Cristianit\u00e0.\nNella Chiesa cattolica san Giacomo il Maggiore \u00e8 festeggiato il 25 luglio.\nPatronati.\nOltre a essere il santo patrono della Spagna e della Galizia, san Giacomo il Maggiore \u00e8 il patrono di moltissime localit\u00e0, tra le quali i seguenti comuni italiani:"}
{"id": "17818", "revid": "6923", "url": "https://it.wikipedia.org/wiki?curid=17818", "title": "Manfredonia", "text": "Manfredonia (\"Mambred\u00f2nie\" in dialetto sipontino) \u00e8 un comune italiano di abitanti della provincia di Foggia in Puglia.\nSituata nel parco nazionale del Gargano, sorge sull'omonimo golfo ed \u00e8 sede arcivescovile dell'arcidiocesi di Manfredonia-Vieste-San Giovanni Rotondo. La citt\u00e0 deve il suo nome a Manfredi di Sicilia, figlio dell'imperatore Federico II, che la fond\u00f2 nel XIII secolo.\nGeografia fisica.\nTerritorio.\nImmediatamente a sud del promontorio del Gargano, \u00e8 il ventisettesimo comune italiano per estensione territoriale, nonch\u00e9 il sesto pi\u00f9 esteso della Puglia.\nIl territorio \u00e8 caratterizzato sia dalla bassa costa sabbiosa del golfo di Manfredonia balneabile che agevol\u00f2 tra gli anni Sessanta e gli anni Settanta del Novecento ed ebbe una interessante stagione turisticasia che port\u00f2 all'insediamento di importanti strutture ricettive progettate secondo canoni architettonici e tecnologici all'avanguardia per quegli anni. Il territorio \u00e8 anche caratterizzato da una natura montuosa nella parte settentrionale, inclusa nel parco nazionale del Gargano. Fino agli anni '30 del Novecento nel suo territorio ricadevano varie zone umide interessate poi da bonifiche; \u00e8 ancora presente il lago Salso, entro cui \u00e8 sorta un'oasi naturalistica; in tali aree era diffusamente praticata la caccia quantomeno fino agli anni '60, ma attualmente il fenomeno \u00e8 molto limitato grazie all'azione delle forze dell'ordine. A nord e a sud dell'oasi scorrono il torrente Candelaro e il fiume Cervaro; \u00e8 soprattutto quest'ultimo ad alimentare il lago.\nIl territorio di Manfredonia \u00e8 stato, nella seconda met\u00e0 del secolo scorso, protagonista di modifiche riguardanti i confini. Apparteneva al comune di Manfredonia, infatti, la lingua di costa situata immediatamente a nord della citt\u00e0. Oggi questo territorio appartiene amministrativamente al comune di Monte Sant'Angelo nonostante tutta la fascia costiera che si muove da Manfredonia a Macchia (frazione di Monte Sant'Angelo) sia situata a pochi km da Manfredonia e geograficamente si affacci sul golfo di Manfredonia. Le vicende che hanno portato alla cessione di quella parte di territorio sono ancora oggi controverse, appesantite anche dal \"placet\" che il comune di Monte Sant'Angelo diede sul finire degli anni '60, per l'installazione, nel territorio ceduto e di notevole pregio naturalistico, di un petrolchimico dell'Eni, disattendendo il parere negativo dei consigli comunali di Manfredonia e Mattinata.\nIl territorio comunale \u00e8 attraversato da tre fiumi:\nClassificazione sismica: tutto il territorio di Manfredonia \u00e8 stato classificato dal Dipartimento di protezione civile nel 2015 \"Zona 2\", in cui possono verificarsi forti terremoti. La sismicit\u00e0 del territorio \u00e8 attestata da terremoti e maremoti avvenuti in passato. In particolare, la stessa citt\u00e0 di Siponto, che sorgeva nella zona sud dell'attuale Manfredonia, fu colpita da maremoti e fenomeni bradisismici. Questo fece s\u00ec che nascesse la nuova citt\u00e0 di Manfredonia, per volere del principe svevo, Manfredi, figlio di Federico II di Svevia.\nStoria.\nL'antica genitrice, Siponto.\n\u00c8 dalla antica citt\u00e0 daunia di Siponto che Manfredonia discende in linea diretta per volont\u00e0 del principe svevo Manfredi, suo primo fondatore. Siponto infatti era ed \u00e8 (per quel che rimane ancora inesplorato) situata ormai appena a ridosso dell'attuale centro abitato. Alcune campagne di scavo hanno portato alla luce parte delle strutture medievali, visitabili in quello che \u00e8 uno dei siti archeologici presenti nel territorio, ma le parti pi\u00f9 antiche sono ancora da portare alla luce.\nNumerosi reperti, tra i quali i pi\u00f9 significativi sono le stele daunie (reperti riferibili alla antica civilt\u00e0 daunia che vanno dallo VIII - VI secolo a.C.) attestano che la piana a sud del Gargano e la costa del Golfo, erano abitate sin da epoca neolitica. L'area fu interessata da un importante insediamento daunio, che in seguito fu ellenizzato, diventando sede di uno dei porti pi\u00f9 rilevanti a settentrione della Magna Grecia; come lo fu per il Regio II in epoca romana. Al periodo greco si fa risalire il mito della fondazione ad opera dell'eroe omerico Diomede. Conquistata prima dai Sanniti e poi da Alessandro I nel 335 a.C., nel 189 a.C. divenne colonia romana mantenendo viva la sua importanza strategica, militare, culturale e commerciale.\nFu una delle prime sedi vescovili della cristianit\u00e0. Fu centro di primaria importanza tra il IV e il V secolo. Tra le strutture attualmente conosciute, che ne attestano il valore, c'\u00e8 una basilica paleocristiana, recentemente oggetto di una ricostruzione artistica di pregio. A lungo contesa fra Longobardi e Bizantini, fu distrutta da questi ultimi nel VII secolo durante il regno di Costante II. Ricostruita, fu per breve tempo possedimento saraceno nel IX secolo; divenne poi sede di una delle 12 contee normanne.\nSub\u00ec pesanti distruzioni per i terremoti del 1223 e del 1255, i quali probabilmente causarono i fenomeni di bradisismo che fecero cadere in rovina la citt\u00e0.\nEt\u00e0 medievale.\nFondazione di Manfredonia.\nNel gennaio 1256 il re di Sicilia e principe di Taranto Manfredi giunto a Siponto durante una battuta di caccia sul Gargano, trov\u00f2 la citt\u00e0 distrutta e gli abitanti costretti a vivere in case non pi\u00f9 adatte all'uso abitativo, in un'area resa malarica dall'impaludamento. Decise quindi di ricostruire la citt\u00e0 due miglia a nord dell'insediamento originario dove alcune fonti attestano gi\u00e0 la presenza di abitazioni. Le sue intenzioni erano duplici: da un lato, creare uno dei pi\u00f9 importanti centri di governo di tutto il Regno, secondo gli evoluti canoni amministrativi ormai consolidati dal padre, l'imperatore Federico II, dall'altro, presidiare il territorio la cui posizione era strategica anche per via della vicinanza all'Oriente bizantino.\nLe confer\u00ec il proprio nome in segno di futuro prestigio, onore e potenza. In marzo i lavori vennero affidati al maestro costruttore Marino Capece, che riutilizz\u00f2 i ruderi della citt\u00e0 pi\u00f9 antica e organizz\u00f2 l'importazione via mare dalla Schiavonia di legname, calce, pietre e sabbia. Nel complesso furono impiegati 700 operai e molti buoi. Il 23 aprile 1256, giorno di san Giorgio, fu posata la prima pietra e nel 1257, convocato il Parlamento di Puglia a Barletta, Manfredi ottenne di costruire la nuova citt\u00e0 a spese dell'erario reale e della sua cassa privata. Nel novembre 1263 venne consegnato il \"Datum Orte\", ossia l'atto notarile col quale la citt\u00e0 veniva ufficialmente riconosciuta. Manfredi successivamente affid\u00f2 i lavori a suo zio Manfredi Maletta.\nAi primi del 1258 erano state costruite la met\u00e0 delle mura che guardano verso il mare e verso l'entroterra, con fortini e baluardi, la grande torre di San Francesco, la piccola chiesetta della Maddalena e la grande campana, il cui suono era percettibile a distanze notevoli, per chiamare a raccolta i pochi abitanti di Manfredonia in caso di pericolo. Nel 1264 Manfredi inaugur\u00f2 solennemente il castello e la citt\u00e0.\nLa nuova citt\u00e0 ottenne benefici fiscali (franchigie) che la resero un porto franco e la sua popolazione si accrebbe, con il trasferimento di abitanti delle vicine citt\u00e0 di San Paolo di Civitate, Trani, Carpino, Monte Sant'Angelo, Barletta, Ischitella, Andria e Corato. Sin dalla sua costituzione fu dotata di una zecca che coni\u00f2 e impresse diverse monete (doppio tar\u00ec, dinari d'oro, di rame e di biglione).\nSi attesta, sin dalla sua fondazione, una forte presenza ebraica, comunit\u00e0 che in precedenza abitava l'antica citt\u00e0 di Siponto sin dal secolo VIII e da l\u00ec trasferitasi per invito del re svevo. Sinteticamente si pu\u00f2 affermare con certezza che la presenza della comunit\u00e0 ebraica \u00e8 attestata almeno fino al 1540, quando l'imperatore Carlo V d'Asburgo decret\u00f2 l'espulsione degli ebrei dal Regno. Tra gli ebrei presenti a Manfredonia si segnala Raffaele Cohen da Lunel, per il quale nel 1472 Giuda Ben Salomone da Camerino copi\u00f2 a Lucera l'opera Sefer Yosippon.\nIl periodo angioino.\nI primi decenni della dominazione angioina sono caratterizzati da una vivace attivit\u00e0 per realizzare strutture civili, religiose e infrastrutture utili all'economia cittadina. Risale infatti a questo periodo la costruzione delle mura di cinta della citt\u00e0, del castello, del porto e di una torre a suo servizio. Le mura che perimetravano la citt\u00e0, lunghe circa due chilometri, furono realizzate con particolare celerit\u00e0: l'intero lavoro fu completato dopo cinque anni.\nNel 1269 Carlo I conferm\u00f2 i privilegi che Manfredi diede alla citt\u00e0. Il 7 febbraio 1270 iniziarono i lavori del nuovo duomo, sotto l'arcivescovo Giovanni VII (Freccia da Ravello).\nNel 1272 papa Gregorio X visit\u00f2 Manfredonia; in questa occasione Carlo I, dietro consiglio del papa, fece collocare una lapide a Porta Puglia e ribattezz\u00f2 la nuova citt\u00e0 col nome di \"Sypontum Novellum\" o \"Sipontum Nova\", denominazione che tuttavia non si afferm\u00f2.\nIl 7 maggio 1273 fece costruire a spese della citt\u00e0 un ulteriore torrione al lato nord e perfezionare le mura a due ordini, rendendole praticabili con la costruzione di una strada tra il primo e secondo muro; tra il 1279 e il 1282 venne completato il castello con bastioni, mura di cinta e fossato.\nNel 1274 fu terminato il duomo. Sin dal periodo della prima fondazione della citt\u00e0 sorsero discordie, durate almeno fino al 1327, in merito alla giurisdizione ecclesiastica, per via della gi\u00e0 presente e pi\u00f9 antica diocesi di Siponto. A tal proposito il Sarnelli riferisce che la \u201cvetere Siponto\u201d, nel 1327 \u00e8 ancora abitata. \u201cMa non lasciarono in tutto il Duomo di S. Maria dell\u2019antica Siponto, ch\u2019era il Metropolitano, e stava in piedi colla commoda habitazione per li canonici, e per l\u2019Arciuescovuo. Vi restarono adunque parte de\u2019 canonici ad ufficiare, e parte cominci\u00f2 ad habitare nella nuoua Siponto, o Manfredonia\u201d\nCarlo II, succeduto a Carlo I, fece erigere altri tre torrioni lungo le mura e modific\u00f2 il progetto originario del castello con Nel 1292 stabil\u00ec i confini della citt\u00e0 e sistem\u00f2 le difese; nel 1299 incominciarono i lavori per la costruzione del porto e dell'episcopio che sarebbe stato terminato soltanto nel 1316.\nLa citt\u00e0 perse parte dei suoi privilegi e nel 1300, con il trasferimento a San Severo della sede del Gran Giustiziere, perse anche il titolo di capitale della Puglia (\"Apuliae caput\"). Nonostante questo, la citt\u00e0 s'avviava a diventare il centro commerciale pi\u00f9 importante della Capitanata, essendo in una posizione molto utile ai traffici commerciali via mare. L'importanza strategica del porto sipontino \u00e8 attestata dai numerosi viaggi dei reali angioini: nel 1309 vi si imbarc\u00f2 Carlo Roberto d'Angi\u00f2 per occupare il trono d'Ungheria per diritto di successione; il 31 luglio 1333 Carlo Roberto e suo figlio Andrea sbarcarono a Manfredonia; nel 1344 la regina Elisabetta, terza moglie di Carlo Roberto, s'imbarc\u00f2 per raggiungere Visegr\u00e1d, in Ungheria. La dinastia ungherese si stanzi\u00f2 a Manfredonia, facendo del porto la base delle sue operazioni militari: Luigi I il Grande, re d'Ungheria, sbarc\u00f2 con il suo esercito il 18 settembre 1345 dopo l'uccisione del fratello Andrea.\nIl 6 maggio 1380 il golfo di Manfredonia fu teatro di un'aspra battaglia navale tra la flotta genovese e quella veneziana: prevalse la prima e fece prigioniero l'ammiraglio della Serenissima Matteo Giustiniani. Il 13 agosto 1380 mor\u00ec a Manfredonia il celebre ammiraglio veneziano Vettor Pisani, mentre la sua armata era alla fonda nel golfo di Manfredonia.\nIl periodo aragonese.\nDurante il XV secolo gli Aragonesi, per uniformarsi ai tempi e alle nuove tattiche difensive, costruirono altre torri. Dal 1424 al 1435, Manfredonia fu concessa in contea a Francesco Sforza.\nDalla met\u00e0 del Quattrocento, seguendo la linea politica spagnola, adottata in tutto il Meridione, con Re Alfonso la citt\u00e0 di Manfredonia inizi\u00f2 a impoverirsi e caric\u00f2 gli abitanti di tributi, tasse e balzelli. Cos\u00ec fecero gli Aragonesi, gli Austriaci e i Borboni. Nel 1444 alla citt\u00e0 toccarono le spese dell'incoronazione di Re Alfonso; nel 1459 Re Ferdinando diede in pegno ai Veneziani Manfredonia e altre citt\u00e0 pugliesi. Nel 1463 la citt\u00e0 fu saccheggiata dello stesso Ferdinando.\nNel 1503 i francesi occuparono Napoli e molte citt\u00e0 del Regno. Solo Manfredonia e Taranto rimasero fedeli fino alla fine a Federico d'Aragona. Durante la disputa tra Venezia e gli Aragona, la prima conquist\u00f2 i principali porti pugliesi tra cui Manfredonia, data in pegno da Ferdinando II d'Aragona.\nEt\u00e0 moderna.\nResistenza all'attacco francese.\nManfredonia ospitava Cesare e Guido Fieramosca quando il maresciallo francese Lautrec invase il Regno di Napoli.\nGuido combatteva contro i Veneziani in Puglia. Manfredonia era difesa da Carlotto di Parma detto il Cavaliere, da Alessio Lascari, da Pier Luigi Farnese e dallo stesso Fieramosca. Tre citt\u00e0 resistettero alla Francia: Manfredonia, Gaeta e Napoli. Lautrec, non riuscendo a conquistare Manfredonia, fece razzie nelle campagne circostanti, fino a quando una delle navi che appoggiavano le operazioni francesi venne colpita dai cannoni della \"Torre di San Francesco\". Manfredonia nel 1528 resistette all'assedio francese e fu conservata all'imperatore Carlo V che, per alleviarla e ricompensarla della fedelt\u00e0, le riconferm\u00f2 nel 1533 gli antichi privilegi ed esenzioni. Sotto il regno di Carlo V, la citt\u00e0 godette un periodo di felice progresso e benessere.\nIl \"sacco\" dei turchi.\nPedro T\u00e9llez-Gir\u00f3n y de la Cueva fu deposto dal grado di Vicer\u00e9 di Napoli da Filippo III di Spagna. Costui incoraggi\u00f2 gli Ottomani a venire nel Meridione promettendo loro l'appoggio del popolo napoletano e cos\u00ec il 16 agosto 1620, forti di 56 galee comandate da Damat Halil Pasci\u00e0 sbarcarono presso Manfredonia in localit\u00e0 \"Chiancamasitto\".\nTrovando impreparati i difensori riuscirono in poco tempo a conquistare le mura ed i bastioni, da questi aprirono il fuoco contro il Castello. Le suore dei conventi con gli altri cittadini si rifugiarono nel Castello e dopo aver resistito tre giorni, sfiniti dalla fame e senza alcuna speranza di soccorso, capitolarono il 18 agosto 1620. Durante l'assalto furono uccisi cinquecento manfredoniani e settecento ottomani. La citt\u00e0 fu selvaggiamente saccheggiata e distrutta, non rimase molto della citt\u00e0 medievale, che anni prima valorosamente resistette al Lautrec. Fu distrutta l'antica cattedrale gotica a tre navate e gli archivi pi\u00f9 importanti furono danneggiati dalle fiamme.\nIl bottino dei turchi fu di 36 cannoni di bronzo, tutte le campane delle chiese, una statua d'argento di san Lorenzo Maiorano, oro, argento, vestiti, libri, grano, cereali ecc. Furono distrutti molti documenti importanti, fu bruciato il corpo di san Lorenzo Maiorano (rimase solo il braccio destro). La chiesa di San Marco, nei pressi della antica Cattedrale, rimase leggermente lesionata e quindi sostitu\u00ec la chiesa madre fino alla costruzione del nuovo Duomo, nel 1640.\nFurono fatti diversi prigionieri, tra cui anche la giovine Giacoma Beccarino, una fanciulla aristocratica di notevole bellezza, portata in Turchia come dono al Sultano, il quale ne rimase affascinato. Divenne sua moglie con cui ebbe l'erede al trono (che mor\u00ec in et\u00e0 giovane). La Beccarino visse da prigioniera ed invi\u00f2 alle suore clarisse di Manfredonia, dove anni prima risiedeva, una lettera per avere notizie sui suoi genitori (morti durante il sacco) e due ritratti: il suo e quello della balia.\nLa lenta ricostruzione.\nIl sacco dei turchi danneggi\u00f2 particolarmente la citt\u00e0, distruggendo edifici e beni importanti. L'Arcivescovo sipontino Annibale, sceso dai monti del Gargano dove si era rifugiato, osserv\u00f2 che la valanga turca non aveva lasciato altro che rovine, desolazione, lutti e miserie. Nel 1624 fu riedificato il Duomo e nel 1644 il nuovo Seminario. Ma il terremoto del Gargano del 1646 caus\u00f2 nuovi danni alla cattedrale (specialmente al suo campanile), all'ospedale, nonch\u00e9 a vari palazzi e conventi. Grande aiuto alla ricostruzione fu dato dall'arcivescovo cardinale Orsini (poi papa Benedetto XIII), che resse la diocesi sipontina dal 1675 al 1680.\nIl Settecento.\nNel 1737, Manfredonia aveva una popolazione di 536 abitanti e nel 1749 di 3238. Alla pubblica istruzione provvedeva un solo maestro, la cui remunerazione ammontava a 12 ducati annui nel 1754.\nNel 1783, per ordine dell'arcivescovo, con una spesa di 200 ducati, il cimitero ubicato nel centro della citt\u00e0, nei pressi della Cattedrale, venne trasferito nell'attuale posizione, nei pressi della chiesa di Santa Maria dell'Umilt\u00e0.\n Furono stabiliti i confini del territorio che toccavano l'antica Salpi (ora nei pressi di Zapponeta) estendendosi nella Puglia fino a Borgo Mezzanone, a oltre 40\u00a0km dalla citt\u00e0, Ramatola con Santa Tecla, Farano, Ciminiera, Coppolachiatta, Colonnelle e sotto i monti del Gargano e verso Macchia (solo in tempi moderni frazione del Comune di Monte Sant'Angelo).\nNel dicembre del 1798, per sfuggire sia alle minacce delle frange pi\u00f9 esagitate dei giacobini partenopei (galvanizzati dall'avanzata napoleonica nel Regno di Napoli), che alle truppe francesi comandate dal generale Championnet (che probabilmente le avrebbe incarcerate), le principesse Adelaide e Vittoria di Borbone (figlie del re di Francia Luigi XV e zie del ghigliottinato Luigi XVI) abbandonarono la Reggia di Caserta (dove vivevano sotto la protezione dal re di Napoli, Ferdinando I, nel frattempo fuggito in Sicilia) e, dopo innumerevoli peripezie, raggiunsero Manfredonia, dove avrebbero dovuto imbarcarsi su una nave diretta a Trieste. Purtroppo, quando arrivarono il veliero era gi\u00e0 salpato e le due principesse reali (insieme al seguito e a sette uomini di scorta), grazie all'interessamento dell'ambasciatore napoletano presso la Corte Austriaca, marchese De Gallo, trovarono una precaria sistemazione in un cadente fabbricato lungo il litorale di Manfredonia.\nEt\u00e0 contemporanea.\nL'Ottocento.\nFu ultimata la strada Manfredonia-Foggia e avviata una comunicazione pi\u00f9 comoda tra Manfredonia e Cerignola. Furono lastricate molte strade interne e fu aperta \"alla ruota\" la strada Manfredonia-Monte Sant'Angelo.\nSolo dopo gli inizi del XIX secolo, migliorate le vie di comunicazione e il porto, si cre\u00f2 una situazione favorevole al commercio: la citt\u00e0 cominci\u00f2 di nuovo a espandersi. Testimonianza di questo sviluppo \u00e8 il fatto che Manfredonia fu anche sede di un'importante magistratura speciale: il Tribunale del Consolato di Terra e di Mare, che trattava le vertenze inerenti il commercio marittimo ed estero, come risulta da uno studio di Carmine de Leo.\nIl 14 luglio del 1876 nacque la prima societ\u00e0 operaia di mutuo soccorso delle classi meno agiate, basata su principi di solidariet\u00e0 e fratellanza. Il primo a presiederla fu il dottor Giuseppe Grassi, poi sindaco dal 1883 al 1887 e dal 1915 al 1916. Grassi divenne anche consigliere provinciale e delle classi meno agiate della Camera di Commercio di Foggia. Nel 1927 fu Commissario prefettizio e Podest\u00e0.\nCon i suoi 149 soci, la neocostituita societ\u00e0 di mutuo soccorso elesse presidenti onorari Giuseppe Garibaldi, il principe ereditario e Giuseppe Andrea Angeloni. In seguito si costitu\u00ecm la societ\u00e0 di mutuo soccorso \"Vittor Pisani\", nata per la concessione di prestiti ai soci e per la fornitura di mezzi per la pesca. Nel 1898 nacque il \"Circolo Unione\".\nIl Novecento.\nNei primi anni del 1900 a Manfredonia si costituiscono le prime societ\u00e0 cooperative di operai lavoratori del settore edile, della pesca e dell'agricoltura. L'11 maggio del 1902 la lega dei contadini dichiara uno sciopero per rivendicare la preferenza di scelta dei lavoratori locali rispetto a quelli dei comuni limitrofi, paghe pi\u00f9 elevate, orari di lavoro ridotti, diritto al riposo festivo e la sospensione dei lavori durante condizioni climatiche avverse. Dopo estenuanti trattative il 19 maggio si arriva ad un accordo che concede lievi miglioramenti, ma non decisivi. Lo sciopero del 1902 evidenzia come i braccianti agricoli di Manfredonia non sfuggivano al duro destino di quelli dell'intera Capitanata. L'assoluta chiusura dei proprietari agricoli dell'agro nel riconoscimento di diritti a una condizione di lavoro pi\u00f9 dignitosa per i braccianti \u00e8 evidente anche nel mancato riconoscimento del diritto \"alla spigolatura\", ossia la possibilit\u00e0 di raccogliere parte dei residui del raccolto rimasto nei campi.\nA dimostrazione del clima di tensione oltre che per le condizioni di disagio vissute dalla cittadinanza anche per i dissidi tra forze laiche e progressiste e forze conservatrici e clericali, il 20 settembre del 1907 un gruppo di studenti (Angelo Donnamaria (futuro leader socialista), Matteo Carpano, Giuliano Castigliego e altri) di ispirazione radicale e socialista, fa affiggere sui muri della citt\u00e0 un manifesto dal titolo: \"20 settembre 1907 - Manifestazione anticlericale proletaria\" al fine di rievocare la Breccia di Porta Pia. Il manifesto suscit\u00f2 le ire del clero e dei ben pensanti, infatti il sindaco Capparelli ritir\u00f2 loro l'autorizzazione a tenere una conferenza nel teatro \"Eden\". La mattina del 20 settembre con l'arrivo dei rinforzi della cavalleria dei carabinieri, il clero sfila in processione e da alcuni balconi vengono lanciati volantini contro i giovani anticlericali, inneggianti la Chiesa e il Sindaco.\nFino al 1910 gli scioperi si susseguono sulla scia delle rivendicazioni scoppiate in tutta Italia e in particolar modo di quelle del 1908 che sconvolsero le campagne del settentrione.\nLe condizioni di vita della maggior parte della popolazione erano al di sotto di ogni limite di dignit\u00e0, come nella gran parte del Mezzogiorno. Infatti nel 1910 e nel 1911 si ebbero epidemie di colera. Nell'ottobre 1911 scoppiarono tumulti per la mancanza di provvedimenti da parte della amministrazione pubblica che sfociarono in un corteo di circa donne preoccupate per le condizioni di salute e costrette a farsi affiancare dal clero per rivendicare azioni concrete da parte degli amministratori locali.\nPrima guerra mondiale.\nAll'alba del 24 maggio 1915, nel corso della prima guerra mondiale, Manfredonia fu la prima citt\u00e0 d'Italia ad essere attaccata da navi austriache. Fu colpita la stazione ferroviaria con 100 bombe. Due lapidi poste una proprio nella stazione e un'altra all'inizio del corso ricordano l'evento.\nSeconda guerra mondiale.\nTra il giugno 1940 e il settembre 1943, Manfredonia fu sede di un campo di internamento, che fu allestito nei locali dell'ex Macello Comunale della citt\u00e0, in zona sud verso Siponto. \nIl mattino del 9 settembre del 1943 alcuni militari tedeschi, gi\u00e0 dislocati in vari punti dell'agro di Manfredonia, occuparono una postazione della difesa costiera italiana in localit\u00e0 Sciali. Nel pomeriggio i militari tedeschi entrarono in citt\u00e0 e sequestrarono una corriera. Alcuni cittadini si ribellarono e rincorsero i militari, lanciando sassi. Mentre il mezzo percorreva corso Roma, i tedeschi all'interno sparavano all'impazzata colpi di fucile, uccidendo un bambino di 4 anni. In piazza Marconi, il marinaio di servizio Nicola Latorre spar\u00f2 contro il mezzo, uccidendo un soldato tedesco. Venti cittadini furono catturati per essere uccisi per rappresaglia, ma vennero salvati dall'intervento dell'arcivescovo Andrea Cesarano. Per questo motivo, l'arcivescovo di Manfredonia fu insignito della medaglia d'argento al valore civile.\nIl dopoguerra e la ricostruzione.\nA partire dagli anni del secondo dopoguerra la citt\u00e0 ha avuto un graduale processo di espansione urbanistica, economica e demografica, giungendo a superare la soglia dei abitanti grazie al trasferimento in loco di molti cittadini dei comuni limitrofi.\nXXI secolo.\nNel 2001, l'On. Antonio Leone, allora deputato di Forza Italia, attraverso la proposta di legge N. 7650 (XIII Legislatura) propose Manfredonia come capoluogo di una nuova provincia.\nIl 13 novembre 2016 i cittadini di Manfredonia, per mezzo di un referendum comunale (consultivo) sono stati chiamati ad esprimere il proprio parere circa l'installazione di un megadeposito da metri cubi, per lo stoccaggio di Gpl. Con un'affluenza del 52,5% degli aventi diritto, la cittadinanza ha manifestato il proprio parere negativo con il 96,02%.\nSimboli.\nLo stemma tradizionale, approvato con decreto del presidente della Repubblica dell'8 maggio 1996, riporta la scritta S. P. Q. S. (\"Senatus Populusque Sipontinus\"), sormontata da una corona. Raffigura l'arcivescovo di Siponto san Lorenzo Maiorano, su un cavallo bianco, mentre attraversa un ponte, sotto il quale si trova un drago.\nSecondo una leggenda, nel 552 ci fu un incontro tra Totila e san Lorenzo Maiorano; il re goto gli mand\u00f2 un cavallo selvaggio che non obbediva a nessuno, ma inspiegabilmente Lorenzo lo dom\u00f2 e ottenne che Siponto venisse risparmiata dalla distruzione.\nIl gonfalone, di colore azzurro, riporta nel centro la scritta e lo stemma comunale.\nUn simbolo molto in uso a Manfredonia \u00e8 il delfino, a rappresentare l'antica, e in forma molto mitigata, attuale presenza di gruppi di cetacei nelle acque del Golfo di Manfredonia. Un esemplare di questa specie, che come da caratteristica comune, si dimostr\u00f2 molto socievole, avvicinandosi molto alla costa, venne per diverso tempo protetto e tutelato; fu denominato Filippo.\nDa diversi anni \u00e8 in uso il simbolo della tartaruga marina, specie protetta e tutelata, che sta popolando sempre di pi\u00f9 il mare prospiciente la citt\u00e0.\nCi sono poi simboli ricorrenti che si ispirano alle incisioni delle antiche stele daunie, manufatti lapidei dell'antica civilt\u00e0 Daunia, attualmente conservati presso il museo archeologico nazionale, nei locali del castello svevo-angioino-aragonese.\nMonumenti e luoghi d'interesse.\nArchitetture religiose.\nCattedrale di San Lorenzo Maiorano.\nIntitolata a san Lorenzo Maiorano patrono della citt\u00e0, che fu vescovo di Siponto tra la fine del V secolo e la met\u00e0 del VI, venne costruita tra il 1270 e il 1274, ma solo nel 1324 vi si trasfer\u00ec il capitolo diocesano. Nella sua prima versione la cattedrale \u00e8 in stile gotico, a tre navate. Sono visibili ancora le fondamenta dell'antica struttura. Nel 1620 fu distrutta dagli ottomani. L'edificio attuale risale all'episcopato di Antonio Marullo (1643-1648). Vi si conservano le reliquie del patrono della citt\u00e0 e alcune opere d'arte traslate nel XX secolo dalle altre chiese del territorio, tra le quali l'antica icona della Madonna di Siponto, la statua in legno policromo di fattura bizantina detta \"Madonna dagli occhi sbarrati\" o \"La Sipontina\" e un possente crocifisso ligneo duecentesco.\nChiesa di san Francesco.\nUna della chiese pi\u00f9 antiche della citt\u00e0 \u00e8 quella dedicata al santo Francesco. \u00c8 stata costruita per volere dell\u2019arcivescovo Pietro II nel 1348 che introdusse in citt\u00e0 l\u2019ordine dei frati minori conventuali. Come molte altre strutture cittadine, durante il sacco dei turchi nel 1620 fu rasa al suolo. La sua ricostruzione avvenne nel 1676 con la relativa consacrazione ad opera dell'arcivescovo Orsini. Il rifacimento esterno della chiesa \u00e8 in stile romanico, l'interno \u00e8 gotico. Vi si conservano un crocifisso ligneo del Seicento, una pittura del XVII secolo (la Nativit\u00e0), degli artisti Bernardo e Giulio Licinio, un'epigrafe dell'arcivescovo Orsini e altre antiche lapidi. Si conserva, inoltre, una tela raffigurante il servo di Dio, Francesco Antonio Boccoli, morto nel 1767 e figlio di un console sipontino in Ragusa.\nCappella della Maddalena.\n\u00c8 inserita nel complesso architettonico della chiesa domenicana dedicata originariamente a Maria Maddalena, voluta da Carlo d\u2019Angi\u00f2. La costruzione della chiesa fu iniziata nel 1294, in seguito alla donazione del sovrano angioino fatta ai frati domenicani di un sito sul tratto costiero delle mura. L'opera fu finanziata con un fiorino a settimana. L'originaria struttura \u00e8 andata distrutta in seguito all'assalto dei turchi avvenuto nel 1620, ma la cappella, forse per un caso fortuito, fu preservata dalla distruzione rimanendo occultata per secoli. Il 15 novembre del 1895, durante ordinari lavori di sistemazione, venne alla luce la cappella con i suoi affreschi raffiguranti san Nicola, san Domenico, l'albero di Jesse con la stirpe di David, la Maddalena nell'atto della deposizione di Cristo.\nBasilica di Santa Maria Maggiore di Siponto.\nSorta nei pressi di una preesistente chiesa paleocristiana (a sua volta rimaneggiamento di un tempio classico pagano), la chiesa \u00e8 attestata dal 1117 assolvendo funzioni di cattedrale di Siponto sino al 1323. Si presenta come un edificio in stile romanico pugliese a pianta quadrata, edificato su una cripta della quale riproduce la struttura. Per motivi di sicurezza i principali arredi sacri fra cui l'icona della Madonna di Siponto e la statua della \"Madonna nera dagli occhi sbarrati\" sono oggi custoditi nella cattedrale cittadina. Nel 1977 \u00e8 stata eretta a basilica minore.\nLa ricostruzione dell'antica basilica paleocristiana di Siponto.\nAlcune ipotesi fanno risalire al vescovo Felice I l'originaria edificazione della basilica (IV - VI secolo), che sorse su un sito precedentemente occupato da un edificio pubblico di et\u00e0 augustea; altre fonti fanno risalire allo stesso Vescovo Lorenzo Maiorano, santo e protettore della citt\u00e0 di Manfredonia, l'edificazione o l'ampliamento della basilica stessa. Dai resti, ora sovrastati dalla struttura metallica che virtualmente ricostruisce l'antica struttura, si comprende che l'edificio, a forma classica di croce latina, \u00e8 a tre navate; la pavimentazione presenta mosaici policromi, oggetto di un recente restauro, che ha contemplato anche la scelta di una loro traslazione all'interno della basilica medievale di Santa Maria Maggiore. Al periodo paleocristiano sono riferibili anche gli ipogei Capparelli, situati a poca distanza dall'attuale basilica.\nL'occasione per realizzare questa ricostruzione artistica \u00e8 stata offerta dal progetto di restauro e di riqualificazione del sito archeologico di Siponto, gestito dal Segretariato Regionale MiBAC per la Puglia e dalla Soprintendenza Archeologica della Puglia e finanziato con fondi strutturali del Programma Operativo Interregionale \"Attrattori culturali, naturali e turismo 2007-2013\", ammontanti a 3,5 milioni di euro, di cui ben sono stati destinati alla realizzazione dell'opera di Tresoldi.\nNel gennaio del 2017 l'intervento di riqualificazione del sito archeologico di Siponto, con la ricostruzione artistica della basilica paleocristiana e il restauro della basilica di Santa Maria di Siponto, ha vinto il premio Riccardo Francovich della Societ\u00e0 degli Archeologi Medievisti Italiani.\nAbbazia di San Leonardo in Lama Volara.\nFondata nel XII secolo, in Lama Volara, a 10\u00a0km da Manfredonia, si compone di una chiesa dell'XI secolo in stile romanico pugliese con influssi bizantini, e dei resti abbaziali e dell'ospedale, che per secoli ha assolto il ruolo di luogo di sosta per i pellegrini che percorrevano la via Sacra Longobardorum verso il santuario di San Michele Arcangelo, sulle pendici del Gargano.\nSia il portale sia l'esterno conservano una serie di sculture e bassorilievi che raffigurano episodi biblici ed elementi significativi della mistica medievale.\nChiesa di San Domenico.\nLa costruzione della cappella, di fatto un'abside, dedicata a Santa Maria Maddalena, contigua della chiesa di San Domenico e del convento dei frati predicatori fu disposta da Carlo II d'Angi\u00f2 nel 1294. Dopo la devastazione del 1620 ad opera dei turchi, il complesso fu riedificato poco dopo sulla vecchia costruzione. Il nuovo progetto settecentesco ridusse la chiesa a una sola navata, come appare oggi. Le pareti laterali della navata sono popolate da sei altari in stile barocco, anche se all'interno della chiesa sono numerosi i richiami allo stile romanico; la facciata in stile gotico \u00e8 stata restaurata ed il suo rosone ripristinato nel 1960; la vecchia cappella conserva quattro preziosi affreschi parietali del Trecento.\nConvento di Santa Maria della Vittoria.\nEdificato nel 1571 e distrutto dai turchi nel 1620, venne ricostruito nel 1662. Nell'intitolazione ricorda la vittoria navale dei cristiani sugli ottomani nella battaglia di Lepanto combattuta nello stesso anno della fondazione. Qui nel 1575 si convert\u00ec san Camillo de Lellis, che visse durante il noviziato. Nel 1811 il convento fu chiuso definitivamente e inglobato nell'attuale cimitero con l'annessa chiesa. Tra gli ambienti superstiti, quello di maggior richiamo \u00e8 il chiostro.\nChiesa della Sacra Famiglia.\nSorta nel 1982 nel popoloso quartiere \"Stazione Campagna\", \u00e8 caratterizzata dai mosaici di Ambrogio Zamparo, raffiguranti la Nativit\u00e0, la Trinit\u00e0, il Cristo, la Nuova Gerusalemme, il Battesimo di Ges\u00f9 e alcune scene evangeliche. L'icona lignea del crocifisso, la scultura lignea della Vergine con il bambino e della Sacra Famiglia sono opere di Matteo Mangano.\nAbbazia di Santa Maria di Pulsano.\nEdificata nella diocesi di Siponto, nel 591, sui resti di un antico tempio oracolare pagano dedicato a Calcante, fu affidata ai monaci dell'ordine di Sant'Equizio abate. L'abbazia \u00e8 circondata da vari eremi i quali venivano utilizzati come abitazione. Spesso per accedere a questi gli eremiti erano costretti ad utilizzare corde o scale. l'Abbazia si trova nel territorio del piccolo comune limitrofo Monte Sant'Angelo.\nArchitetture militari.\nCastello di Manfredonia (Svevo-Angioino-Aragonese).\nVoluto da Manfredi di Sicilia all'atto di fondazione della citt\u00e0, il castello \u00e8 frutto di diverse trasformazioni, ampliamenti e rifacimenti avvenuti durante le diverse epoche. Stabilire con certezza la genesi costruttiva del castello di Manfredonia \u00e8 ad oggi assai difficile. L'impianto del nucleo interno del castello sembra ritenersi opera sveva per via della chiara e lineare disposizione delle strutture. Alcuni studiosi per\u00f2 fanno notare che a livello documentale, in particolare, della cancelleria angioina, non c'\u00e8 traccia della preesistenza di strutture all'atto dell'inizio dei lavori del castello. Quest'ultima ipotesi \u00e8 supportata dal fatto che l'apporto innovativo degli architetti francesi e provenzali, in particolar modo in Puglia, non si discosta molto dall'opera delle corrispettive maestranze pugliesi che progettavano e costruivano secondo i canoni svevi. In ogni caso alcuni particolari costruttivi lasciano ipotizzare stili e strutture sveve autonome e preesistenti, infatti \u00e8 anche possibile che Carlo I d'Angi\u00f2 riutilizz\u00f2 alcune strutture in elevazione fatte costruire dallo stesso principe svevo, Manfredi.\nIl primo documento angioino in cui si parla del castello di Manfredonia \u00e8 dell'aprile del 1279; nello stesso si legge che il re Carlo I, su proposta dell'ingegnere Joanne de Tullio (Jean de Toul - Johannes de Tulio), invita il giustiziere della Terra di Bari a reclutare la manodopera. Nel mese di febbraio del 1280 i primi muri iniziano ad essere elevati; nel 1282 le opere muraie sembrano essere terminate. Il castello era circoscritto da mura e fornito di cinque torri quadrate, quattro delle quali dispose agli spigoli delle cortine murarie. L'ultima ancora esistente nel suo impianto originario \u00e8 quella ad est denominata appunto \"Torre quadrata\". Per la quinta torre \u00e8 stata ipotizzata la sua collocazione nei pressi della porta principale esterna a nord-est. Gli ingegneri, gli architetti e i magistri che hanno lavorato al castello di Manfredonia, tra gli altri, risultano essere Jean de Toul, Pierre d'Angicourt, mag. Raynaldus Gallicus.\nIn epoca aragonese si assist\u00e9 a un processo di radicale trasformazione del complesso, nell'ambito di un complessivo progetto di fortificazione delle strutture difensive delle pi\u00f9 importanti citt\u00e0 costiere. Fu infatti disposta la costruzione di una nuova cortina muraria inglobante la struttura primitiva e dotata di una leggera inclinazione a scarpata tale da renderle pi\u00f9 rispondenti alle esigenze dell'arte difensiva conseguenti all'uso dell'artiglieria militare. Agli angoli vengono costruiti quattro torrioni cilindrici pi\u00f9 bassi di quelli interni. Dopo l'attacco nel 1528 del maresciallo francese Lautrec il torrione di nord-ovest venne modificato a bastione inglobando la precedente struttura a forma cilindrica. Anche le altre tre torri erano interessate al progetto di fortificazione ma questo non fu mai portato a termine. Nel 1620 il castello dovette capitolare all'attacco dei turchi a causa della esiguit\u00e0 dei pezzi di artiglieria e perch\u00e9 privo di parapetti protettivi sufficientemente alti a garantire l'incolumit\u00e0 dei difensori.\nNel corso del XVIII secolo la struttura venne usata come caserma ed il grande bastione a prigione. Durante il regno dei Borboni e in epoca successiva fino al 1884 il castello viene tenuto in efficienza in quanto Manfredonia viene qualificata come \"piazza forte\". Dal 1888 fino al 1901, anno in cui l'edificio fu acquistato dal comune di Manfredonia, appartenne all'orfanotrofio militare di Napoli.\nNel 1968, con D.P.R. del 21 giugno n. 952, il castello viene donato dal comune allo Stato con l'impegno, da parte di quest'ultimo, di istituire al suo interno un museo per conservare i reperti provenienti dal territorio circostante. L'attuale museo archeologico che custodisce stele daunie databili all'VIII-VI secolo a.C.\nMonumenti.\nLe Fontane di Tommaso Piscitelli.\nFontana commissionata nel 1932 dal sindaco (poi podest\u00e0) Pietro Simone all'artista pugliese, di Giovinazzo, Tommaso Piscitelli. Il progetto nasce in un contesto di rivalutazione urbana, voluto dallo stesso sindaco, che interess\u00f2 la costruzione del Lungomare Diomede, oggi N. Sauro, il viale della Stazione, poi viale Sipontino, oggi viale Giuseppe Di Vittorio, con la relativa piantumazione di alberi ai lati della strada; la pavimentazione di molte strade, l'installazione di molte fontane per l'erogazione di acqua potabile gratuita; l\u2019apposizione delle lapidi che ricordano i caduti della prima guerra mondiale, con il relativo monumento presente nel parco delle Rimembranze (cosiddetto villa comunale) nei pressi del castello svevo-angioino-aragonese. Altri interventi si realizzarono con il restauro del palazzo comunale (san Domenico), il seminario adibito poi a preventorio, il monastero di Santa Benedetto e quello di Santa Chiara; la piazza del Duomo e il castello stesso furono sottoposti a rifacimento. Il progetto della fontana Piscitelli, ora ubicata in piazza Falcone-Borsellino, \u00e8 stato redatto dall\u2019ing. Pagano con una previsione di spesa di L. , compresa la sistemazione della piazza. Per il reperimento della somma si contrasse un mutuo presso la Cassa Depositi e Prestiti.\nLa sua collocazione e inaugurazione avvenne il 10 maggio del 1935. \u00c8 un complesso monumentale bronzeo raffigurante un gigante, simbolo del Gargano, che regge una coppa, emblema dell'abbondanza, attorno alla quale sono disposte tre giovani donne che rappresentano le prevalenti attivit\u00e0 economiche locali: l'agricoltura, la pesca e l'allevamento. All'apice della coppa sono posti tre putti che originariamente reggevano il fascio littorio, simbolo della patria, durante il regime fascista.\nAttualmente \u00e8 ubicata in piazza Falcone Borsellino, nei pressi del porto turistico. Collocata nel 1935 in piazza del Duomo, venne rimossa nel 1967.\nNel 1992 viene restaurata dall'artista locale Franco Tretola, e successivamente collocata nel 2004 nei pressi della chiesa di s. Andrea Apostolo sul lungomare del Sole. La fontana ha subito, prima del riposizionamento, una modifica significativa durante il suo restauro, che ha suscitato diverse critiche: in luogo del fascio littorio, posizionato originariamente all'apice del complesso scultoreo, il restauratore locale ha posto un guscio di murice. Il significato di questa modifica \"invasiva\" \u00e8 ad oggi sconosciuto e criticato per diverse ragioni estetiche.\nDello stesso Piscitelli, \u00e8 presente un complesso scultoreo chiamato \"Monumento al Pescatore\" (impropriamente chiamato \"del Nettuno\"), voluto sempre dal sindaco Pietro Simone, collocato ancora oggi nella sua posizione originaria, ossia piazza Marconi, dove un tempo era presente la \"stazione citt\u00e0\", ultima fermata della linea Foggia-Manfredonia. Identica copia \u00e8 stata collocata, nel 1925, in una piazza di Torre a Mare.\nMonumento equestre al fondatore, re Manfredi di Svevia.\nNel 2015, il giorno 24 maggio, \u00e8 stato installato un monumento equestre a re Manfredi di Svevia, fondatore della citt\u00e0, al centro del piazzale Silvio Ferri e dietro alla fontana intitolata ad Antonello Rosa, figlio primogenito di Francesco Trimboli, mecenate benefattore della citt\u00e0. Il tutto \u00e8 situato nei pressi del castello svevo-angioino-aragonese, sul lungomare. L'autore \u00e8 lo scultore Salvatore Lovaglio. L'intervento \u00e8 stato finanziato con deliberazione della Giunta Comunale.\nIncontro Al Vertice\n\u201cGipfeltreffen\u201d (in italiano \u201cIncontro al vertice\u201d) realizzata da Florian Lettl, \u00e8 un'opera che \u00e8 stata realizzata nel 2004 in alluminio fuso, ha un peso tra i 600 e i 700 chili, \u00e8 alta 265\u00a0cm, larga 330\u00a0cm, profonda 90\u00a0cm ed \u00e8 stata eseguita riproducendo il quadro omonimo realizzato da Wolfgang Lettl nel 1991.Questo monumento \u00e8 posizionato al centro della Rotonda del Lungomare Viale Miramare.\nSiti archeologici.\nParco archeologico delle Basiliche di Siponto.\nArea archeologica che testimonia l'importanza raggiunta dall'antica Siponto in epoca romana, quando assunse il ruolo di uno dei principali porti della Regio II. I resti della basilica paleocristiana a tre navate con abside centrale e pavimento a mosaico, ricordano che fu sede di una delle pi\u00f9 importanti diocesi della regione. I pavimenti musivi relativi alla fase di edificazione della basilica (IV secolo d.C.) e alla sua ristrutturazione, avvenuta nel secolo successivo, sono visibili all'interno della chiesa medievale di santa Maria Maggiore.\nLa chiesa fu edificata tra la fine dell'XI e gli inizi del XII secolo. Ha la forma di un cubo sormontato al centro da una piccola cupola e una cripta con ingresso dall'esterno. Tra la fine dell'XII e gli inizi del XIII secolo fu sottoposta a numerosi interventi di rifacimento. Per la costruzione e la decorazione architettonica furono reimpiegati materiali della pi\u00f9 antica Siponto (colonne, capitelli). Il portale con archivolto \u00e8 sostenuto da due colonne poggianti sul dorso di un leone.\nGli scavi in corso interessano l'et\u00e0 medioevale della citt\u00e0, prima del suo abbandono avvenuto nel corso del XIII secolo\nCoppa Nevigata.\nCoppa Nevigata \u00e8 un sito risalente all'epoca del 1700 a.C. Fortificazione complessa con stretti passaggi, porte e torri. Sono evidenti tracce di assalti. All'interno dell'insediamento si ritrovano diverse ossa in contesti che ricordano rituali. Nell'VIII secolo a.C. l'insediamento \u00e8 stato trasformato, riempiendo l'ultimo metro di pietre e sfondando la parete esterna; questo sistema di fortificazione non \u00e8 stato ancora individuato in nessuna parte dell'Italia, ma solamente in altre zone del resto dell'Europa. Il sistema si basa sul cavallo di Frisia. Nel sito si ritrova ceramica micenea, importata dall'Egeo che poi veniva riprodotta anche \"in loco\". In questa struttura c'\u00e8 la prima documentazione di murici frantumati che probabilmente servivano per estrarre la porpora.\nGrotte Scaloria - Occhiopinto.\nScoperta occasionalmente nel 1931, venne esaminat\u00e0 pi\u00f9 compiutamente nel 1967 evidenziando una cavit\u00e0 pi\u00f9 profonda con uno scenario che rimanda ad un utilizzo legato al culto di divinit\u00e0 associate all'acqua. Contenitori di ceramica dipinta sono stati rinvenuti collocati su tronconi di stalagmiti e con all'interno stalattiti concrezionate per lo stillicidio delle acque ricadenti dalla volta. Il culto, praticato attorno alla met\u00e0 del IV millennio a.C., prevedeva anche la raccolta delle acque in una vaschetta rettangolare tagliata nella roccia. Contestualmente alla frequentazione dell'area bassa della grotta per scopi cultuali, la parte alta risulta utilizzata come necropoli, come attestano i numerosi rinvenimenti di ossa e due sepolture, a fossa semplice con scheletro in posizione contratta e collettiva, con resti di individui di diverse et\u00e0 e sesso, morti probabilmente di malaria. Ad oggi le grotte non sono visitabili dal pubblico per via della particolare difficolt\u00e0 e pericolosit\u00e0 delle attuali vie d'accesso.\nAree naturali.\nLago Salso.\nIl lago Salso \u00e8 una zona umida costituita da circa 550 ettari di canneto, dal 1992 parte del parco nazionale del Gargano. L'area, estesa originariamente circa ettari, \u00e8 stata oggetto di pesanti interventi di bonifica iniziati nell'Ottocento e proseguiti soprattutto a partire dagli anni trenta. Oggi \u00e8 alimentata dal canale Roncone, alimentato dalle acque del torrente Cervaro. Con l'istituzione del parco nazionale, l'attivit\u00e0 venatoria \u00e8 stata vietata e l'area \u00e8 interessata da opere di rivalutazione naturalistica e agricola. Notevole per quantit\u00e0 e variet\u00e0 \u00e8 la presenza di uccelli migratori.\nOasi Laguna del Re.\nAnch'essa facente parte del parco nazionale del Gargano, \u00e8 un'oasi situata presso la foce del torrente Candelaro. Si tratta di una palude costiera collegata al mare Adriatico che nel suo nome ricorda il forte legame con re Manfredi.\nBosco Quarto.\nZona di grande interesse naturalistico, ricca di flora e fauna, \u00e8 ricompresa, come altre zone del territorio sipontino, nel Parco Nazionale del Gargano. Confina a Nord con il territorio del comune di Cagnano, con l'Inversa della Bufalara e con il territorio di Carpino; a Est con il Bosco di Spigno e la Marguara; a Sud con la Difesa Casiglia, il Chiancatone e la Cavolecchia; a Ovest con il territorio del comune di San Giovanni Rotondo. Le sue altitudini vanno dai 500 agli 800 mestri. La sua estensione \u00e8 pari a circa ha. Sono presenti cerri, faggi, carpini, aceri; alcuni esemplari di queste piante sono secolari.\nZone verdi minori.\nLe uniche zone verdi sono: il \"Parco delle Rimembranze\" (che circonda il Castello) e le Pinete all'estrema periferia sud della citt\u00e0, in Siponto.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti a Manfredonia sono , pari al 1,86% della popolazione. Le comunit\u00e0 nazionali pi\u00f9 numerose sono:\nReligione.\nLa religione maggiormente diffusa per tradizione \u00e8 il cattolicesimo. La citt\u00e0 \u00e8 sede dell'arcidiocesi di Manfredonia-Vieste-San Giovanni Rotondo, erede dell'antica diocesi di Siponto, attestata dal III secolo. A lungo sede metropolitana, dal 1979 l'arcidiocesi \u00e8 suffraganea di quella di Foggia-Bovino.\nIl territorio comunale \u00e8 suddiviso in 14 parrocchie, 11 delle quali urbane e tre ubicate nelle frazioni.\nTradizioni e folclore.\nOgni anno si svolge il Carnevale di Manfredonia, espressione di una tradizione secolare. La manifestazione si sostanzia nella sfilata annuale di qualche carro in cartapesta e numerosi gruppi mascherati che concorrono per l'aggiudicazione di premi.\nCultura.\nManfredonia nel 2005 \u00e8 stata riconosciuta come citt\u00e0 d'arte dalla regione Puglia.\nIstruzione.\nScuole.\nOltre a sei istituti comprensivi statali (infanzia, primaria e secondaria di primo grado): \"Giordani-De Sanctis\", \"Perotto-Orsini\", \"Don Milani-Maiorano\", \"Croce-Mozzillo\", \"San Giovanni Bosco\" e \"Ungaretti-Madre Teresa di Calcutta\", a due scuole primarie parificate e una secondaria di primo grado parificata, hanno sede a Manfredonia il liceo classico \"Aldo Moro\" e quello scientifico \"Galileo Galilei\", accorpati ora in unico istituto a partire dall'A.S. 2016/2017, ma in realt\u00e0 gi\u00e0 unificati a livello amministrativo e didattico dal 2012; l'istituto di istruzione secondaria superiore \"Angelo Giuseppe Roncalli\" (con liceo linguistico, artistico e delle scienze umane), e quattro istituti tecnici: l'economico \"Giuseppe Toniolo\", l'industriale \"Enrico Fermi\", il nautico \"Generale Rotundi\" e quello per geometri \"Euclide\" (questi ultimi tre accorpati in un unico istituto polivalente dai primi anni 2010).\nA partire dall'A.S. 2015/2016, \u00e8 stata aperta una sede distaccata dell'istituto turistico - alberghiero \"Lecce\", inizialmente accorpata alla scuola media \"Giuseppe Ungaretti\" e poi, a partire dall'anno successivo, spostata nell'ex sede del liceo classico.\nIn citt\u00e0 sono presenti anche scuole private.\nUniversit\u00e0.\nIn passato la citt\u00e0 sipontina \u00e8 stata sede della facolt\u00e0 di Economia dell'Ambiente e del Territorio dell'Universit\u00e0 di Foggia.\nIl Museo Nazionale di Manfredonia fu istituito su forte spinta dell'archeologo Silvio Ferri, che tra le altre cose,si dedic\u00f2 costantemente alla scoperta e allo studio della antica e per certi versi ancora misteriosa civilt\u00e0 delle stele daunie.\n\u00c8 ubicato all'interno dei locali del castello svevo-angioino-aragonese di Manfredonia.\nLe esposizioni archeologiche del museo illustrano la storia dell'antico territorio sipontino e garganico.\nSi segnala, per il pregio e la singolarit\u00e0 dei reperti, la nuova mostra delle stele daunie dal titolo \"Pagine di pietra. I Dauni tra VII e VI secolo a.C.\". Le stele sono lastre rettangolari in pietra calcarea decorate da ornati geometrici e scene figurate. Esse riproducono figure schematiche maschili e femminili, probabilmente riferibili ad entit\u00e0 di rango. Quelle maschili con armi mostrano pettorale, spada e scudo, quelle con ornamenti recano collane, fibule, cinture pendenti e dischi circolari. Le scene narrano del mondo degli antichi daunia: attivit\u00e0 quotidiane, rituali, cerimonie nuziali e funebri, lotte armate a piedi o a cavallo. Le stele erano completate da teste incise con i tratti del volto (iconiche) o completamente lisce (aniconiche).\nAl primo piano \u00e8 ospitata la mostra dedicata alla civilt\u00e0 sipontina. L'esposizione illustra i risultati dello scavo archeologico nel Parco archeologico di Siponto che, nell'arco di dieci anni di attivit\u00e0, ha restituito un comparto abbastanza esteso della Siponto vetus con le sue abitazioni, un impianto produttivo, una chiesa e relativa zona sepolcrale. I reperti offrono lo spaccato di una realt\u00e0 socio economica abbastanza elevata che attesta l'importanza e lo splendore di questa citt\u00e0 portuale protesa verso l'opposta sponda adriatica e l'oriente mediterraneo.\nNella Torre Quadra \u00e8 visitabile una esposizione dedicata all'archeologia subacquea. Si illustrano le scoperte effettuate fino ad oggi, per lo pi\u00f9 fortuitamente, lungo il litorale della Daunia, da cui provengono numerose anfore da trasporto che documentano l'intensa attivit\u00e0 commerciale lungo le rotte adriatiche della Daunia romana. Insieme alla ricostruzione di un fondale marino e di una imbarcazione, la mostra espone una stele con una scena di navigazione su una imbarcazione dalla vela quadrata; a bordo l'equipaggio con il timoniere a poppa e un altro uomo con le braccia sollevate a prua.\nLa sezione raccoglie materiali architettonici ed epigrafici provenienti in prevalenza dall'area archeologica di Siponto. Capitelli, cornici, mensole documentano l'aspetto monumentale della citt\u00e0, dall'et\u00e0 augustea all'et\u00e0 medioevale, cos\u00ec le epigrafi costituiscono una fonte ricca di notizie sull'aspetto amministrativo e religioso. Dall'area di San Leonardo in Lama Volara proviene un rilievo con scena dell'Annunciazione (XI-XII secolo).\nCon fondi regionali, europei e dell'8 per \u00e8 stato realizzato un lavoro di catalogazione di tutti i beni della Diocesi, seguito da interventi di restauro che hanno coinvolto numerosi esperti. Il percorso si articola, seguendo il criterio cronologico, in ben 21 ambienti; capisaldi espositivi sono la collezione lapidea costituita da materiali provenienti dalla Siponto antica e medievale e la collezione donata dal cardinale Vincenzo Maria Orsini. Va annoverata, poi, la \u201cGalleria degli Arcivescovi\u201d, fulcro tematico nel quale il reperto archeologico lascia il posto alla rassegna storica delle figure in capo alla diocesi sipontina, che comprende pannelli in materiale plastico e 12 tele dipinte originali. Si annoverano, poi, arredi e suppellettili liturgiche, volumi e paramenti sacri.\nSituato nell'area dell'antica Siponto, il museo, diviso in quattro sezioni, raccoglie numerosi attrezzi e oggetti che documentano la vita casalinga, l'agricoltura, il lavoro degli artigiani e dei pescatori. \u00c8 inoltre possibile ascoltare voci dialettali registrate su nastro.\nMuseo Storico dei Pompieri e della Croce Rossa italiana\nIl museo, inaugurato nel luglio 2017, nasce dall'iniziativa di un privato e raccoglie testimonianze della lotta contro il fuoco organizzate in quattro padiglioni. Il primo padiglione ospita per lo pi\u00f9 documenti (libri, regolamenti, cataloghi ed incisioni); il secondo \u00e8 dedicato al soccorso pompieristico e alla Croce Rossa Italiana ed ospita medaglie dei pompieri, sciabole, spade ed alcune divise di pompieri e uniformi da crocerossina; il terzo padiglione \u00e8 dedicato ai vari incidenti verificatisi durante il ventennio di attivit\u00e0 del IV Centro Petrolchimico ANIC, in particolare l'incidente petrolchimico ANIC del 1976; il quarto padiglione ospita esempi di sistemi di soccorso aereo ed a distanza (scale aeree, scale a pioli, funi, scale con ramponi).\nMedia.\nTelevisione.\nAnche altre emittenti televisive curano l'informazione per la citt\u00e0 di Manfredonia, tra queste spicca \"Telesveva\". \nGrande lustro hanno avuto in passato \"Radio Puglia\", dal 1976, poi ridenominata \"T.R.I.- TeleRadioInformazione\" e quindi \"Radio A1\" fino al 1992, \"Radio Amica\", \"Radio Delta\" e le emittenti televisive \"Tele Manfredonia\" e \"Telegolfo\", tutte chiuse negli anni.\nTeatro.\nIl pi\u00f9 antico teatro di cui si hanno notizie \u00e8 il de Florio, edificato da Giacomo de Florio nel 1692 (secondo altre fonti nel 1708), ora inesistente perch\u00e9 andato distrutto. \u00c8 stato attivo almeno fino al 26 ottobre del 1842. Era ubicato nell'attuale Largo Teatro Vecchio. Sulla sua sommit\u00e0 era posta un'epigrafe: \"Gli animi dei giovani, che si lanciano attraverso i pericolosi sentieri dei sensi, vengano richiamati alla pubblica allegrezza, affinch\u00e9 per mezzo delle conversazioni scherzose delle commedie, le attivit\u00e0 dei costumi, della scuola, del corpo e della mente vengano restituiti all'eleganza\"\nNel 1902 fu costruito il piccolo cinema-teatro Eden a ridosso della Cappella della Maddalena. Fu distrutto insieme alla notevole struttura liberty dell'albergo Daniele, per far posto alla odierna sistemazione della piazzetta Mercato..\nL'attuale teatro comunale \u00e8 una moderna struttura di fine anni '90, \u00e8 stato intitolato a Lucio Dalla, sorge in via della Croce, nell'omonimo quartiere cittadino. \u00c8 attivo con stagioni di prosa.\nAltri contenitori culturali della citt\u00e0 sono gli auditorium:\n\"Auditorium Comunale Cristinziano Serricchio\", sorge nei locali, originariamente occupati dalla chiesa di San Pietro dei Celestini, del Palazzo dei Celestini;\n\"Auditorium Valentino Vailati\", invece, sorge in via Arcivescovado ed \u00e8 un punto di riferimento soprattutto per gli eventi teologici e religiosi che si svolgono in citt\u00e0\nMusica.\nUn'antica fotografia di Manfredonia, che raffigura Piazzale Diomede (il mitico fondatore dell'antica Siponto), \u00e8 stata scelta nel 1971 come copertina del 45 giri della celebre \"4/3/1943\" di Lucio Dalla. Lo stesso cantautore scelse Manfredonia (citt\u00e0 dove visse le sue estati nell'infanzia, e trascorreva parte dell'anno) come copertina dell'album \"Cambio\" del 1990. Sul lato principale appariva la foto del cantautore adolescente con mamma Iole e una cugina seduti al tavolo di un noto locale manfredoniano, sul fronte retro la foto degli anni'50 del cinema all'aperto \"Arena Pesante\" (dismesso negli anni'80).\nEconomia.\nL'economia cittadina attualmente \u00e8 basata primariamente sui servizi derivanti da strutture pubbliche sanitarie, istituzionali e scolastiche, sul commercio e sulla pesca. In misura minore su turismo, industria ed altre attivit\u00e0.\nAl 2016, da dati della Camera di Commercio di Foggia, sul territorio sipontino sono attive imprese di cui operano nel settore primario (39%), 205 nel settore manifatturiero e costruzioni (6%), 900 nel commercio (26%), 181 nel turismo (5,2%), 896 nel settore dei servizi (26,2%).\nUno dei porti di Manfredonia \u00e8 tra i pi\u00f9 attivi dell'Adriatico pur presentando, ad oggi, forti criticit\u00e0 legate soprattutto alla grande distribuzione del pescato, avendo, la struttura del Mercato Ittico di Manfredonia subito negli anni passati una gestione poco oculata tale da portare al fallimento. Attualmente il Mercato Ittico costato diverse centinaia di migliaia di euro \u00e8 chiuso.\nIl settore turistico si basa esclusivamente sulla presenza di lidi balneari nelle localit\u00e0 di \"Spiaggia Castello\" o \"Spiaggia Diomede\", Siponto, Rivera sud e a nord lungo la costa rocciosa in direzione Mattinata. La costa settentrionale di Manfredonia (localit\u00e0 \"Acqua di Cristo\") \u00e8 rocciosa e caratterizzata dalla presenza di diverse zone ad accesso libero. Con la costruzione del porto turistico \"Marina del Gargano\" la citt\u00e0 si \u00e8 dotata di una costosa infrastruttura di servizio per il turismo nautico e da diporto. La presenza di diverse zone archeologiche, come quella del parco archeologico di Siponto, degli ipogei Capparelli, della Masseria Mascherone, di Coppa Nevigata, delle grotte Scaloria-Occhiopinto, e di varie zone distribuite su tutto il circondario, compreso il territorio a nord-est, rende la cittadina attrattiva per il visitatore interessato a questa tipologia di beni culturali.\nLe industrie sono presenti soprattutto nella parte settentrionale del territorio urbano, nella zona ex-Enichem (ad es. Manfredonia Vetro (poi Sangalli Vetro), Inside, attualmente entrambe in stato di improduttivit\u00e0) e lungo la strada statale 89 a pochi km dall'abitato, nelle cd zone industriali DI46 e DI49, ricadenti entrambe in territorio ZPS e SIC, tutelato paesaggisticamente e naturalisticamente da direttive europee.\nNella seconda met\u00e0 del Novecento, la citt\u00e0 si \u00e8 ingrandita notevolmente anche per l'effetto dello sviluppo industriale ed economico in generale, legato sia all'insediamento del petrolchimico Anic-EniChem, sia al notevole progresso tecnologico applicato all'economia della pesca e dell'agricoltura.\nAgricoltura e allevamento.\nL'agricoltura costituisce ancora oggi un importante settore economico del vasto territorio di Manfredonia, rappresentando una notevole fonte di reddito ma in misura molto minore, di occupazione.\nIl Consorzio di Bonifica della Capitanata, nella prima met\u00e0 del secolo scorso, realizz\u00f2 delle vasche di colmata tra il Cervaro e il Candelaro, per una superficie di circa ettari, effettuando parimenti diversi interventi di sistemazione idrica. Questi primi interventi hanno reso coltivabili diversi ettari di terreno. Nell'ambito di questi interventi si segnala la colmata di 500 ettari del torrente Roncone che permise l'insediamento di un'azienda concessionaria del Comune di Manfredonia, la \"Daunia Risi\".\nDa questa serie di interventi il Cervaro cambier\u00e0 corso, sfociando in una zona adiacente, ma non pi\u00f9 quella originaria. La zona del basso Tavoliere rientrante nel territorio di Manfredonia, sar\u00e0 teatro, nella prima met\u00e0 del secolo scorso, di diversi interventi di bonifica tali da cambiarne sostanzialmente la morfologia.\nNel 1947, 84 proprietari posseggono pi\u00f9 di 100 ettari, il 73% dell'intera superficie coltivabile, 17 di questi hanno pi\u00f9 di 600 ettari ciascuno, il 35% dell'agro. Con la riforma agraria di quegli anni la situazione proprietaria cambier\u00e0; infatti pi\u00f9 di 500 contadini avranno in assegnazione terre da coltivare.\nI poderi concessi dalla riforma agraria prevedevano la costruzione di fabbricati, le cd case coloniche, che andarono ad antropizzare un territorio che fino ai decenni precedenti conosceva solo grandi masserie fortificate ad uso agricolo o pastorale. Si tratta delle zone di Beccarini, Cutino, Coppolachiatta, Versentino, Scorfola, Macchiarotonda, Pescia, Vernareccia, Amendola, Santatecchia, Piscitella, Ramatola, Fonterosa. In alcune di queste contrade si costruiranno delle scuole elementari con spacci e uffici.\nLe tipologie di colture erano (ed in parte rimangono) vigneti, frutteti, barbabietola da zucchero, pomodoro, e una vasta variet\u00e0 di ortaggi e legumi.\nNegli anni '60 le particolari congiunture economiche ed in particolar modo quelle del settore primario, portano a un esodo dei coltivatori e delle famiglie verso le citt\u00e0 del nord Italia ed europee (Germania, Francia, Belgio),ma anche Stati Uniti d'America e America del sud. I terreni verranno ceduti favorendo la nascita di aziende agricole di medie dimensioni.\nIndustria.\nLa storia degli insediamenti industriali nel territorio sipontino, ripropone l'annoso problema del carattere ambiguo che ebbe il processo di industrializzazione del Meridione d'Italia iniziato alla fine degli anni '60 e proseguito nei decenni seguenti fino ad arrivare, per Manfredonia, alla fine degli anni '90, quando furono finanziati diversi protocolli d'intesa tra lo Stato e le sue derivazioni e varie organizzazioni di categoria. Questi ultimi hanno visto l'impiego di circa miliardi di lire, cofinanziati dallo Stato e dalla Comunit\u00e0 europea. Ad oggi, (a distanza di 20 anni) sono pochissime le societ\u00e0 ancora attive, nonostante diverse abbiano beneficiato di finanziamenti e di notevoli agevolazioni; si evidenzia cos\u00ec, ancora una volta, una pessima gestione degli investimenti pubblici da parte della classe dirigente.\nIn relazione alla storia industriale di Manfredonia del XIX secolo, quindi prima, sia del periodo fascista che dell'industrializzazione del Mezzogiorno ad opera dello Stato avvenuta nel dopoguerra, si pu\u00f2 far riferimento a due realt\u00e0 presenti all'epoca sul territorio: il mulino Musti e il cementificio \"La Sipontina\". Sul finire del 1800 un imprenditore di Barletta, Giuseppe Musti, costru\u00ec, appena fuori dal centro, un impianto di macinazione del grano, con annesso pastificio. Successivamente pass\u00f2 alla ditta Sacco di Lucera e poi a una societ\u00e0 immobiliare di Roma. L'attivit\u00e0 nel 1913 pass\u00f2 infine alla D\u2019Onofrio &amp; Longo di Foggia, che ne continu\u00f2 l'attivit\u00e0 fino al 1950, quando la produzione cess\u00f2, per via di un devastante incendio che distrusse gran parte degli impianti. Un ulteriore stabilimento industriale di cui si segnala la presenza nei primi del '900 \u00e8 il cementificio \"La Sipontina\" di Santollino &amp; C. che sorse nel 1908. Nell'anno 1913 si trasfer\u00ec in uno stabilimento costruito per l'uso nei pressi del pi\u00f9 vicino scalo ferroviario in localit\u00e0 Cala dello Spuntone ove oggi sorge il nuovo porto turistico \"Marina del Gargano\"\nDue sono stati i grandi interventi economici di matrice pubblica: l'Aji no Moto\u00a0\u2013 Insud (la traduzione letterale di Aji no Moto \u00e8 \"Essenza del gusto\", usato come marchio per il glutammato monosodico della compagnia giapponese oggi ancora esistente) e l'Anic (EniChem).\nSul finire degli anni Sessanta del Novecento, il territorio di Manfredonia e quello circostante si apprest\u00f2 a subire le conseguenze di uno sviluppo industriale legato al massiccio intervento statale. Proprio in questo periodo fu insediato il petrolchimico Anic, poi EniChem e della Societ\u00e0 Chimica Daunia (SCD) compartecipata dall\u2019Anic e dalla SNIA, in localit\u00e0 Macchia, nel territorio del comune di Monte Sant'Angelo. Nel 1971 si avviava l\u2019attivit\u00e0 produttiva della SCD, riguardante il caprolattame (monomero del nylon) e il solfato ammonico (fertilizzante); nel 1972 iniziava la produzione di urea (fertilizzante) negli impianti dell\u2019ANIC.\nLo stesso complesso industriale \u00e8 stato colpito da diversi incidenti. Tra i pi\u00f9 significativi e nefasti si segnala quello avvenuto il 26 settembre 1976. Lo scoppio di una colonna di lavaggio dell'Ammoniaca determin\u00f2 la dispersione in atmosfera di diverse tonnellate di Anidride arseniosa e di Ossido di carbonio.\nNel 1979 un altro incidente dell'Enichem Agricoltura determin\u00f2 un'ingente fuga di Ammoniaca: per l'intenso odore che si diffuse nella citt\u00e0 una parte degli abitanti scelse autonomamente di evacuare per alcuni giorni.\nNell'autunno del 1988, il paventato arrivo nel porto alti fondali, della nave \"Deep Sea Carrier\", carica di rifiuti tossici e nocivi e pertanto ribattezzata nave dei veleni, aliment\u00f2 nella popolazione un fortissimo movimento di opposizione per la presenza dello stabilimento EniChem. Sempre sul finire degli anni Ottanta, nello stesso periodo dei movimenti di opposizione della cittadinanza, due inchieste per inquinamento marino causarono la cessazione della produzione di Caprolattame nel 1988. Negli anni successivi lo stabilimento venne definitivamente chiuso.\nPesca.\nFino agli anni della seconda guerra mondiale esistevano una decina di motopescherecci e un centinaio di barche a vela attrezzate per la pesca. La classe dei pescatori, all'epoca era in una situazione di forte povert\u00e0, che superava le condizioni di disagio della classe dei contadini. Sul finire degli anni '30 si costitu\u00ec una cooperativa che riuniva i pescatori con pi\u00f9 figli. Durante gli anni '50 e '60 la categoria vive un netto miglioramento delle condizioni di vita economica, anche per il ripristino dei collegamenti interrotti durante la guerra. Il boom vero e proprio inizia da quando la Cassa per il Mezzogiorno contribuisce alla sostituzione dei vecchi pescherecci, con nuovi moto-pescerecci, completi di tutte le attrezzature necessarie per una pesca pi\u00f9 proficua e professionale. La produzione aumenta ed \u00e8 in media, dal 1961 al 1967 di circa quintali all'anno. Il pescato aumenter\u00e0 sempre di pi\u00f9 per tutti gli anni successivi. Al 1991 risultano registrati 945 addetti al settore. Alla fine degli anni '90 la marineria di Manfredonia contava pi\u00f9 di 400 motopescherecci attivi.\nInfrastrutture e trasporti.\nStrade.\nLa citt\u00e0 \u00e8 servita dalla strada statale 89 Garganica che da Manfredonia si sviluppa per Mattinata, Vieste e tutto il resto della costa garganica. La strada rappresenta la principale via di collegamento tra la costa del Gargano ed il Tavoliere delle Puglie.\nLa strada statale 159 delle Saline ha inizio dalla SS 89 Garganica all'altezza dello svincolo di Manfredonia Sud; la strada collega Manfredonia e il Gargano a Margherita di Savoia ed il nord barese.\nLa S.P. 58 assicura il collegamento tra Manfredonia e San Giovanni Rotondo.\n\u00c8 presente inoltre, una discreta rete stradale a carattere provinciale che collega il centro urbano al resto del territorio.\nFerrovie.\nLa stazione di Manfredonia \u00e8 la stazione ferroviaria di RFI della citt\u00e0. \u00c8 il capolinea della linea Foggia-Manfredonia.\nServe la citt\u00e0 e parte del Gargano meridionale.\nStazione di Manfredonia Ovest.\nLa stazione di Manfredonia Ovest, costruita nel 2014, \u00e8 una fermata ferroviaria attiva dall'11 giugno 2017. Posta sulla linea Foggia-Manfredonia, nella periferia occidentale della citt\u00e0 di Manfredonia, \u00e8 situata fuori dal tessuto urbano, a 5\u00a0km dal centro.\nPorti.\nIl porto vecchio (o porto commerciale), delimitato dai moli di Ponente e di Levante, \u00e8 impiegato per la flotta peschereccia - una delle pi\u00f9 grandi dell'Adriatico - ed inoltre per il traffico commerciale, per le navi passeggeri dirette alle Isole Tremiti e per le forze armate.\nIl porto industriale (o porto Alti Fondali) \u00e8 situato a circa 1.8\u00a0mg ad est: fu costruito negli anni settanta in funzione delle esigenze del petrolchimico Anic/EniChem e del trasporto di materie prime alimentari. Nel 1988 il movimento merci raggiunse gli 1,76 milioni di tonnellate. La maggior parte dei traffici interessava la Grecia, la Turchia, la Libia, l'Egitto, l'Algeria e la Tunisia. Oggi versa in uno stato di semi-abbandono.\nIl porto turistico \"Marina del Gargano\" \u00e8 posto a ridosso del molo di ponente. Ha oltre 700 posti barca e servizi per la diportistica.\nMobilit\u00e0 urbana.\nIl trasporto pubblico urbano, \u00e8 gestito dalle societ\u00e0 ACAPT e Ferrovie del Gargano, con 7 linee urbane che collegano i quartieri della citt\u00e0, pi\u00f9 altre 2 linee per il mercato settimanale, che si tiene il marted\u00ec in zona Scaloria, e una per il centro commerciale \"Gargano\" a nord-est della citt\u00e0.\nI collegamenti interurbani sono gestiti da tre imprese di trasporto (SITA, Ferrovie del Gargano, Marino Autolinee).\nAmministrazione.\nGemellaggi.\nManfredonia \u00e8 gemellata con la citt\u00e0 statunitense di Chattanooga\nAltre informazioni amministrative.\nElenco dei sindaci della citt\u00e0 dalla proclamazione della Repubblica\nSport.\nNel comune ha sede la societ\u00e0 di calcio S.S.D. Manfredonia Calcio 1932, fondata nel 1932 e militante in Eccellenza nel campionato 2020-2021, dopo varie stagioni tra Serie C e Serie D e un fallimento societario che ha costretto la squadra a ripartire dal campionato di Prima Categoria nella stagione 2018-2019. Le societ\u00e0 Castriotta Calcio Manfredonia e Atletica Manfredonia, hanno invece disputato campionati dilettantistici regionali. \nLa squadra di calcio a 5 Manfredonia C5, milita nel campionato di serie B dal 2004.\nAl campionato regionale di serie C 2014-2015 di calcio a 5 femminile hanno partecipato le societ\u00e0 A.S.D. Manfredonia C5 e F.C.D. FoveaDonia. Quest'ultima nel recente passato ha militato per quattro stagioni consecutive in serie A.\nManfredonia ha anche molti impianti Calcistici come lo stadio comunale miramare,il palazzetto dello sport,Gli impianti Sportivi Salvemini, il campetto \"Sacra Famiglia\" che organizza ogni inverno un torneo, e molti altri campetti gestiti tra chiese e privati.\nLa squadra femminile di pallavolo, A.S.D. Volley Manfredonia nata nel 1987, ha militato per qualche stagione in serie B e nel 2014-2015 ha disputato il campionato regionale di serie C. La Volley Club Manfredonia, squadra maschile fondata nel 1977, ha partecipato al campionato regionale di serie D nel 2014.\nDal 26 maggio al 2 giugno 2013 Manfredonia \u00e8 stata la sede dei Campionati Mondiali Studenteschi di Beach Volley. La kermesse internazionale \u00e8 stata promossa dall'International School Sport Federation (ISF) e organizzata dal Ministero dell'istruzione, dell'universit\u00e0 e della ricerca (MIUR) e dalla Federazione Italiana Pallavolo (FIPAV). I campi da gioco, con relative strutture, sono stati installati presso la \"Spiaggia Castello\".. Vincitrici dei tornei maschile e femminile sono state le 2 squadre provenienti dal Brasile.\nLe due squadre di pallacanestro, A.S.D. Basket Giuseppe Angel e A.S. Atletica Manfredonia, sono attive a livello regionale.\nLa squadra di pallamano Freetime Handball Manfredonia ha partecipato al campionato di serie B interregionale nel 2012."}
{"id": "17820", "revid": "161374", "url": "https://it.wikipedia.org/wiki?curid=17820", "title": "Kung-an", "text": ""}
{"id": "17822", "revid": "583609", "url": "https://it.wikipedia.org/wiki?curid=17822", "title": "San Giorgio", "text": "Mor\u00ec prima di Costantino I, probabilmente sotto le mura di Nicomedia (oppure a Lidda), secondo alcune fonti nel 303. \nIl suo culto \u00e8 molto diffuso ed \u00e8 antichissimo, risalendo almeno al IV secolo. Occupa anche un posto nell'agiografia islamica, che gli d\u00e0 il titolo onorevole di Profeta.\nAgiografia.\nIn mancanza di notizie biografiche certe su san Giorgio, le principali informazioni provengono dalla \"Passio sancti Georgii\", che per\u00f2 gi\u00e0 il \"Decretum Gelasianum\" del 496 classificava tra le opere apocrife. Secondo questa fonte, Giorgio era originario della Cappadocia (regione dell'odierna Turchia), figlio di Geronzio, persiano, e Policromia, cappadoce, nato verso l'anno 280. I genitori lo educarono alla religione cristiana. Trasferitosi in Palestina, si arruol\u00f2 nell'esercito dell'imperatore Diocleziano, comportandosi da valoroso soldato, fino al punto di giungere a far parte della guardia del corpo dello stesso Diocleziano, divenendo ufficiale delle milizie e forse suo successore.\nIl martirio sarebbe avvenuto sotto Diocleziano stesso (che per\u00f2 in molte versioni \u00e8 sostituito da Daciano, imperatore dei Persiani), il quale avrebbe convocato settantadue re per decidere quali misure prendere contro i cristiani per sterminarli.\nGiorgio don\u00f2 ai poveri tutti i suoi averi e, davanti alla corte, si confess\u00f2 cristiano; all'invito dell'imperatore di sacrificare agli dei, si rifiut\u00f2: secondo la leggenda, venne battuto, sospeso, lacerato e gettato in carcere, dove ebbe una visione di Dio che gli predisse sei anni di tormenti, tre volte la morte e tre la resurrezione.\nTagliato in due con una ruota piena di chiodi e spade, Giorgio resuscit\u00f2, operando la conversione del \"magister militum\" Anatolio con tutti i suoi soldati, che vennero uccisi a fil di spada; entr\u00f2 in un tempio pagano e con un soffio abbatt\u00e9 gli idoli di pietra; convert\u00ec l'imperatrice Alessandra, che venne martirizzata.\nA richiesta del re Tranquillino, Giorgio risuscit\u00f2 due persone morte da quattrocentosessant'anni, le battezz\u00f2 e le fece sparire. L'imperatore Diocleziano lo condann\u00f2 nuovamente a morte e il santo, prima di essere decapitato, implor\u00f2 Dio che l'imperatore e i settantadue re fossero inceneriti; esaudita la sua preghiera, Giorgio si lasci\u00f2 decapitare, promettendo protezione a chi avesse onorato le sue reliquie, le quali sono conservate in una cripta sotto la chiesa cristiana (di rito greco-ortodosso) a Lidda, in Israele.\nCulto.\nLa festa liturgica si celebra il 23 aprile. La sua memoria \u00e8 celebrata in questo giorno anche nei riti siro e bizantino. Viene onorato, almeno dal IV secolo, come martire di Cristo in ogni parte della Chiesa.\nNel 1969 la Chiesa cattolica declass\u00f2 il santo nella liturgia a una memoria facoltativa, ma la devozione dei fedeli \u00e8 continuata.\nSecondo vari studiosi, San Giorgio e San Michele sono eredi dell'immagine dell'eroe radioso che uccide un drago, parte della fase solare del mito della creazione, il cui archetipo fu il dio babilonese Marduk.\nNella \"Legenda Aurea\".\nSi narra che in una citt\u00e0 chiamata Silena, in Libia, vi fosse un grande stagno, tale da poter nascondere un drago, che, avvicinandosi alla citt\u00e0, uccideva con il fiato tutte le persone che incontrava. Gli abitanti gli offrivano per placarlo due pecore al giorno ma, quando queste cominciarono a scarseggiare, furono costretti a offrirgli una pecora e un giovane tirato a sorte.\nUn giorno fu estratta la giovane figlia del re. Il re, terrorizzato, offr\u00ec il suo patrimonio e met\u00e0 del regno per salvarle la vita, ma la popolazione si ribell\u00f2, avendo visto morire tanti suoi figli. Dopo otto giorni di tentativi, il re alla fine dovette cedere e la giovane si avvi\u00f2 verso il lago per essere offerta al drago.\nIn quel momento pass\u00f2 di l\u00ec il giovane cavaliere Giorgio, il quale, saputo dell'imminente sacrificio, tranquillizz\u00f2 la principessa, promettendole il suo intervento per evitarle la brutale morte. Poi disse alla principessa di non aver timore, che l'avrebbe aiutata nel nome di Cristo. Quando il drago si avvicin\u00f2, Giorgio sal\u00ec a cavallo e protettosi con la croce e raccomandandosi al Signore, con grande audacia affront\u00f2 il drago che gli veniva incontro, ferendolo gravemente con la lancia e lo gett\u00f2 a terra, disse quindi alla ragazza di avvolgere la sua cintura al collo del drago, il quale prese a seguirla docilmente verso la citt\u00e0. Gli abitanti erano atterriti nel vedere il drago avvicinarsi, ma Giorgio li tranquillizz\u00f2, dicendo loro di non aver timore poich\u00e9 \u00abIddio mi ha mandato a voi per liberarvi dal drago: se abbraccerete la fede in Cristo, riceverete il battesimo e io uccider\u00f2 il mostro\u00bb. \nAllora il re e la popolazione si convertirono e il cavaliere uccise il drago e lo fece portare fuori dalla citt\u00e0, trascinato da quattro paia di buoi.\nQuesta leggenda era sorta al tempo delle Crociate e, probabilmente, fu influenzata da una falsa interpretazione di un'immagine dell'imperatore Costantino, trovata a Costantinopoli, in cui il sovrano schiacciava col piede un enorme drago, simbolo del \u00abnemico del genere umano\u00bb.\nLa fantasia popolare vi ricam\u00f2 sopra e il racconto, passando per l'Egitto, dove san Giorgio ebbe dedicate molte chiese e monasteri, divenne una leggenda affascinante, spesso ripresa nell'iconografia. \nSan Giorgio tuttavia non \u00e8 l'unico personaggio che uccide un drago: anche ad altri santi le leggende riconoscono simili imprese; \u00e8 facile confondere san Giorgio con san Demetrio o san Teodoro.\nQuesta leggenda riecheggia la vicenda di san Siro, vescovo di Genova che sconfisse un mostro chiamato basilisco, sorta di gallo con le ali di pipistrello e la coda di serpente: il mostro avvelenava con il suo fiato tutto ci\u00f2 che incontrava e pietrificava con il suo sguardo chiunque lo guardasse negli occhi ma Siro riusc\u00ec ad ammansirlo e a condurlo docilmente fuori dalle mura della citt\u00e0 ordinandogli di scomparire per sempre.\nNell'iconografia, San Giorgio spesso compare con l'epiteto \"O \u03a4\u03c1\u03bf\u03c0\u03b1\u03b9\u03bf\u03c6\u03cc\u03c1\u03bf\u03c2\" (\"tropeoforo\", il vittorioso).\nNel Medioevo la lotta di san Giorgio contro il drago divenne il simbolo della lotta del bene contro il male e, per questo, il mondo della cavalleria vi vide incarnati i suoi ideali. La leggenda del soldato vincitore del drago contribu\u00ec al diffondersi del suo culto, che divenne popolarissimo in Occidente e in tutto l'Oriente bizantino, ov'egli \u00e8 per eccellenza il \u00abgrande martire\u00bb e il \u00abtrionfatore\u00bb. Rapidamente divenne un santo tra i pi\u00f9 venerati in ogni parte del mondo cristiano.\nVari Ordini cavallereschi portano oggi il suo nome e i suoi simboli: l'Ordine della Giarrettiera, l'Ordine Teutonico, l'Ordine Militare di Calatrava, il Sacro Militare Ordine Costantiniano di San Giorgio, il Reale e militare ordine di San Giorgio della Riunione e molti altri.\nReliquie.\nGrande venerazione riscosse il sepolcro del martire; le sue reliquie furono trasferite, probabilmente durante l'invasione persiana all'inizio del VII secolo o poco dopo, all'arrivo dei musulmani in Palestina.\nLa popolarit\u00e0 del santo nel Medioevo \u00e8 testimoniata dalla presenza del suo corpo in almeno una trentina di chiese, in Francia, Spagna, Germania, Italia e Paesi Bassi; la sua testa \u00e8 oggi esposta a Venezia, Praga, Costantinopoli e Lidda, mentre tre delle braccia esistenti del santo si trovano a Roma, Parigi e Conques. Nella chiesa di San Giorgio in Lemine ad Almenno San Salvatore (BG) \u00e8 esposta, appesa al soffitto, una costola del drago ucciso da San Giorgio.\nA Roma, Belisario (ca. 527) affid\u00f2 alla protezione del santo la porta di san Sebastiano e la chiesa del Velabro, dove venne poi trasferito il cranio di san Giorgio, trovato in Cappadocia da papa Zaccaria (744\u2013752).\nUna frazione del cranio di san Giorgio \u00e8 custodita presso la chiesa di San Giorgio Martire in Oriolo (CS). Nella chiesa Matrice di Matino, intitolata a San Giorgio, \u00e8 conservato un pezzo dello stinco del santo. \nIl nome di san Giorgio era invocato contro i serpenti velenosi, la peste, la lebbra e la sifilide e, nei paesi slavi, contro le streghe.\nDal 1996, dietro autorizzazione ecclesiastica, san Giorgio \u00e8 il santo protettore delle \"Guardie Particolari Giurate\".\nEdifici religiosi.\nNumerosi sono gli edifici religiosi dedicati a San Giorgio nel mondo.\nPatronati.\nIn Italia.\nIn Italia il culto per san Giorgio \u00e8 assai diffuso e le citt\u00e0 e i comuni di cui \u00e8 patrono sono pi\u00f9 di cento, dei quali uno capoluogo di regione (Campobasso) e tre capoluoghi di provincia (Ferrara, Ragusa e Reggio Calabria); inoltre si contano ben ventuno comuni che portano il suo nome.\nLa sua croce rossa in campo bianco era originariamente vessillo della Repubblica di Genova e quindi fu proclamato protettore della citt\u00e0 di Genova (mentre il patrono \u00e8 San Giovanni Battista); venne in seguito adottata da molte altre citt\u00e0, tra cui Milano e Bologna. Il simbolo venne adottato dai crociati dopo la presa di Gerusalemme del 1099 e poi si diffuse in tutta Europa. La sua \"utilit\u00e0\", inoltre, venne colta dal re d'Inghilterra nel XII secolo quando Londra chiese di poter utilizzare la bandiera crociata nel Mediterraneo, in modo da poter godere della protezione della flotta genovese. Per questo privilegio il monarca inglese corrispondeva al Doge della Repubblica di Genova un tributo annuale.\nPapa Pio XII, con bolla papale del 1937, elesse San Giorgio martire come protettore della Cavalleria Militare e Civile dello Stato Italiano (\"Sanctus Georgius Equitum Patronus\") quale riferimento e fonte d'ispirazione agli ideali dell'altruismo e della solidariet\u00e0. Nella \"preghiera del Cavaliere\" (Esercito Italiano) \u00e8 detto infatti: \"Signore Iddio [...] Tra coloro che hanno servito le istituzioni, hai scelto San Giorgio, per dare testimonianza di amore al dovere e al sacrificio, a difesa della fede, della Patria e dei deboli. Dona a noi, cavalieri, di imitarne le virt\u00fa\". E ancora: \"Fa che sull'esempio del nostro Patrono, senza timore, ma con nobile fierezza, professiamo sempre e dovunque la nostra fede; e che, fedeli al giuramento, buttando il cuore oltre le difficolt\u00e0 e i pericoli, all'ombra dello Stendardo, serviamo in umilt\u00e0 di mente e di cuore, la nostra Patria\".\nNegli altri Stati.\nSan Giorgio \u00e8 patrono dell'Inghilterra, del Portogallo, della Lituania, del Montenegro, della Georgia e dell'Etiopia.\nIl santo, assieme a san Paolo apostolo, \u00e8 compatrono di Malta, mentre \u00e8 il patrono principale dell'isola di Gozo, il cui capoluogo, Victoria, ospita la chiesa protoparrocchiale di San Giorgio, edificata nel XVII secolo, dal 1958 basilica minore pontificia. La sua festa patronale esterna ricorre la terza domenica di luglio, con apparati solenni e un notevole concorso popolare, a testimonianza della sentita devozione dei gozitani verso il martire di Cappadocia. San Giorgio \u00e8 anche il santo titolare di una fra le pi\u00f9 importanti e antiche parrocchie maltesi, Qormi, la cui comunit\u00e0 lo festeggia solennemente l'ultima domenica di giugno.\nIn Serbia San Giorgio \u00e8 uno dei due santi patroni (l'altro \u00e8 san Sava).\nIl santo \u00e8 anche posto a protezione della Catalogna e il 23 aprile (in catalano: \"diada de Sant Jordi\") i catalani, con una tradizione che risale probabilmente al secolo XV, festeggiano la giornata degli innamorati, in cui le coppie di amanti, ma anche gli amici, genitori e figli, si regalano delle rose e dei libri. La festa \u00e8 molto popolare e, dal punto di vista dei catalani, \u00e8 anche diventata una rivendicazione della loro cultura e valori nazionali. \nA san Giorgio Antoni Gaud\u00ed dedic\u00f2 la Casa Batll\u00f3 a Barcellona.\nLa versione catalana della leggenda di Sant Jordi dice che dopo un combattimento feroce tra il cavaliere e il drago, la bestia cadde attraversata dalla spada di ferro e, dal sangue del drago caduto a terra, nacque un rosaio che fioriva ogni mese di aprile.\nQuesta \u00e8 la spiegazione che la tradizione orale ci dona all'usanza di regalare rose per la giornata di Sant Jordi, il 23 aprile.\nSempre in Spagna, San Giorgio \u00e8 il patrono dell'Aragona essendo il 23 aprile giorno festivo in tutta la regione.\nIn Germania sono a lui dedicate molte acque ritenute miracolose. La citt\u00e0 tedesca di Friburgo in Brisgovia ha San Giorgio come santo patrono.\nTra gli Slavi di Carinzia il santo assume l'aspetto folcloristico di un rito per ottenere la pioggia (Giorgio verde); tra i Georgiani, invece, viene celebrato il 14 agosto e ha preso il posto di una festa al dio Luno (Giorgio bianco). Altri paesi slavi sostituirono il culto di Jarylo con quello di san Giorgio.\nIn Istria la leggenda racconta che il santo avrebbe ucciso un drago anche presso la citt\u00e0 di Pirano (Piran), nella quale gli \u00e8 dedicato il duomo e un capitello con dipinto raffigurante l'impresa, vicino alla piazza.\nIn Croazia san Giorgio \u00e8 il santo patrono del comune di \u0110ur\u0111evac e del comune di Sveti \u0110ur\u0111 (San Giorgio). San Giorgio \u00e8 stato il santo patrono della citt\u00e0 croata di Sussak (Su\u0161ak).\nSan Giorgio \u00e8 inoltre il patrono dei Rom, i quali lo celebrano il 6 maggio con la loro pi\u00f9 importante festa, detta in roman\u00e8 \"Gurgevdan\" (pronuncia: Giurgevdan).\nCulto e devozione.\nNella provincia di Ferrara il culto \u00e8 particolarmente diffuso poich\u00e9 spesso, nella credenza popolare dell'Alto Medioevo, il Po e altri corsi minori venivano considerati la tana di un drago, che san Giorgio avrebbe ucciso salvando gli abitanti. In realt\u00e0 il drago \u00e8 stato identificato come metafora della pericolosit\u00e0 delle piene del fiume, che rischiavano di distruggere Ferrara e gli altri centri della zona. A Ferrara le due chiese principali gli sono dedicate. Ad Argenta, invece, \u00e8 presente la pieve di San Giorgio, addirittura precedente alla nascita della citt\u00e0 di Ferrara, a provare l'antichit\u00e0 del culto del santo.\nA Marsico Nuovo gli \u00e8 dedicata l'antica Cattedrale di San Giorgio Martire\nGli \u00e8 dedicato il palio di Ferrara, nel quale il premio \u00e8 appunto il drappo del \"santo Zorzo\" (san Giorgio nel locale dialetto).\nA Gubbio \u00e8 uno dei tre santi nel cui nome si svolge la festa dei ceri (o \"corsa\") ogni 15 maggio.\nA Siena, in ricordo della battaglia di Montaperti, si celebravano ogni anno a settembre i Giochi di San Giorgio.\nA Sindia (NU) \u00e8 festeggiato insieme a Sant'Isidoro l'Agricoltore e al santo Arcangelo Raffaele.\nA Soriano nel Cimino, a san Giorgio \u00e8 dedicata un'antica chiesa romanica risalente all'XI secolo e porta il suo nome una delle quattro contrade che partecipano alla \"Sagra delle Castagne\", una delle pi\u00f9 importanti manifestazioni medioevali in Italia. Durante il corteo storico viene rievocata la battaglia del santo contro il drago, con un grande carro allegorico in cui compaiono i protagonisti della vicenda.\nA Porto San Giorgio la chiesa principale \u00e8 dedicata a San Giorgio e inoltre il 23 aprile si festeggia il santo patrono con una fiera e una processione che attraversa la citt\u00e0.\nSan Giorgio martire \u00e8 il Santo Patrono di Villaputzu. Si festeggia il 15 maggio con l'uscita del santo in processione su un carro sardo trainato da una coppia di buoi, accompagnato, oltre che dai fedeli, da suonatori di launeddas e da gruppi in costume sardo. Segue la Santa Messa Solenne e successivamente proseguono i festeggiamenti nel sagrato della Chiesa.\nVi \u00e8 una processione anche a Vieste, in Puglia, una a Ragusa (nell'antico quartiere di Ibla) ed a Modica in provincia di Ragusa ed un'altra a Prizzi ed a Piana degli Albanesi provincia di Palermo, in Sicilia. Viene festeggiato inoltre a Marineo, il 23 aprile.\nA Caresana, paesino della provincia di Vercelli, ogni anno l'ultima domenica di aprile si scioglie il voto a san Giorgio con la centenaria Corsa dei Buoi, che consiste nel far correre gli animali per duecento metri, partendo dalla chiesetta del Santo.\nA Chieuti, in provincia di Foggia, il 23 aprile si svolge l'annuale corsa dei buoi. Carri trainati da buoi e cavalli vengono fatti gareggiare lungo le strade della citt\u00e0.\nA Locorotondo san Giorgio \u00e8 il Patrono principale, mentre San Rocco \u00e8 il compatrono. In questo borgo ci sono molti festeggiamenti per san Giorgio e la comunit\u00e0 vanta una bellissima statua lignea.\nLa sera del 23 aprile di ogni anno vi \u00e8 una processione con carro trionfale sormontato dal quadro di San Giorgio Martire nel grazioso borgo di Loseto, comune autonomo fino al 1937 e ora quartiere di Bari, dove il santo martire \u00e8 venerato come santo patrono. Il quadro raffigurante il santo nell'atto di uccidere il drago \u00e8 conservato sul marmoreo altare della settecentesca Chiesa Matrice di San Giorgio. Vi si venera anche una bella statua del martire cristiano.\nA Martone il 23 aprile il santo si venera con la solenne messa e la processione. La 2\u00aa domenica di agosto, al rientro degli emigranti, la festa dura 3 giorni: venerd\u00ec, \"taglio da ntinna\" (albero della cuccagna); sabato, \"arzata da ntinna\" (alzata dell'albero della cuccagna molto caratteristico, alto 26 m.); domenica, processione per le vie del paesino e, alla sera alle 22.00 la discesa: il santo dalla chiesa matrice rientra nella sua chiesetta.\nA Maccarese, frazione di Fiumicino, il culto di San Giorgio \u00e8 legato all'omonimo castello medievale, e la leggenda, analoga a quella del Santo mediorientale, vede il drago sconfitto nella palude che invadeva la zona umida costiera ad opera di un cavaliere, Giorgione, della casata degli Anguillara . Secondo la leggenda il drago si nascondeva nella vicina zona di Malagrotta, resa poi famosa dalla famigerata discarica di Roma.\nA Piacenza, mons. Luciano Monari, vescovo della diocesi, si fece promotore verso i vertici ecclesiastici per fare riconoscere San Giorgio martire di Lidda come patrono della Guardie Particolari Giurate. Il Vescovo propose San Giorgio, perch\u00e9 in vita svolgeva un lavoro che potrebbe paragonarsi a quello delle GPG.\nPatrono degli Scout.\nSan Giorgio \u00e8 da sempre considerato santo patrono degli Scout e delle Guide. Questo non per le origini inglesi del movimento, bens\u00ec per la simbologia a lui legata dei cavalieri e del bene che sconfigge il male. Nella tradizione italiana la Festa di san Giorgio \u00e8 il giorno del rinnovo dedicato al rinnovo della promessa, proprio per la vicinanza del cerimoniale della promessa a quello della cavalleria. Nei pressi di questa data spesso vengono organizzate attivit\u00e0 intergruppo chiamate Campo San Giorgio, che si svolgono attorno al 23 aprile. Anche nelle associazioni scout non confessionali (come per esempio quella britannica o il Corpo Nazionale Giovani Esploratori ed Esploratrici Italiani) il giorno di san Giorgio viene sempre festeggiato, con attivit\u00e0 spesso in gemellaggio tra diversi gruppi."}
{"id": "17829", "revid": "212348", "url": "https://it.wikipedia.org/wiki?curid=17829", "title": "59 (numero)", "text": "Cinquantanove (cf. latino \"undesexaginta\", greco \"\u1f10\u03bd\u03bd\u03ad\u03b1 \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 58 e prima del 60."}
{"id": "17830", "revid": "590", "url": "https://it.wikipedia.org/wiki?curid=17830", "title": "153 (numero)", "text": "Centocinquantatr\u00e9 (153) \u00e8 il numero naturale dopo il 152 e prima del 154."}
{"id": "17837", "revid": "115751", "url": "https://it.wikipedia.org/wiki?curid=17837", "title": "Beach Rugby", "text": ""}
{"id": "17838", "revid": "8911", "url": "https://it.wikipedia.org/wiki?curid=17838", "title": "Gaio Cornelio Tacito", "text": ""}
{"id": "17839", "revid": "9", "url": "https://it.wikipedia.org/wiki?curid=17839", "title": "Lucio Apuleio", "text": ""}
{"id": "17842", "revid": "869733", "url": "https://it.wikipedia.org/wiki?curid=17842", "title": "Virgilio (disambigua)", "text": ""}
{"id": "17843", "revid": "1005847", "url": "https://it.wikipedia.org/wiki?curid=17843", "title": "Giovane Italia", "text": ""}
{"id": "17847", "revid": "647919", "url": "https://it.wikipedia.org/wiki?curid=17847", "title": "Linguaggio di programmazione Java", "text": ""}
{"id": "17849", "revid": "1444886", "url": "https://it.wikipedia.org/wiki?curid=17849", "title": "Elettrotecnica", "text": "Lelettrotecnica \u00e8 una disciplina tecnica applicata all'utilizzo dell'elettricit\u00e0. Pi\u00f9 specificamente l'elettrotecnica concerne la produzione, la trasmissione e distribuzione di energia elettrica, \"\"le correnti forti e di bassa frequenza\" distinguendosi dall'elettronica che \u00e8 invece \"la tecnica delle correnti deboli e di alta frequenza\"\". In quanto oggetto di insegnamento e studio, rientra tra le discipline tecnico-ingegneristiche.\nNata alla fine del XVIII secolo con la teoria dei circuiti, spesso convenzionalmente viene considerato come anno di nascita dell'elettrotecnica il 1800, anno in cui Alessandro Volta comunica al presidente della Royal Society Joseph Banks la realizzazione della prima pila elettrica: la pila di Volta. Essa rappresenta infatti la prima sorgente di energia elettrica della storia in grado di fornire quantit\u00e0 apprezzabili di energia elettrica per applicazioni utili. Per la prima applicazione utile della pila elettrica bisogna per\u00f2 attendere il 1837, anno in cui Charles Wheatstone realizza il primo telegrafo elettrico.\nStoria.\nFino al XIX secolo si pensava che l'elettricit\u00e0 fosse un fluido che poteva essere positivo o negativo: in seguito, grazie alle fondamentali scoperte di Hertz, Helmholtz, Maxwell, Heaviside, Alessandro Volta e molti altri, si giunse a una comprensione pi\u00f9 completa del fenomeno, riassunta nelle equazioni di Maxwell che prevedono in modo completo e accurato il comportamento delle cariche elettriche (elettroni e protoni che differiscono per il segno della loro carica elettrica) e del campo elettromagnetico che esse generano.\nIn breve iniziarono a comparire una serie di applicazioni commerciali dell'elettricit\u00e0: i motori elettrici, il telegrafo, il telefono, la radio, la lampadina elettrica, eccetera. Si cre\u00f2 cos\u00ec all'inizio del XX secolo una nuova scienza applicata che si occupava di progettare questo tipo di apparati, appunto l'elettrotecnica.\nTra i molti scienziati, ingegneri e inventori che hanno contribuito all'evoluzione dell'elettrotecnica, possiamo ricordare:\nGalileo Ferraris, Antonio Pacinotti, Werner von Siemens, Nikola Tesla, Thomas Alva Edison, George Westinghouse.\nAttualmente l'elettrotecnica si occupa soprattutto della produzione, della trasmissione e dell'utilizzo dell\"'energia elettrica\", cio\u00e8 di progettare macchine elettriche (motori, generatori, trasformatori), linee di trasmissione e distribuzione, apparecchi utilizzatori dell'energia elettrica.\nLa teoria dei circuiti si occupa dei problemi classici dell'elettrotecnica da un punto di vista strettamente assiomatico; l'elettronica (che tradizionalmente si occupa di segnali a bassa potenza) si sta sovrapponendo ad alcuni ambiti che prima erano esclusivi dell'elettrotecnica, per esempio il controllo dei motori elettrici con dispositivi a semiconduttore.\nPrincipi teorici.\nI principi e leggi alla base dell'elettrotecnica sono:\nGrandezze elettriche.\nLe principali grandezze fisiche utilizzate in elettrotecnica sono:\nProduzione, trasmissione e distribuzione di energia elettrica.\nUn settore importante dell'elettrotecnica riguarda la produzione, la trasmissione e la distribuzione dell'energia elettrica fino al luogo di utilizzo.\nL'energia elettrica \u00e8 prodotta per mezzo di generatori nelle centrali elettriche, che solitamente e per varie ragioni si trovano distanti dai luoghi di consumo.\nLe linee di trasmissione sono un eterogeneo insieme di sistemi che trasferiscono l'energia dai luoghi di produzione alle stazioni di trasformazione e infine agli impianti utilizzatori. Essenzialmente si differenziano in base al livello di tensione in linee di alta, media e bassa tensione.&lt;br&gt;\nLe linee ad alta tensione sono quelle chiamate di trasmissione dell'energia elettrica o elettrodotti, che permettono di trasferire potenze di milioni di watt con tensioni fino a 400 kV, fra le centrali di produzione e le stazioni di trasformazione. In queste viene effettuata la trasformazione da alta a media tensione, per mezzo di macchine elettriche chiamate trasformatori, per trasferire l'energia elettrica sulla rete di distribuzione a media tensione con livelli di tensione di 10-15\u00a0kV. &lt;br&gt;\nLa rete di distribuzione a media tensione collega le cabine di distribuzione, dove viene effettuata un'ulteriore trasformazione da media a bassa tensione per poter infine essere consegnata all'utente finale a 400 V nel sistema trifase,oppure con una sola fase da questo derivata (monofase), a 230 V.\nLe linee possono essere sezionate dagli interruttori oppure dai sezionatori, per consentire interventi di manutenzione, per emergenze o per altri scopi legati al funzionamento.\nPer salvaguardare l'integrit\u00e0 degli impianti e delle macchine, la rete di distribuzione comprende a pi\u00f9 livelli sistemi di protezione da sovracorrente (sovraccarico) e cortocircuito. Questi sistemi sono principalmente il fusibile, l'interruttore magnetotermico. Esiste poi un'altra protezione chiamata \"salvavita\" che ha il compito di aprire il circuito in caso di guasti verso terra, tale dispositivo si chiama interruttore differenziale.\nImpianti elettrici.\nLa distribuzione finale dell'energia elettrica agli utenti nelle loro abitazioni o in edifici pubblici per alimentare i vari carichi avviene attraverso i comuni impianti elettrici opportunamente realizzati e dimensionati in funzione della caratteristiche di fornitura elettriche richieste e con le relative protezioni di sicurezza di cui sopra.\nMacchine elettriche.\nMotori.\nI motori sono macchine che trasformano energia elettrica in energia meccanica in genere sotto forma di rotazione di un albero.\nI motori si dividono in:\nGeneratori.\nI generatori sono macchine in grado di convertire energia meccanica in energia elettrica. I pi\u00f9 importanti sono:\nTrasformatori.\nIl trasformatore \u00e8 una macchina elettrica statica in grado di modificare i parametri di tensione e corrente di un circuito a corrente alternata. \u00c8 costituita in genere da almeno due solenoidi accoppiati magneticamente.\nLe macchine in grado di aumentare o ridurre la tensione usando un solo solenoide sono gli autotrasformatori.\nConvertitori.\nSono dispositivi che convertono la frequenza di due reti oltre che eventualmente anche la tensione.\nIl convertitore rotante \u00e8 una macchina rotativa ormai obsoleta in grado di operare trasformazioni di tensione e frequenza nonch\u00e9 convertire corrente continua in alternata e viceversa. \u00c8 stata sostituita per quasi tutti gli scopi dagli inverter elettronici a stato solido."}
{"id": "17852", "revid": "2225", "url": "https://it.wikipedia.org/wiki?curid=17852", "title": "Calcio australiano", "text": ""}
{"id": "17854", "revid": "154893", "url": "https://it.wikipedia.org/wiki?curid=17854", "title": "Lago Erie", "text": "Il lago Erie (in inglese: \"Lake Erie\", pronuncia ; in italiano alle volte riportato erroneamente come \"Lago Eire\"), \u00e8 uno dei cinque maggiori laghi della zona dei Grandi Laghi nell'America settentrionale, che comprende alcuni dei pi\u00f9 estesi laghi d'acqua dolce del mondo. Lo stesso lago Erie \u00e8 il tredicesimo lago al mondo per superficie, anche contando laghi d'acqua salata come il mar Caspio ed il lago d'Aral.\nEsso copre circa 24\u00a0000\u00a0km\u00b2 (all'incirca l'estensione della Sardegna) con una profondit\u00e0 media di 19 metri, per cui contiene \"solo\" 483\u00a0km cubi d'acqua (il pi\u00f9 vasto dei Grandi Laghi, il Lago Superiore, ha un volume di oltre 12.000\u00a0km cubi).\nDescrizione.\nIl principale immissario del lago Erie \u00e8 il fiume Detroit (che proviene dal lago Huron), mentre il suo unico emissario \u00e8 il fiume Niagara, che conduce al lago Ontario, sul quale si trovano le famose cascate. Il collegamento con il lago Ontario \u00e8 assicurato anche dal canale di Welland, che permette alle navi di aggirare le Cascate del Niagara. Altri importanti immissari sono il Grand River, il fiume Huron, il Maumee, il Sandusky, il Buffalo e il Cuyahoga.\nEssendo il meno profondo dei Grandi Laghi, (quindi con relativamente minori quantit\u00e0 di acqua) e per i massicci insediamenti industriali nelle sponde sud, il lago Erie divenne estremamente inquinato negli anni sessanta e settanta, tanto che tutti i pesci morirono. Nel 1969 \u201cl\u2019incendio\" del fiume Cuyahoga tributario del lago Erie, mise a nudo la situazione: l'inquinamento dovuto alle industrie di Cleveland e di altre citt\u00e0 dell'Ohio era talmente elevato che la superficie del fiume, (sulla quale giacevano enormi quantit\u00e0 di residui oleosi) si incendi\u00f2. L'incendio fece scalpore e spinse verso una politica di disinquinamento, che miglior\u00f2 notevolmente la qualit\u00e0 delle acque, permettendo una bonifica ed il ritorno di molte specie ittiche, anche se l'equilibrio resta fragile per l'introduzione di specie non indigene.\nLa navigazione lacuale che avrebbe notevole importanza \u00e8 fortemente limitata dai bassi fondali che sono particolarmente insidiosi per la navigazione, rischio che aumenta in caso anche di modesti abbassamenti del livello, dovuti agli effetti concomitanti di periodi di siccit\u00e0 assieme ai consistenti prelievi idrici per usi civili, industriali ed agricoli che sono in atto sia nel lago che soprattutto mediante la intercettazione e deviazione degli affluenti in altri bacini.\nDiversi stati USA (Michigan, Ohio, Pennsylvania e New York) si dividono le sponde occidentale, meridionale ed orientale del lago, mentre la provincia canadese dell'Ontario si trova sulla sponda settentrionale. Il Point Pelee National Park, il punto pi\u00f9 a sud del territorio canadese, si trova su una penisola nel lago.\nLe citt\u00e0 di Buffalo (New York), Erie (Pennsylvania) e Cleveland (Ohio) si trovano sulle coste sud-orientali del lago Erie.\nNel 1813 il lago fu teatro di una battaglia navale fra le forze statunitensi di Oliver Perry e quelle del Regno Unito (vedi guerra del 1812)."}
{"id": "17861", "revid": "154639", "url": "https://it.wikipedia.org/wiki?curid=17861", "title": "Proclo", "text": "Biografia.\nNato da famiglia benestante originaria della Licia, il padre era un avvocato che per motivi di lavoro si recava a Costantinopoli nell'allora capitale dell'Impero romano d'Oriente.\nProclo studi\u00f2 grammatica a Xanthos e poi retorica con Leonade, grammatica con Orione, filosofia, retorica latina, diritto romano e matematica ad Alessandria d'Egitto, per essere avviato alla professione di avvocato.\nRientrato a Costantinopoli segu\u00ec le orme del padre, consolidando per qualche tempo una buona fama come uomo di legge. Tuttavia prefer\u00ec continuare ad occuparsi di filosofia, prima ritornando ad Alessandria, dove studi\u00f2 filosofia aristotelica con Olimpiodoro il Vecchio e matematica con un certo Erone (non si tratta di Erone di Alessandria, vissuto con ogni probabilit\u00e0 prima), poi nel 431 recandosi ad Atene, il centro culturale dell'epoca.\nProclo studi\u00f2 con Siriano di Atene, figlio di Filosseno, che vista la sua intelligenza lo fece conoscere a Plutarco di Atene, capo dell'Accademia di Atene, fondata da Platone. Per due anni visse con Plutarco, che lo tratt\u00f2 come un figlio. Morto questi, la direzione dell'Accademia pass\u00f2 a Siriano, che divenne maestro di Proclo. Nel 437 improvvisamente Siriano mor\u00ec, e Proclo gli succedette come diadoco dell'Accademia all'et\u00e0 di 25 anni.\nProclo visse ad Atene per quasi tutta la sua vita, eccetto un anno di esilio al quale fu costretto per la sua attivit\u00e0 politico-filosofica, mal tollerata dal partito cristiano.\nDi Proclo si dice che mangiasse e bevesse assai poco, osservando il digiuno l'ultimo giorno del mese, e che la notte fosse uso vegliare in preghiera; osservava i giorni nefasti degli egiziani, celebrava i noviluni e, ogni anno, si recava a visitare le tombe degli eroi attici e dei filosofi, offrendo sacrifici espiatori per le anime dei defunti. Scrisse molti inni dedicandoli agli dei greci ma anche a divinit\u00e0 di altri popoli.\nMor\u00ec il 17 aprile del 485 e venne sepolto ad Atene nei pressi del monte Licabetto, accanto a Siriano.\nEpitaffio.\nQuesto \u00e8 l'epitaffio che Proclo volle scrivere sulla sua tomba. L\u2019epigramma \u00e8 attribuito a Proclo stesso da Marino, \"Vita Procli\" 36 ed \u00e8 tr\u00e0dito anche nell\"'Antologia Palatina\" (\"AP\" 7. 341):\n\u03a0\u03c1\u03cc\u03ba\u03bb\u03bf\u03c2 \u1f10\u03b3\u1f7c \u03b3\u03b5\u03bd\u03cc\u03bc\u03b7\u03bd \u039b\u03cd\u03ba\u03b9\u03bf\u03c2 \u03b3\u03ad\u03bd\u03bf\u03c2, \u1f43\u03bd \u03a3\u03c5\u03c1\u03b9\u03b1\u03bd\u1f78\u03c2\n\u1f10\u03bd\u03b8\u03ac\u03b4\u2019 \u1f00\u03bc\u03bf\u03b9\u03b2\u1f78\u03bd \u1f11\u1fc6\u03c2 \u03b8\u03c1\u03ad\u03c8\u03b5 \u03b4\u03b9\u03b4\u03b1\u03c3\u03ba\u03b1\u03bb\u03af\u03b7\u03c2.\n\u03be\u03c5\u03bd\u1f78\u03c2 \u03b4\u1fbd \u1f00\u03bc\u03c6\u03bf\u03c4\u03ad\u03c1\u03c9\u03bd \u1f45\u03b4\u03b5 \u03c3\u03ce\u03bc\u03b1\u03c4\u03b1 \u03b4\u03ad\u03be\u03b1\u03c4\u03bf \u03c4\u03cd\u03bc\u03b2\u03bf\u03c2\u00b7\n\u03b1\u1f34\u03b8\u03b5 \u03b4\u1f72 \u03ba\u03b1\u1f76 \u03c8\u03c5\u03c7\u1f70\u03c2 \u03c7\u1ff6\u03c1\u03bf\u03c2 \u1f15\u03b5\u03b9\u03c2 \u03bb\u03b5\u03bb\u03ac\u03c7\u03bf\u03b9 \nPensiero e opere.\nRispettoso delle tradizioni, egli afferma che in certe saggezze del passato sono depositate tracce della verit\u00e0, per cui esse possono costituire un punto di riferimento per l'autentica ricerca filosofica. Platone risulta essere un saggio ispirato al quale tributare quasi un culto; l'interprete dei suoi scritti, ovvero il filosofo, diviene il garante della trasmissione della rivelazione espressa nelle sue opere. Proclo non pone nulla sopra all'Uno che \u00e8 semplicit\u00e0 assoluta e incircoscrivibile, come tale superiore ad ogni limitazione formale ed esente da dualit\u00e0 (metafisica della non-dualit\u00e0). Egli sviluppa una teologia in cui le ipostasi sono ancora pi\u00f9 numerose che nel pensiero di Giamblico.\nProclo esprime quindi la dottrina delle \"enadi\" divine: all'interno dell'Uno sussistono una serie di unit\u00e0 derivate direttamente dall'Uno e che mediano tra esso e le realt\u00e0 inferiori. Per Proclo gli dei sono provvidenziali per il semplice fatto di esistere non perch\u00e9 agiscano intenzionalmente. Il potere divino opera a tutti i livelli della realt\u00e0, anche in quello della materia che dunque non pu\u00f2 essere identificata con il male.\nIl suo lavoro pu\u00f2 essere diviso in due parti. La prima \u00e8 condensata nei commentari sul pensiero platonico, il primo dei quali scritto all'et\u00e0 di ventotto anni. Molti di questi commenti sono giunti fino ad oggi sia pure incompleti. Riguardano, in particolare, i dialoghi di Platone sulla \"Repubblica\", il \"Timeo\", l\"'Alcibiade I\", il \"Cratilo\" e il \"Parmenide\". In essi il filosofo analizza e riafferma il pensiero di Platone, molte volte a quel tempo assai male interpretato.\nLa seconda parte dell'attivit\u00e0 filosofica di Proclo \u00e8 di contenuto teologico e si condensa nell\"'Elementatio Theologica\" e nei sei libri che compongono la \"Theologia Platonica\".\nUomo di grande cultura, Proclo non poteva non rimanere affascinato dalla scienza, e in particolare dall'astronomia e dalla matematica. Scrisse l'opera \"Hypotyposis\", una introduzione alle teorie astronomiche di Ipparco e Tolomeo, in cui descrive la teoria matematica del moto dei pianeti basata sulla teoria degli epicicli e degli eccentrici.\nGli \u00e8 attribuito il teorema secondo il quale se un segmento di data lunghezza si muove mantenendo i suoi punti estremi su due rette che si intersecano, un punto giacente sul segmento descriver\u00e0 una porzione di ellisse.\nLa sua opera matematica pi\u00f9 importante \u00e8 il \"Commento al primo libro degli 'Elementi' di Euclide\", frutto del suo insegnamento all'Accademia di Atene, che \u00e8 per noi una fonte essenziale sulla storia della matematica greca. In essa \u00e8 compreso un riassunto della \"Storia della geometria\" di Eudemo, noto come \"Epitome eudemiana\".\nSuccessori e discepoli.\nProclo ebbe molti discepoli che continuarono la sua scuola: Marino di Neapoli, a cui venne dedicato il \"Commentarius in Platonis rempublicam\" e che gli succedette nella carica di diadoco; poi la scuola pass\u00f2 a Isidoro e da lui Zenodoto, e da questi, infine, a Damascio.\nAltri propagatori del pensiero di Proclo furono i fratelli Ammonio ed Eliodoro, Asclepiodoto il Grande, a cui venne dedicato il \"Commentarius in Platonis Parmenidem\" e Agapio di Atene che fu professore di Giovanni Lydus a Filadelfia.\nAltri discepoli di Proclo furono: Severiano, Teodoro (ingegnere), Pamprepio, Rufino (uomo politico ateniese), Marcellino (generale romano che ebbe un principato in Dalmazia ed Epiro), Antemio (console nel 455 e imperatore d'Occidente dal 467 al 472), Illo Puseo (console romano e prefetto del pretorio) e Flavio Messio Febo Severo (console e prefetto di Roma).\nErmia di Alessandria e la moglie Edesia, entrambi \"filosofi cristiani\" e seguaci di Proclo, diedero i natali al filosofo bizantino Ammonio di Ermia (440-523). Il suo discepolo cristiano Giovanni Filopono (490-570) elabor\u00f2 la dottrina che per la prima volta riusciva a superare la conflittualit\u00e0 tra i due sistemi filosofici di Platone e di Aristotele, aperta da Porfirio.\nBibliografia.\nStudi\nRisorse bibliografiche"}
{"id": "17862", "revid": "1784938", "url": "https://it.wikipedia.org/wiki?curid=17862", "title": "Club dei Cordiglieri", "text": "Il Club dei Cordiglieri, fondato con il nome di \"Societ\u00e0 degli Amici dei diritti dell'uomo e del cittadino\", \u00e8 stata un'associazione politica francese nata il 27 aprile 1790 su iniziativa di Georges Jacques Danton e Camille Desmoulins. La sede era situata a Parigi presso l'ex convento-refettorio dei francescani (dell'Ordine dei frati minori conventuali, in francese \"cordeliers\"); schieratosi all'estrema sinistra, il club dei Cordiglieri fu caratterizzato da una posizione rivoluzionaria radicale, soprattutto in seguito alla leadership assunta da Jacques-Ren\u00e9 H\u00e9bert. Divenne completamente ininfluente in seguito alla condanna di Danton, Desmoulins e degli h\u00e9bertisti nel 1794. Fu sciolto nel 1795.\nIl nome \"Cordeliers\" (\"Cordiglieri\").\nIl nome attribuito, appunto \"Cordeliers\" (ovvero \"Cordiglieri\"), era il soprannome dei frati francescani che si vestivano in modo molto semplice, indossando una singola corda come cintura attorno alla vita di un particolare abito. \nPer un curioso scherzo del destino, i francescani erano, nel Medioevo, rivali dei domenicani detti \"Giacobini\", da cui prese nome il Club dei Giacobini che, tra il 1793 e il '94, fu il principale rivale dei Cordiglieri.\nStoria del club dei Cordiglieri.\nLa caratteristica che distingueva i Cordiglieri dagli altri club rivoluzionari fu la stretta vicinanza agli strati pi\u00f9 umili della popolazione, i sanculotti operai e artigiani residenti nei popolosi \"faubourg\" parigini. La quota da pagare per iscriversi al club e partecipare alle sue attivit\u00e0 era di appena 2 soldi, molto pi\u00f9 bassa della quota prevista dal pi\u00f9 elitario club giacobino. Le sedute erano particolarmente affollate: vi partecipavano dalle 300 alle 400 persone, a seconda del tema oggetto del dibattito politico. I primi leader del club furono Danton e Jean-Paul Marat.\nSebbene formalmente monarchico, il club dei Cordiglieri si schier\u00f2 su posizioni decisamente repubblicane dopo la fuga di Luigi XVI a Varennes. Fu il principale ispiratore della petizione per l'abolizione della monarchia e la proclamazione della repubblica presentata al Campo di Marte il 17 luglio 1791. In seguito ai tumulti avvenuti quella giornata, sfociati nel massacro di almeno cinquanta persone tra la folla di circa 50.000 parigini accorsi a sostenere la petizione, i leader cordiglieri, tra cui Danton, Desmoulins e Marat, furono costretti alla clandestinit\u00e0 o a riparare all'estero per sfuggire all'arresto, mentre il club rimase chiuso per circa un mese. Nel novembre, tuttavia, rientrato a Parigi, Danton veniva eletto sostituto-procuratore del Comune, dove il sindaco Bailly, compromesso nell'eccidio del Campo di Marte, era stato sostituito dal giacobino P\u00e9tion. In breve tempo il Comune divenne una delle centrali operative dei Cordiglieri.\nIl 9 agosto 1792 Danton sciolse il Comune parigino e istitu\u00ec un Comune insurrezionale composto in massima parte da cordiglieri eletti dalle 48 sezioni di Parigi. L'indomani, nella Giornata del 10 agosto 1792, Cordiglieri e Comune insurrezionale coordinarono l'assalto al Palazzo delle Tuileries, seguito dall'arresto del re e dalla proclamazione, in settembre, della Repubblica. Da quel momento, con Danton nominato ministro della Giustizia, Desmoulins suo funzionario, Marat deputato alla Convenzione nazionale, i Cordiglieri iniziarono a perdere l'iniziativa. Furono tuttavia in prima fila accanto ai giacobini durante le giornate del 31 maggio e del 2 giugno 1793 che portarono all'arresto dei leader Girondini. \nIn seguito all'assassinio di Marat, nel luglio 1793, le redini del club furono assunte da H\u00e9bert, giornalista e fondatore del \"P\u00e8re Duchesne\", uno dei giornali pi\u00f9 letti a Parigi, dai toni particolarmente radicali. I Cordiglieri iniziarono a schierarsi su posizioni sempre pi\u00f9 massimaliste, spingendosi all'opposizione rispetto al gruppo dirigente rappresentato dal Comitato di salute pubblica, da cui Danton era tra l'altro stato escluso. Ci\u00f2 non imped\u00ec ai Cordiglieri di assumere posizioni di potere, soprattutto in seno al Comune, da loro controllato, dove Pierre-Gaspard Chaumette fu eletto procuratore e lo stesso H\u00e9bert sostituito-procuratore. Un altro leader degli hebertisti, il giovanissimo Fran\u00e7ois Vincent, divenne dirigente del Ministero della Guerra. Ci\u00f2 permise al club di riempire il ministero di propri associati, al punto che i Cordiglieri in pratica controllavano tutte le armate, destituendo i generali sospetti di realismo e sostituendoli con ufficiali di comprovata fede repubblica. H\u00e9bert riusc\u00ec inoltre a ottenere che il ministero pagasse gli abbonamenti al suo giornale per le truppe al fronte. Nel settembre 1793, infine, i Cordiglieri ottennero l'ingresso, nel Comitato di salute pubblica, di due loro esponenti: Collot d'Herbois e Billaud-Varenne, elementi di raccordo con i Giacobini, dov'erano molto popolari. Nell'autunno 1793, i Cordiglieri furono i principali sostenitori della campagna di scristianizzazione, a cui Robespierre mise tuttavia un freno con l'appoggio di Danton.\nLa fine del club.\nL'acuirsi del Terrore port\u00f2, nel dicembre 1793, alla nascita del movimento degli Indulgenti, guidato da Danton e da Desmoulins, fondatore del \"Vieux Cordelier\", organo della campagna per un'amnistia generale e una moderazione delle misure repressive adottate dalla Convenzione. Ci\u00f2 provoc\u00f2 una spaccatura in seno ai Cordiglieri: H\u00e9bert, Chaumette, Vincent, Collot e Billaud, i \"nuovi cordiglieri\", presero le distanze, e poi si opposero con veemenza, al gruppo dei \"vecchi cordiglieri\" rappresentato da Danton e Desmoulins. In seguito all'arresto e all'esecuzione di questi ultimi, e degli altri capi della fazione degli Indulgenti, gli hebertisti credettero erroneamente di avere ormai campo libero per un colpo di mano, allo scopo di impadronirsi del potere rovesciando il governo dei comitati. Ma il tentativo d'insurrezione ordito da H\u00e9bert e Vincent tra il 14 e 15 ventoso (4-5 marzo 1794) si risolse in un fiasco, e pochi giorni dopo i leader cordiglieri vennero arrestati. H\u00e9bert, Vincent, il generale cordigliere Charles Philippe Ronsin e il dirigente del Comune Antoine-Fran\u00e7ois Momoro furono ghigliottinati il 24 marzo 1794.\nIn seguito all'epurazione dei membri cordiglieri in seno al Comune e al Ministero della Guerra, e all'inchiesta condotta su tutti i club e le societ\u00e0 popolari a esclusione dei Giacobini, il club dei Cordiglieri fu ridotto a poca cosa. Pur rimasto l'unico altro club autorizzato dopo lo scioglimento di oltre cento societ\u00e0 nella sola Parigi, non gioc\u00f2 pi\u00f9 alcun ruolo politico e venne definitivamente soppresso nell'aprile 1795, sopravvivendo solo per pochi mesi all'analogo destino riservato dal governo termidoriano al rivale club dei Giacobini."}
{"id": "17864", "revid": "2039709", "url": "https://it.wikipedia.org/wiki?curid=17864", "title": "Marxismo", "text": "Il marxismo \u00e8 una scuola di pensiero sociale, economica e politica basata sulle teorizzazioni di Karl Marx e Friedrich Engels, filosofi tedeschi del XIX secolo, oltre che economisti, sociologi, giornalisti e rivoluzionari socialisti. Nato nella seconda met\u00e0 dell'Ottocento nel contesto europeo della seconda rivoluzione industriale e della questione operaia, ha poi ricevuto nel corso del tempo, specie nel Novecento, notevoli e svariate interpretazioni e derivazioni in forme anche molto distanti dalle formulazioni originarie ed in aperto contrasto tra loro.\nDottrina sociale e politica.\nContesto storico-filosofico.\nMosso dalla critica alla filosofia dialettica di Hegel, alla battaglia teorica contro i suoi epigoni della cosiddetta sinistra hegeliana (tra gli altri, Ludwig Feuerbach, Bruno Bauer, Arnold Ruge e Max Stirner), alla tradizione settecentesca del materialismo filosofico di matrice illuminista (tra gli altri, Voltaire, il Barone d'Holbach, Gotthold Ephraim Lessing, Claude-Adrien Helv\u00e9tius e Denis Diderot), all'economia politica di scuola classica (facente capo principalmente al pensiero di David Ricardo, Adam Smith, Adam Ferguson e Jean Charles L\u00e9onard Simonde de Sismondi) e agli originali contributi apportati allo scienziato proto-informatico Charles Babbage nel campo dello sviluppo ed innovazione tecnologica e al conseguente tema della divisione del lavoro (passati alla storia come i due principi di Babbage), al cosiddetto socialismo utopico, francese e non (tra gli altri, Charles Fourier, Henri de Saint-Simon, Pierre-Joseph Proudhon, William Thompson, Robert Owen, Constantin Pecqueur e Friedrich Wilhelm Schulz), all'antropologia sociale di Lewis Henry Morgan e alle teorie evoluzionistiche di Charles Darwin, Marx svilupp\u00f2 una critica rivoluzionaria della societ\u00e0 moderna, raccolta, in particolare, nella sua opera fondamentale (bench\u00e9 rimasta incompiuta), ovvero \"Il Capitale\".\nMovimento socialista.\nIl movimento socialista nasce e si sviluppa parallelamente alla seconda rivoluzione industriale (XIX secolo). Il socialismo \u00e8 caratterizzato dalla messa in discussione del principio di propriet\u00e0, conseguentemente al rifiuto dell'individualismo liberale, ed \u00e8 quindi portatore di un radicale mutamento della societ\u00e0; cos\u00ec il rapporto politico-sociale affermato dalla Rivoluzione francese viene a trovarsi ribaltato, nel senso che ora \u00e8 il sociale l'area di discussione. L'obiettivo socialista risulta perci\u00f2 essere il conseguimento della giustizia sociale: questo concetto richiama a s\u00e9 tre principali elementi, la riflessione settecentesca, grazie a cui era stato elaborato il principio d'uguaglianza, il clima romantico, che ebbe un importante ruolo nella sua elaborazione, e le condizioni sociali della prima rivoluzione industriale, motivo decisivo ai fini dell'uscita della dottrina dall'astrattezza. Cos\u00ec questo termine, \"giustizia sociale\", viene a indicare la ricerca di un possibile equilibrio della propriet\u00e0, della fine dello sfruttamento e dell'egoismo individualista, di una morale di solidariet\u00e0 tra gli uomini, ecc\u2026\nIl secolo liberale aveva creato la sua antitesi: mentre il liberalismo, spazzando via la societ\u00e0 chiusa e rigida tipica del medioevo, era il regime della libert\u00e0 politica e del potere economico della borghesia, il socialismo si rivolgeva alle classi sfruttate, proletariato e contadini, promettendo loro un mondo in cui fosse abolito il potere dell'uomo sull'uomo; in questo senso la radice delle ingiustizie sociali era identificata appunto nel capitalismo.\nMolteplici sono le correnti d'impronta socialista che si articolarono col tempo: l'anarchismo (Michail A. Bakunin, P\u00ebtr Alekseevi\u010d Kropotkin), i vari esponenti nazionali, inglese (Robert Owen), francese (Pierre-Joseph Proudhon, Louis Blanc, Louis-Auguste Blanqui), italiano (Leonida Bissolati, Carlo Cafiero, Andrea Costa, Anna Kuliscioff, Errico Malatesta, Filippo Turati), tedesco, il socialismo scientifico di Karl Marx e Friedrich Engels. Tutte queste teorie politiche e movimenti sono accomunati dai fondamentali elementi sopra descritti. Le correnti possono essere incanalate almeno in due grandi gruppi: il socialismo riformista e il socialismo rivoluzionario. Il primo gruppo si caratterizza per la ricerca di una progressiva espansione sostanziale dei diritti umani come mezzo per superare gradualmente il capitalismo, il secondo nega la possibilit\u00e0 di una trasformazione endogena del metodo di produzione capitalista, proclamando l'inevitabilit\u00e0 di una rivoluzione violenta per abbattere la societ\u00e0 borghese.\nSocialismo scientifico o marxista.\nIl termine \"comunismo\" comparve attorno agli anni trenta del XIX secolo inizialmente come sinonimo di \"socialismo\", in seguito per indicare maggiore radicalit\u00e0 e lo specifico carattere collettivistico delle teorie proposte. Perse nuovamente significato specifico nella seconda met\u00e0 dell'Ottocento, per essere poi ripreso, in particolare da Lenin, per distinguere il socialismo rivoluzionario da quello riformista. Venne e viene tuttora ugualmente usato per indicare altre componenti politiche rivoluzionarie radicate nel filone socialista e libertario, come l'anarco-comunismo. Oggi spesso si indicano con questo termine sia le teorie socialiste del filosofo tedesco Karl Marx, sia quelle da lui derivate, incentrate su un'analisi del capitalismo e sulla descrizione \"scientifica\" del suo superamento.\nMarx nacque a Treviri, in Renania, il 5 maggio del 1818; tra i suoi testi fondamentali troviamo i \"Manoscritti economico-filosofici del 1844\", \"La sacra famiglia\" (1845), le \"Tesi su Feuerbach\" (1845), \"L'ideologia tedesca\" (1845), \"Miseria della filosofia\" (1847), il \"Manifesto del Partito Comunista\" (1848), \"Lavoro salariato e capitale\" (1849), \"Il 18 brumaio di Luigi Napoleone\" (1852), \"Grundrisse\" (1857-1858), \"Per la critica dell'economia politica\" (1859), l'incompiuto \"magnum opus\" de \"Il Capitale\" (1867), \"La guerra civile in Francia\" (1871) e la \"Critica del Programma di Gotha\" (1875). In tutte queste opere \u00e8 fondamentale la collaborazione dell'amico e filosofo Friedrich Engels. Marx svolse inoltre un ruolo attivo nell'organizzazione del movimento operaio, partecipando alla Prima internazionale del 1864, scontrandosi in particolar modo con gli anarchici e proponendo una collaborazione internazionale del proletariato che portasse al superamento della nazionalit\u00e0 e del settarismo.\nMaterialismo storico.\nCome tanti altri filosofi dell'Ottocento, Karl Marx si interess\u00f2 di storiografia, delineando una personale concezione della storia che per la sua originalit\u00e0 prende il nome specifico di \"materialismo storico\". Esso \u00e8 la scienza della storia che, ponendo fine a ogni tipo di filosofia finalista, ne ricerca le oggettive caratteristiche materiali. Vediamolo nel dettaglio.\nProcesso storico.\nIl filosofo tedesco incomincia con il considerare la produzione dei mezzi di sussistenza attivit\u00e0 fondamentale dell'uomo, nonch\u00e9 prima azione storica specificamente umana. Sulla base di questa attivit\u00e0 ne individua altre tre: la creazione e la soddisfazione di nuovi bisogni, la riproduzione (quindi la famiglia) e infine la cooperazione fra pi\u00f9 individui. Sorge solo ora la coscienza: al contrario di tanti altri, Marx non delinea la coscienza come presupposto dell'uomo, seppur riconoscendole un ruolo fondamentale nella vita, ma come prodotto sociale che si sviluppa in relazione all'evoluzione dei mezzi di produzione e a tutto quello che esse comportano, in una parola alle forze produttive. La coscienza si manifesta quindi in diverse forme a seconda del processo storico. Ma solo con la successiva divisione tra lavoro manuale e mentale la coscienza pu\u00f2 automatizzarsi dal mondo, dando luogo alle forme culturali conosciute. La totalit\u00e0 dell'essere sociale va dunque indagata dalla sfera produttiva.\nQuesta separazione fra coscienza e condizioni materiali d\u00e0 luogo all'\"ideologia\", l'ideologia svolge un ruolo essenziale, siccome corrisponde all'esigenza delle classi dominanti in un dato periodo storico di presentarsi come classe universale, portatrice quindi di valori universali espressi appunto nell'ideologia. Essa \u00e8 ogni forma di rappresentazione teorica inconsapevole della propria condizione storico-materiale; le idee sono quindi separate dalle proprie radici storiche e universalizzate. Il materialismo storico si presenta come fortemente anti-ideologico; tutta la dottrina socialista marxista \u00e8 definita dal suo autore non ideologica, poich\u00e9 vuole mantenere le proprie radici realistiche e storiche.\nDialettica storica.\nIn chiave marxista la storia procede quindi a partire dalla sfera economica-sociale. Essa \u00e8 mossa da un processo dialettico, noto come \"materialismo dialettico\", da una contraddizione che genera un conflitto tra forze produttive e rapporti di produzione. Questi ultimi sono l'insieme dei rapporti in cui gli uomini entrano durante l'attivit\u00e0 della produzione (rapporti sociali, di propriet\u00e0, giuridici, \u2026); l'insieme di questi rapporti costituisce la struttura, base reale sulla quale si eleva una sovrastruttura, ovvero tutte le altre espressioni umane, culturali, istituzionali.\nIl conflitto tra questi elementi porta al superamento dei vari momenti storici e l'approdo a nuove civilt\u00e0, caratterizzate da altri metodi di produzione e da un'altra opposizione dialettica. Questa si manifesta nella lotta di classe tra classe sfruttante e classe sfruttata, altro elemento imprescindibile d'ogni epoca, che porta alle svolte epocali, come la rivoluzione francese, o la caduta dell'impero romano. La storia procede quindi dialetticamente.\nLa critica materialista alla religione.\n\"La religione \u00e8 l'oppio dei popoli\" \u00e8 una delle affermazioni pi\u00f9 spesso parafrasate del filosofo e critico dell'economia politica Karl Marx. \u00c8 stata tradotta dall'originale tedesco, \"Die Religion ist das Opium des Volkes\", letteralmente, \"La religione \u00e8 l'oppio del popolo\".\nLa citazione, tratta dall'introduzione de \"Per la critica della filosofia del diritto di Hegel\", nella sua versione integrale \u2212 e meno conosciuta \u2212 si presenta cos\u00ec: \u00ab La religione \u00e8 il sospiro della creatura oppressa, il sentimento di un mondo senza cuore, cos\u00ec come \u00e8 la condizione di una condizione senza spirito. \u00c8 l'oppio del popolo \u00bb.\nDottrina economica.\nAnalisi del capitalismo.\nCon il testo \"Il capitale\" Marx concentra la propria ricerca sull'economia politica, interessandosi al capitalismo e ai suoi meccanismi e, di come esso sia un sistema di sfruttamento. \nMerce e lavoro.\nPosta sotto analisi la merce si rivela dotata di un duplice valore: d'uso e di scambio. La merce ha infatti contemporaneamente un'esistenza naturale, in quanto mezzo di soddisfazione di un bisogno, e un'esistenza sociale, perch\u00e9 \u00e8 scambiata sul mercato. Il valore d'uso \u00e8 determinato dalle caratteristiche qualitative della merce o dall'utilit\u00e0 che assume in determinate societ\u00e0, e si realizza nel consumo; al contrario il valore di scambio prescinde dalle caratteristiche qualitative e si rapporta ad altri valori di scambio in modo proporzionale. Per fare un esempio un vestito si pu\u00f2 scambiare con un paio di stivali. Lo scambio presuppone dunque un'astrazione dalle caratteristiche fisiche della merce e dalla sua utilit\u00e0. Il denaro (l'oro) \u00e8 la merce universale in cui tutte le merci si rispecchiano.\nIl valore di scambio \u00e8 fondamentale nell'analisi del capitalismo, poich\u00e9 dipende dal lavoro sociale in esso oggettivato, che risulta anch'esso sdoppiato come la merce: il lavoro si presenta infatti come azione concreta, ma dal punto di vista del valore di scambio quel che conta \u00e8 il lavoro astratto, ovvero il tempo di lavoro astrattamente e mediamente necessario a produrre la merce. In tal modo il lavoro astratto \u00e8 spogliato d'ogni caratteristica qualitativa e s'identifica unicamente come tempo di lavoro. Il valore della merce \u00e8 dato dalla quantit\u00e0 di lavoro medio sociale necessaria per produrla.\nVisto da questa prospettiva lo stesso processo di produzione si sdoppia, in quanto \u00e8 insieme processo di lavorazione per produrre merci, e processo di valorizzazione attraverso cui il capitale si accresce. \u00c8 questa duplicit\u00e0 una caratteristica insita della societ\u00e0 capitalista, quindi non \u00e8 universale. La borghesia unifica come una cosa sola questi due processi dichiarandone la loro universalit\u00e0, mentre \"il capitale non \u00e8 una cosa, ma un rapporto sociale fra persone mediato da cose\". Ci\u00f2 significa che il capitale presuppone e crea una situazione in cui il nesso sociale fra gli individui si realizza attraverso il mercato e in cui i mezzi di produzione sono di propriet\u00e0 di una singola classe, mentre la classe antagonista \u00e8 in possesso solamente della propria forza lavoro.\nNel capitalismo il rapporto tra lavorazione e valorizzazione \u00e8 di subordinazione della prima alla seconda e la funzione del lavoro concreto \u00e8 di valorizzare il capitale, cio\u00e8 \"lavoro cristallizzato\": \"Non \u00e8 l'operaio che utilizza i mezzi di produzione, ma sono i mezzi di produzione che utilizzano l'operaio\". Nel capitalismo domina l'alienazione, il feticismo delle merci che appaiono alla coscienza come cose di per s\u00e9 valorizzate. Ma alla coscienza sono nascosti i processi e i rapporti sociali della valorizzazione (cio\u00e8, lo sfruttamento della forza-lavoro). Avviene perci\u00f2 una personificazione della cosa e una reificazione della persona.\nValorizzazione del capitale.\nNei sistemi tradizionali il processo di scambio avviene secondo la successione formula_1 dove formula_2 \u00e8 la merce e formula_3 \u00e8 il denaro, si ha che la merce prodotta \u00e8 venduta per ottenerne altra tramite il denaro.\nNel moderno sistema la successione diventa formula_4 con formula_5 cio\u00e8 si opera al fine di ottenere pi\u00f9 denaro di quanto si possedesse in partenza.\nIn aggiunta nel primo caso c'\u00e8 una differenza qualitativa tra i due estremi, connessa dal comune valore di denaro, mentre nel secondo la differenza \u00e8 quantitativa. Questa differenza (formula_6) costituisce il plusvalore. Il plusvalore non si realizza aumentando il prezzo della merce, perch\u00e9 il singolo guadagno sarebbe annullato da perdite altrui, e ci\u00f2 non giustificherebbe il generale aumento di capitale (accumulazione).\nL'origine di tale plusvalore va quindi cercata nell'ambito della produzione, pi\u00f9 precisamente nell'acquisto della forza lavoro dell'operaio: formula_7 dove si hanno le gi\u00e0 citate formula_5 per il denaro e formula_9 per la merce, inoltre nella successione sopracitata compare la forza lavoro formula_10.\nLa forza lavoro essendo una merce, \u00e8 anch'essa caratterizzata da un valore di scambio (pari al valore dei mezzi di sussistenza minimi necessari a riprodurla), e da uno d'uso; quest'ultimo, nell'operaio, \u00e8 diverso dal normale valore d'uso delle altre merci, poich\u00e9 la forza lavoro, una volta consumata, \u00e8 in grado di produrre una quantit\u00e0 di lavoro, e quindi di valore, superiore a quello normale, valore misurato in tempo di lavoro. Praticamente questo significa che, poste determinate condizioni, l'operaio pu\u00f2 ridurre il tempo di produzione lavorando pi\u00f9 velocemente, cio\u00e8 se per esempio la giornata lavorativa \u00e8 di dieci ore e l'operaio impiega sei ore a riprodurre il valore dei mezzi di sussistenza, il capitalista estrae un plusvalore pari a quattro ore di pluslavoro. \u00c8 questa la radice dello sfruttamento insito nel capitalismo.\nSe il capitalista considerasse ogni singolo operaio in base alla sua naturale velocit\u00e0 di produzione e non come una macchina regolata unicamente dall'orario di lavoro, egli si troverebbe a subire una riduzione del plusvalore, e quindi non sarebbe logicamente motivato a farlo. Dallo sfruttamento, infatti, il capitalista ricava l'interesse, ovvero quel denaro in pi\u00f9 in cui consiste propriamente il capitale in suo possesso.\nAumento del profitto.\nGrazie al concetto di plusvalore Marx pu\u00f2 reinterpretare gli elementi del sistema economico. Si concentra in particolare sul profitto e sugli investimenti. Il profitto deriva dall'estrazione di plusvalore, ossia dal capitale investito che pu\u00f2 essere di due tipi:\nIl rapporto di questi due elementi \u00e8 definito da Marx \"composizione organica del capitale\". Usando la notazione formula_13 per il plusvalore secondo Marx si ha che formula_14 cio\u00e8 il plusvalore proviene dal valore (o capitale variabile) e non dal capitale costante.\nSecondo la caduta tendenziale del saggio di profitto il cosiddetto saggio di sfruttamento (o saggio del plusvalore) formula_15 sar\u00e0 dato dal rapporto formula_16 che rappresenta la misura dello sfruttamento della forza lavoro. Il profitto non \u00e8 dunque remunerazione del capitale totale, bens\u00ec proviene dallo sfruttamento della sua parte variabile.\nIl saggio di profitto formula_17 sar\u00e0 dato dal rapporto formula_18\nL'interesse primario del capitalismo \u00e8 aumentare quest'ultimo saggio e questo pu\u00f2 avvenire in due modi:\nIn particolare il capitale ha sottomesso la scienza e la tecnica ai suoi bisogni, cos\u00ec non \u00e8 pi\u00f9 la macchina che media il lavoro dell'uomo, ma \u00e8 l'operaio che media il lavoro della macchine. \u00c8 questo fenomeno, gi\u00e0 affrontato, dell'alienazione.\nContraddizioni del capitalismo.\nA parere di Marx il sistema capitalista \u00e8 minato da alcune fondamentali contraddizioni che ne determineranno la caduta; la pi\u00f9 importante \u00e8 la legge della caduta tendenziale del saggio medio di profitto, che Marx riprende da Adam Smith. Aumentare la produttivit\u00e0 significa fare investimenti tecnologici sempre pi\u00f9 massicci, il che porta a una crescita del valore del capitale costante, ma poich\u00e9 solo il capitale variabile produce profitto, il saggio tender\u00e0 a diminuire. Vi sono comunque alcuni fattori antagonisti alla legge che la tramutano in semplice tendenza, come l'intensificazione dello sfruttamento, la diminuzione dei salari, il tutto reso possibile principalmente grazie all'esistenza di una massa di proletari disoccupati in concorrenza con gli occupati, il che permette salari portati al livello minimo di sopravvivenza.\nRimane il fatto che questa legge tendenziale \u00e8 da Marx considerata come una necessit\u00e0 logica connessa allo stesso carattere di accumulazione del capitale. Ugualmente connesse a questo sono le crisi cicliche dovute alla saturazione del mercato, che portano a una concentrazione di capitali in sempre meno imprese; queste, apparentemente superate, si ripropongono continuamente e sempre pi\u00f9 violentemente. Marx riconosce al capitalismo la straordinaria funzione storica che ha avuto nell'espandere enormemente le forze produttive e universalizzare i rapporti economici e sociali; tuttavia identifica in esso un contrasto tra la funzione sociale del capitale e il potere privato del capitalista sulle condizioni sociali della produzione. Da questa prospettiva il capitalismo \u00e8 un punto di transizione verso la societ\u00e0 comunista.\nCrisi cicliche.\nLa \"sovraccumulazione\" o \"superaccumulazione\" \u00e8 un concetto dell'economia marxista che definisce la situazione nella quale gli investitori, al non avere l'aspettativa di ottenere un saggio di profitto che considerano sufficiente, optano per lasciare di reinvestire il suo capitale e plusvalore, accumulandolo senza fini produttivi. Quando la sovraccumulazione si converte nella condizione generale del mercato, pu\u00f2 produrre crisi o accentuare le gi\u00e0 esistenti, costituendo una delle cause delle crisi cicliche del capitalismo.\n Karl Marx parla di sovrapproduzione come inevitabile conseguenza del capitalismo. Intensificando al massimo la produzione per l'ottenimento del massimo profitto, si favorisce l'insorgere di crisi di sovrapproduzione. Per uscirne la societ\u00e0 capitalistica deve distruggere parte della produzione e delle forze produttive, distruggere ricchezza e provocare miseria per produrre nuova ricchezza.\nDestino del capitalismo.\nL'epoca capitalistica \u00e8 caratterizzata dal fatto che il bisogno illimitato di plusvalore sorge dal carattere stesso della produzione, cos\u00ec, anche se la ricerca di profitto \u00e8 stata presente in ogni fase storica, quella contemporanea costituisce una realt\u00e0 economica e sociale qualitativamente diversa. Essa ha potuto avere inizio grazie a una serie di condizioni che hanno determinato un'accumulazione originaria di capitale. Marx contesta la tesi borghese che fa risalire quest'accumulazione al semplice risparmio, sostenendo appunto che da solo il denaro non costituisce un capitale.\nSono le condizioni economiche, sociali, politiche, culturali che hanno condotto alla dissoluzione del sistema feudale: la separazione dei lavoratori dai mezzi di produzione e quindi la loro necessit\u00e0 di vendere la forza-lavoro, l'eguaglianza giuridica che permette la libera disponibilit\u00e0 di tale forza. Tutti questi presupposti si sono realizzati nel moderno Stato liberale borghese, frutto prima della rivoluzione inglese e poi della rivoluzione francese, e da allora il capitale ha incominciato a valorizzarsi penetrando sempre pi\u00f9 all'interno della societ\u00e0. La propriet\u00e0 privata dei mezzi di produzione si traduce in quest'ottica in un'incessante appropriazione privata della ricchezza sociale.\nSociet\u00e0 comunista.\nCoerentemente con la sua visione non meccanicistica della realt\u00e0 e la sua volont\u00e0 di non formulare un'ideologia che preveda il futuro, il filosofo tedesco non teorizza esplicitamente le caratteristiche della futura societ\u00e0 comunista, ma d\u00e0 soltanto indicazioni sulla fase di transizione verso essa e la delinea come ipotesi. Egli sostiene: \u00abil comunismo \u00e8 non uno stato di cose che deve essere instaurato, ma un movimento reale che abolisce lo stato di cose presente\u00bb. Marx, tuttavia, evoca un principio deterministico nel ritenere che il capitalismo, comunque, \u00e8 destinato a crollare e il comunismo a imporsi e a trionfare.\nInnanzitutto Marx definisce l'importanza della rivoluzione del proletariato: se il capitalismo cadesse solo perch\u00e9 contraddittorio la storia si risolverebbe in un processo meccanicista. Invece il proletariato deve prendere coscienza della sua forza e, attraverso una rivoluzione violenta, deve abbattere il sistema corrente. Con la caduta della borghesia, andranno a estinguersi tutte le sue espressioni, quindi lo Stato, la cultura e la morale borghese, e le religioni. Ma prima della nuova societ\u00e0 ci sar\u00e0 un periodo di passaggio durante il quale la classe rivoluzionaria si sostituir\u00e0 semplicemente a quella capitalista, edificando la dittatura del proletariato, ancora caratterizzata dal dualismo di classe.\nDurante questo periodo andranno smantellati tutti i residui del precedente sistema, e infine, con la collettivizzazione dei mezzi di produzione e l'abolizione della propriet\u00e0 privata, si avr\u00e0 il comunismo autentico, e spariranno allora feticismo e alienazione, gli individui non saranno pi\u00f9 asserviti a un lavoro diviso e potranno realizzare uno \"sviluppo omnilaterale\", accrescendo insieme le forze produttive sociali. Allora ci sar\u00e0 il ritorno dell'uomo alla sua realt\u00e0 sociale.\nPer riassumere:\nRapporto tra marxismo e anarchismo.\nSia secondo Bakunin e Proudhon che secondo Marx, bisogna superare il capitalismo ed abolire lo Stato in quanto sistemi gerarchici, ma secondo Marx bisogna passare prima attraverso una fase di transizione socialista chiamata \u201cdittatura del proletariato\u201d. Nonostante le somiglianze e l'unit\u00e0 tra le due fazioni, nell'Ottocento, tra queste vi erano continui scontri filosofici. Quando Proudhon pubblic\u00f2 un volume intitolato \"Filosofia della Miseria,\" Marx rispose con il pamphlet \"Miseria della filosofia\". Lo scontro tra anarchici e marxisti divamp\u00f2 all'interno dell'Associazione internazionale dei lavoratori (Prima Internazionale). Tra il 1871 e il 1872 Marx ed Engels riuscirono definitivamente a mettere gli anarchici in minoranza e a farli espellere dall'Internazionale. \nIl pi\u00f9 importante teorico anarchico del primo periodo \u00e8 sicuramente il russo Michail Bakunin, che espose la sua dottrina per lo pi\u00f9 in \"Stato e anarchia\". Per Bakunin libert\u00e0 e eguaglianza erano due obiettivi inscindibili. Lo Stato, con la sua divisione tra governati e governanti, tra chi possiede la cultura e chi esegue il lavoro fisico, era in s\u00e9 stesso un apparato repressivo e doveva essere dissolto senza il passaggio per una fase intermedia. \nBakunin individu\u00f2 i possibili equivoci alla nozione di Marx di dittatura del proletariato. Secondo Bakunin il marxismo era l'ideologia di quella che chiamava \"\u00e9lite della classe dominata\", avviata a diventare classe dominante a sua volta e in particolare era l'ideologia degli intellettuali sradicati. La conquista del potere da parte dei marxisti, secondo Bakunin, avrebbe portato non alla libert\u00e0 ma a una dittatura tecnocratica. \nIl modello proposto da Bakunin era quello di una libera federazione di comuni, regioni e nazioni in cui i mezzi di produzione, collettivizzati, sarebbero stati direttamente nelle mani del popolo tramite un sistema di autogestione. \nEngels risponde alle accuse in \"Critica del Programma di Gotha Lettera ad August Bebel\", spiegando perch\u00e9 non si possa abolire subito lo Stato e come sia necessario servirsene per sconfiggere il nemico e solo poi, raggiungere la libert\u00e0 completa. \nIdee simili a quelle di Bakunin furono sviluppate da P\u00ebtr Kropotkin, suo connazionale, scienziato oltre che filosofo. Criticando il darwinismo sociale che fungeva da giustificazione alla competizione capitalistica e all'imperialismo, nel suo saggio \"Mutual Aid\" (1902) Kropotkin si propone di dimostrare come tra le specie animali prevalgano la cooperazione e l'armonia. Proprio cooperazione ed armonia, senza necessit\u00e0 di una stratificazione gerarchica, dovrebbero essere i principi dell'organizzazione sociale umana. Kropotkin prende ad esempio le \"poleis\" greche, i comuni medievali ed altre esperienze storiche come esempi di societ\u00e0 autogestite. L'etica non dovrebbe essere imposta dalle leggi dello Stato ma scaturire spontaneamente dalla comunit\u00e0. Come Bakunin, Kropotkin si augura la scomparsa dello Stato e l'instaurazione di un comunismo federalista, autogestito e decentrato. Il comunismo anarchico esacerber\u00e0 il distacco da quello di matrice marxista-leninista nel XIX secolo, con contrapposizioni violente anche durante la rivoluzione sovietica.\nIl modello proposto da Bakunin era quello di una libera federazione di comuni, regioni e nazioni in cui i mezzi di produzione, collettivizzati, sarebbero stati direttamente nelle mani del popolo tramite un sistema di autogestione.\nCome abbiamo visto, in origine anarchismo e marxismo erano ideologicamente molto vicini, ma l'anarchismo si distacc\u00f2 dal marxismo successivamente al socialismo reale (realizzato), in quanto esso era troppo lontano dalle loro idee libertarie. La repulsione nei confronti del socialismo reale, accusato di gravi mistificazioni del marxismo, e proposizione di un comunismo libertario dove la democrazia raggiunge i massimi livelli, sono condivise anche dai marxisti consiliaristi, luxemburghisti e comunisti di sinistra, i quali solitamente si definiscono autenticamente marxisti, accusando di antimarxismo quelle che loro considerano derive antidemocratiche, totalitarie e stataliste.\nCritiche al marxismo.\nIl marxismo fu criticato e negativamente giudicato da molti economisti e filosofi contemporanei di Marx e da molti altri che sono vissuti successivamente. Tra i principali critici del marxismo figurano pensatori fascisti, liberali, socialdemocratici, anarchici e tra questi William Stanley Jevons, Carl Menger, L\u00e9on Walras, Gaetano Salvemini, Camillo Berneri, Giovanni Gentile, Hans Kelsen, John Maynard Keynes, Karl Popper, Robert Conquest oltre filosofi, economisti e sociologi affini alla dottrina sociale della chiesa."}
{"id": "17870", "revid": "1632387", "url": "https://it.wikipedia.org/wiki?curid=17870", "title": "Nuove sette meraviglie del mondo", "text": "Le nuove sette meraviglie del mondo, conosciute anche come le sette meraviglie del mondo moderno, sono sette opere architettoniche che idealmente richiamano l'antico elenco canonico delle sette meraviglie del mondo (risalente al III secolo a.C.). Il concorso per la selezione dei siti \u00e8 stato organizzato da una societ\u00e0 a scopo di lucro svizzera chiamata \"New Open World Corporation\" (NOWC) e l'iniziativa non \u00e8 legata all'UNESCO.\nProcesso di selezione.\nDurante i Giochi della XXVII Olimpiade, svoltisi nel 2000 a Sydney, lo svizzero-canadese Bernard Werber ha lanciato un referendum mondiale via internet per determinare le \"nuove sette meraviglie del mondo\" fra 17 opere architettoniche. L'iniziativa ha raccolto ben presto un enorme successo tanto che, in seguito a notevoli pressioni delle opinioni pubbliche dei Paesi di tutto il mondo, la lista \u00e8 aumentata fino a superare il numero di 150, mentre la chiusura del sondaggio \u00e8 stata ripetutamente posticipata.\nA partire dal 2004, i voti sono potuti pervenire anche via telefono o (in alcuni Paesi) via SMS. Durante i Giochi della XXVIII Olimpiade nel 2004 ad Atene, \u00e8 stata resa nota la nuova strutturazione dell'iniziativa. La prima fase della votazione \u00e8 terminata il 24 dicembre 2005. \nLe prime 77 opere in ordine di voti sono state sottoposte al vaglio di sette giudici internazionali (fra cui l'ex presidente dell'UNESCO Federico Mayor). Tra le 77 candidate erano tre le costruzioni presenti in Italia: il Colosseo (4\u00b0 pi\u00f9 votato), la Torre pendente di Pisa (7\u00b0 pi\u00f9 votata) e il Palazzo Ducale di Venezia (26\u00b0). Nella lista delle candidate erano presenti e classificate come costruzioni italiane anche la Basilica di San Pietro (61\u00b0) e la Cappella Sistina (69\u00b0), che tuttavia sorgono sul suolo della Citt\u00e0 del Vaticano.\nIl 1\u00ba gennaio 2006, i sette giudici hanno reso note le 21 opere \"finaliste\". La scelta ufficiale delle nuove sette meraviglie del mondo \u00e8 avvenuta a Lisbona il 7 luglio 2007, scelta per la ricorsivit\u00e0 del numero 7 (07/07/07). L'iniziativa era principalmente a scopo di lucro, poich\u00e9 le selezioni erano svolte mediante voti gratuiti o a pagamento. Su tali selezioni i primi voti erano infatti gratuiti e riservati a membri registrati, che potevano successivamente guadagnare voti aggiuntivi (per votare anche pi\u00f9 volte lo stesso monumento), mediante pagamento di una somma alla NOWC. In aggiunta la NOWC si \u00e8 finanziata con donazioni private, vendita di prodotti promozionali e con i ricavati sui diritti televisivi. La stessa societ\u00e0 promotrice non \u00e8 classificata come no-profit o fondazione.\nLa societ\u00e0 che ha curato il concorso ha risposto alle critiche annunciando che avrebbe impiegato met\u00e0 del denaro ricavato per finanziare diverse opere di restauro, tra cui quella per le statue dei Buddha di Bamiyan in Afghanistan.\nVincitrici.\nMeraviglia onoraria.\nLa Piramide di Cheope, conosciuta anche come Grande Piramide di Giza o Piramide di Khufu, \u00e8 la pi\u00f9 antica (2560 a.C.) e la pi\u00f9 grande delle tre piramidi principali della necropoli di Giza in Egitto ed \u00e8 l'unica delle sette meraviglie del mondo antico a essere in gran parte intatta; arrivata tra le finaliste, guadagn\u00f2 il titolo di meraviglia onoraria."}
{"id": "17875", "revid": "1448629", "url": "https://it.wikipedia.org/wiki?curid=17875", "title": "Grandi Laghi (America)", "text": "I Grandi Laghi dell'America settentrionale sono un complesso di cinque laghi d'acqua dolce, tutti fra i pi\u00f9 grandi al mondo, che costituisce una sorta di mare interno compreso fra gli Stati Uniti d'America ed il Canada. Danno il nome all'omonimo territorio che li comprende detta Regione dei Grandi Laghi, posta al confine di Stati Uniti e Canada, e costituiscono insieme tra le pi\u00f9 grandi riserve di acqua dolce della Terra.\nCaratteristiche.\nI cinque laghi sono (da ovest ad est, cio\u00e8 grossomodo da monte a valle):\ndel sistema fa parte anche il relativamente piccolo Lago St. Clair, che si trova sulla lingua di terra che separa i laghi Huron ed Erie.\nI laghi Michigan e Huron sono allo stesso livello e non sono collegati da un fiume ma dagli stretti di Mackinac (tanto che potrebbero essere considerati due sezioni di un unico lago), mentre gli altri sono collegati dai fiumi St. Marys (dal Superiore all'Huron), St. Clair (dall'Huron al St. Clair), Detroit (dal St. Clair all'Erie) e Niagara (dall'Erie all'Ontario), sul quale si trovano le famose cascate. Il sistema \u00e8 collegato al mare dal fiume San Lorenzo, che sfocia nell'Atlantico.\nI Grandi Laghi sono sempre stati importanti vie di comunicazione, ed oggi grazie ad alcuni canali artificiali (ed es. il canale Welland, che permette di passare dal lago Ontario al lago Erie, aggirando le cascate del Niagara) navi di grosso tonnellaggio possono risalire dall'Atlantico fino alle estremit\u00e0 dei laghi Michigan e Superiore. La facilit\u00e0 delle comunicazioni ha fatto s\u00ec che molte delle pi\u00f9 importanti citt\u00e0 del Canada (Toronto sul lago Ontario, Ottawa, Montr\u00e9al e Qu\u00e9bec sul fiume San Lorenzo) e degli Stati Uniti (Chicago sul lago Michigan, Detroit sull'omonimo fiume, Cleveland e Buffalo sul lago Erie) sorgessero sui laghi o sulle vie d'acqua che li collegano fra loro ed al mare.\nI grandi laghi bagnano le coste della provincia canadese dell'Ontario (un'altra provincia canadese, il Qu\u00e9bec, \u00e8 attraversata dal San Lorenzo) e degli stati statunitensi di Minnesota, Wisconsin, Illinois, Indiana, Michigan, Ohio, Pennsylvania e New York."}
{"id": "17876", "revid": "123972235", "url": "https://it.wikipedia.org/wiki?curid=17876", "title": "Grandi laghi", "text": "Il termine grandi laghi viene utilizzato per indicare differenti sistemi di laghi (ed anche le regioni circostanti):"}
{"id": "17878", "revid": "125784498", "url": "https://it.wikipedia.org/wiki?curid=17878", "title": "Qu\u00e9bec (citt\u00e0)", "text": "Qu\u00e9bec (\"Ville de Qu\u00e9bec\" in francese; \"Quebec City\" in inglese) \u00e8 una citt\u00e0 del Canada, capoluogo dell'omonima provincia. La citt\u00e0, che \u00e8 la pi\u00f9 antica del Nordamerica e sorge nel Canada francofono sulle rive del fiume San Lorenzo, \u00e8 il capoluogo della Regione Capitale-Nationale e conta circa (nel 2018) abitanti.\nLa citt\u00e0 vecchia (\"Vieux Qu\u00e9bec\") \u00e8 l'unico insediamento americano a nord del Messico a conservare tuttora una cinta di mura e Qu\u00e9bec nel suo insieme presenta un sapore francese e pi\u00f9 in generale europeo che la rende unica nel panorama delle grandi citt\u00e0 canadesi e nordamericane. Nel 1985 il centro storico della citt\u00e0 \u00e8 stato dichiarato dall'UNESCO Patrimonio dell'umanit\u00e0. I suoi abitanti (cos\u00ec come quelli dell'omonima regione) sono chiamati quebecchesi.\nStoria.\nQu\u00e9bec \u00e8 il pi\u00f9 antico insediamento europeo esistente in Canada. Essa fu fondata nel 1608 dall'esploratore francese Samuel de Champlain nel luogo dove prima sorgeva un insediamento indigeno chiamato Stadacona. Dopo essere stata brevemente conquistata dagli inglesi (1629-1632), Qu\u00e9bec divent\u00f2 la porta di accesso alla colonia della Nuova Francia e pi\u00f9 in generale a tutta la regione dei Grandi Laghi.\nA met\u00e0 del XVIII secolo i francesi entrarono in conflitto con i coloni inglesi stanziati sulla costa orientale degli attuali Stati Uniti, dando luogo alla Guerra franco-indiana, che si concluse proprio a Qu\u00e9bec, quando l'ultima guarnigione francese fu sconfitta dagli inglesi nella Battaglia della piana di Abraham del 13 settembre 1759. Durante la rivoluzione americana Qu\u00e9bec fu nuovamente attaccata, questa volta dai rivoluzionari; la loro sconfitta (1775) segn\u00f2 la fine delle speranze americane che anche il Canada potesse unirsi alla ribellione contro il dominio inglese.\nFra il 1859 ed il 1865 Qu\u00e9bec fu capitale del Canada, prima del trasferimento definitivo del governo ad Ottawa. Durante la Seconda guerra mondiale Qu\u00e9bec fu sede di due importanti incontri fra Churchill, Roosevelt ed emissari di altri governi. Nel 2002 i confini della citt\u00e0 di Qu\u00e9bec furono notevolmente ampliati, includendo altre 12 municipalit\u00e0 precedentemente esistenti.\nGeografia fisica.\nQu\u00e9bec \u00e8 situata sulla linea di terra che separa il San Lorenzo da un suo affluente, il \"St. Charles\", che si unisce al primo poco prima che esso inizi ad allargarsi nel suo lungo ed ampio estuario. In particolare la cittadella \u00e8 situata su \"Cap Diamant\", una grande formazione rocciosa sulla riva del San Lorenzo. La topografia del luogo, congiunta all'importanza del fiume per le comunicazioni con l'interno, sugger\u00ec immediatamente un uso difensivo.\nUn'ulteriore caratteristica favorevole \u00e8 la strettezza del San Lorenzo fra Cap Diamant e la riva opposta (sud) su cui oggi sorge la cittadina di L\u00e9vis); questa \u00e8 fra l'altro all'origine del nome Qu\u00e9bec, che si crede derivare dall'algonchino \"Kebek\", ovvero \"strettoia\". Curiosamente, ancora oggi il collegamento fra le due rive in questo punto \u00e8 assicurato da un traghetto anzich\u00e9 da un ponte, mentre il primo ponte sul San Lorenzo si trova alcuni chilometri pi\u00f9 a monte.\nTurismo.\nL'edificio pi\u00f9 famoso di Qu\u00e9bec \u00e8 indubbiamente lo Ch\u00e2teau Frontenac, un hotel con un'architettura \"fiabesca\" che sorge sulla \"terrasse Dufferin\", un viale pedonale che sorge praticamente sulle mura della rocca e che offre delle belle viste sul sottostante San Lorenzo. Andando verso monte lungo la terrasse Dufferin si giunge alla \"Citadelle\", una fortificazione che separa la citt\u00e0 vecchia dal parco della piana di Abraham, che sorge nel luogo ove si svolse la battaglia del 1759 fra inglesi e francesi.\nAll'altezza della Citadelle le mura si staccano dal declivio che scende verso il San Lorenzo, e sorgono in un tratto pianeggiante in cui sono particolarmente evidenti. All'esterno di una delle porte della citt\u00e0 vecchia sorge l'edificio dell'Assemblea Nazionale del Qu\u00e9bec, l'assemblea legislativa della provincia. All'interno della citt\u00e0 vecchia sorge invece la cattedrale di Notre Dame de Qu\u00e9bec, sede dell'arcivescovo, che \u00e8 anche il primate della Chiesa cattolica canadese.\nLa citt\u00e0 alta \u00e8 collegata da ripide stradine, da scalinate e da una funicolare alla citt\u00e0 bassa, che sorge sulle rive del San Lorenzo e specialmente a nord, in direzione del S. Charles (dove il terreno \u00e8 pi\u00f9 pianeggiante). Fra le sue attrattive vi sono la \"rue du Petit Champlain\" (nota come la strada pi\u00f9 stretta dell'America settentrionale) ed il pittoresco quartiere in cui sorge, il porto e l'attracco del traghetto per Laval, la Place Royale, la chiesa di Notre Dame des Victoires, il Museo della Civilta' ed infine la stazione ferroviaria (\"gare du Palais\").\nAll'estremit\u00e0 occidentale (ossia verso l'interno) di Qu\u00e9bec sorge anche l'Universit\u00e0 Laval, una delle pi\u00f9 antiche universit\u00e0 delle Americhe. Nelle vicinanze della citt\u00e0 meritano una visita le cascate di Montmorency e la bucolica isola di Orl\u00e9ans; entrambe si possono scorgere dalla terrazza Dufferin.\nPur avendo anche edifici moderni (lo stesso Chateau Frontenac risale al 1893, e fuori dalla cittadella sono presenti anche dei grattacieli), un'ulteriore attrattiva di Qu\u00e9bec \u00e8 la sua atmosfera che la rende paragonabile ad una citt\u00e0 francese piuttosto che ad una americana. Anche la gastronomia locale ha mantenuto caratteristiche tipicamente francesi. Qu\u00e9bec \u00e8 famosa per il suo carnevale invernale e per la celebrazione di S. Giovanni il Battista.\nInfrastrutture e trasporti.\nQu\u00e9bec \u00e8 servita dall'Aeroporto Internazionale di Qu\u00e9bec-Jean Lesage, situato nel distretto di \"Sainte-Foy--Sillery\". La citt\u00e0 \u00e8 anche un porto importante sul San Lorenzo. I due ponti \"Qu\u00e9bec\" e \"Pierre Laporte\" collegano Qu\u00e9bec con la riva meridionale del San Lorenzo, cos\u00ec come il traghetto fra il centro cittadino e L\u00e9vis. La principale stazione ferroviaria di Qu\u00e9bec (la \"Gare du Palais\") \u00e8 il capolinea della principale linea delle ferrovie canadesi (la Qu\u00e9bec-Windsor, che passa da Montr\u00e9al, Ottawa e Toronto). I trasporti urbani sono principalmente assicurati da autobus.\nSport.\nSci.\nQu\u00e9bec \u00e8 stata al centro di due edizioni dei Campionati mondiali juniores di sci alpino, nel 2000 e nel 2006, con le sedi di gara ubicate in stazioni sciistiche prossime alla citt\u00e0 (Mont-Sainte-Anne, Le Massif, Lac Beauport, Stoneham). Ha inoltre ospitato una tappa della Coppa del Mondo di sci di fondo 2013 e varie competizioni minori di sci di fondo e di snowboard.\nSport professionistici.\nIn citt\u00e0 hanno sede due franchigie professionistiche, i Dynamo de Quebec che giocano nella Premi\u00e8re Ligue de Soccer du Qu\u00e9bec, e i Capitales de Qu\u00e9bec che militano nella Frontier League di baseball. Altre squadre presenti in passato sono stati i Quebec Nordiques (hockey su ghiaccio) e i Quebec Kebs (pallacanestro).\nAmministrazione.\nGemellaggi.\nQu\u00e9bec \u00e8 gemellata con:"}
{"id": "17883", "revid": "1745361", "url": "https://it.wikipedia.org/wiki?curid=17883", "title": "California (disambigua)", "text": ""}
{"id": "17896", "revid": "125592632", "url": "https://it.wikipedia.org/wiki?curid=17896", "title": "Marvel Italia", "text": "Marvel Italia \u00e8 stata una casa editrice italiana fondata nel 1994 come filiale dell'editore statunitense di fumetti Marvel Comics; successivamente \u00e8 diventata un marchio e una divisione editoriale della Panini Comics, divisione dell'editore italiano Panini S.p.A..\nStoria.\nNel 1993 la Marvel Comics decise di creare una filiale italiana che nacque nel 1994 come \"Marvel Comics Italia s.r.l\" con sede a Bologna. Marco Marcello Lupoi, giovane editor italiano appassionato di supereroi, aveva infatti convinto la casa editrice statunitense a riunire tutta la sua produzione sotto un unico ombrello, per mettere ordine nel caos creato dalle 4 case editrici che detenevano i diritti delle testate principali (Star Comics, Comic Art, Play Press e Max Bunker Press). Vennero quindi rilevati i diritti di tutte le collane Marvel precedentemente in mano agli altri editori italiani. Precedentemente, solo negli anni settanta un'unica casa editrice aveva gestito \"in toto\" i diritti della Marvel in Italia: l'Editoriale Corno di Luciano Secchi.\nNel 1996 poi la Marvel americana acquis\u00ec la Panini, famosa casa editrice di figurine di Modena, e la fuse con la Marvel Comics Italia s.r.l. in un'unica nuova societ\u00e0 denominata Panini S.p.A.. A seguito di questo nel maggio dello stesso anno la sede della Marvel Italia fu spostata a Modena diventando una divisione della nuova Panini che da allora incominci\u00f2 a occuparsi anche della produzione di albi Marvel in Francia e Germania oltre che della gestione dei diritti Marvel nel resto del mondo. Successivamente venne riunita insieme ad altre due nuove divisioni che erano state create per gestire testate a fumetti non Marvel, Cult Comics e di Planet Manga, a cui poi si aggiunsero le divisioni delle filiali in Brasile, Spagna e Ungheria.\nNel 1999, a seguito di una ristrutturazione interna della Marvel americana, Panini viene venduta, continuando per\u00f2 a mantenere sotto la nuova propriet\u00e0 la divisione editoriale Marvel Italia, oltre ai diritti in esclusiva di tutto il materiale Marvel Comics e alla gestione del licensing in tutti i paesi del mondo (escluso il Nord America). Nel 2001 nasce il marchio Panini Comics, sotto il quale vanno ad affiancarsi tutti i brand dell'editore modenese. All'interno della Panini continuano a esistere, oltre alla Marvel Italia, anche la Marvel Deutschland, la Marvel France e la Marvel UK.\nPubblicazioni.\nAlcune delle principali testate pubblicate sono:\nCi sono inoltre diverse serie dette \"collane-ombrello\" che ospitano a rotazioni vari personaggi e serie:\nVanno ricordate le pubblicazioni progettate appositamente per la vendita nelle fumetterie edite sotto le etichette 100% Marvel, 100% Marvel Best (dedicato alle ristampe), 100% Marvel Max, For Fans Only e Marvel Monster Edition che hanno lo scopo principale di proporre storie di difficile collocazione nel mercato delle edicole."}
{"id": "17900", "revid": "775372", "url": "https://it.wikipedia.org/wiki?curid=17900", "title": "Ed Rendell", "text": "\u00c8 stato governatore della Pennsylvania.\nAppartenente al partito democratico, fu governatore dal 21 gennaio 2003 al 18 gennaio 2011. Tra il 1992 ed il 1999 \u00e8 stato sindaco della citt\u00e0 di Filadelfia."}
{"id": "17901", "revid": "180559", "url": "https://it.wikipedia.org/wiki?curid=17901", "title": "Ignasi Calvet", "text": "Fin da piccolo \u00e8 un appassionato lettore di fumetti (\"Teb\u00e9o\"): gli eroi della sua infanzia sono personaggi come \"El Capit\u00e1n Trueno\" (di V\u00edctor Mora e Miguel Ambrosio Zaragoza, alias Ambr\u00f3s) o \"El Guerrero del antifaz\" (di Manuel Gago), ma tra le sue letture preferite si trovano anche serie comiche, come \"Mortadelo y Filem\u00f3n\" di Francisco Ib\u00e1\u00f1ez, o \"Carpanta\" di Josep Escobar.\nTra gli altri autori che ne hanno accompagnato l'infanzia tra le nuvolette vanno ricordati anche gli iberici Jos\u00e9 Ortiz e Luis Bermejo, ma anche gli americani Milton Caniff, Alex Raymond e Stan Drake, quindi il grande Albert Uderzo, i belgi Andr\u00e9 Franquin e Georges Remi (Herg\u00e9) e gli italiani Hugo Pratt e Ferdinando Tacconi. I suoi autori disneyani preferiti, ancora oggi, sono e restano Carl Barks, Floyd Gottfredson e Paul Murry.\nGli inizi.\nIl giovane Esteban frequenta vari corsi presso la Scuola Pubblica di Belle Arti nella sua citt\u00e0, senza per\u00f2 portarne a termine nessuno: del resto \u00e8 soltanto lavorando giorno dopo giorno che si diventa professionisti, gli piace ricordare.\nNel frattempo, mentre si esercitava a migliorare il suo stile, per raggiungere quella sicurezza economica necessaria per poter rischiare nel mondo del fumetto, fece vari lavori d'ufficio, finendo anche in banca. La sua occasione, per\u00f2, non tarda ad arrivare: dopo aver illustrato alcuni racconti con i personaggi di Hanna-Barbera, inizia a collaborare per alcune riviste tedesche, come quelle sul gatto Felix e sulle creazioni di Rolf Kauka (Fix &amp; Foxi, Lupo).\nAllo studio Comicup.\nNel 1981, quindi, inizia a collaborare con lo studio Comicup, che un giorno gli commissiona una storia di Paperino di sei tavole per un periodico del gruppo danese Egmont: la storia gli venne inviata indietro per essere ridisegnata: gli chiesero, per\u00f2, di realizzare altre quattro sceneggiature!\n\"Donald Duck - Full Speed Ahead\" (questo il titolo dell'avventura) venne quindi consegnata il 21 gennaio 1983, per essere poi pubblicata, tra le cinque, come ultima nel gennaio 1988: da notare che, sotto richiesta dello studio, Esteban si firm\u00f2 con lo pseudonimo \"Premia\", poich\u00e9 a quel tempo risiedeva a Premia de Mar, localit\u00e0 nei pressi di Barcellona.\nDopo un anno con Cumicup, passa sotto l'ala protettiva di Josep Tello e, sempre per la Egmont, realizza una serie di storie sulla Banda Bassotti, che disegner\u00e0 per ben sette anni.\nTra il 1988 e il 1989 si cimenta con Lillo e Fratel Coniglietto, ma il personaggio col quale si dedicher\u00e0 maggiormente sar\u00e0 Topolino: ispiratosi all'inizio allo stile di Murry, lo personalizza via via, rendendolo con un tratto sempre pi\u00f9 dinamico. Spesso nelle sue storie compaiono comprimari classici come Macchia Nera e Eli Squick.\nNel 1995 Esteban torna a disegnare i paperi, sempre alla Egmont, sempre presso l'agenzia Tello: le sue storie papere, sia di ambientazione urbana, sia avventurose, si alternano a quelle di Vicar, Branca, Rosa, Rota e Van Horn, realizzandole sempre con il suo solito tratto spigliato e dinamico.\nNel 1999, quando la Egmont decide di avviare una propria serie di storie dedicate a Paperino Paperotto (\"Donny Duck\"), ovvero il Paperino cucciolo che gi\u00e0 da un anno aveva in Italia una sua serie di racconti, pensa proprio a Esteban come autore ideale per presentarlo al pubblico. Ad affiancare il \"cartoonist\" iberico viene chiamato lo sceneggiatore finlandese Kari Korhonen.\nIn Italia le sue storie sono state pubblicate principalmente su Mega 3000 (ex Mega 2000 e Mega Almanacco)."}
{"id": "17904", "revid": "7", "url": "https://it.wikipedia.org/wiki?curid=17904", "title": "Charles-Louis de Montesquieu", "text": ""}
{"id": "17908", "revid": "110157", "url": "https://it.wikipedia.org/wiki?curid=17908", "title": "Regione di Pasco", "text": "Il dipartimento di Pasco (25.319\u00a0km\u00b2, 277.475 ab., capoluogo Cerro de Pasco, Per\u00f9) \u00e8 una regione del Per\u00f9 che corrisponde al versante orientale della Cordigliera Occidentale.\nIl capoluogo, Cerro de Pasco, si trova su di un vasto altopiano detto Meseta de Bomb\u00f3n, che si estende fino alla regione di Jun\u00edn.\nPasco \u00e8 la pi\u00f9 importante area mineraria del Per\u00f9, vi si estraggono piombo, zinco, argento e carbone\nGeografia fisica.\nConfina:\nL'area settentrionale della regione \u00e8 molto scoscesa mentre nella zona orientale si trovano vasti altopiani. \nI fiumi che attraversano la regione fanno parte del bacino del Rio delle Amazzoni. Il pi\u00f9 importante \u00e8 il fiume Huallaga che dopo aver attraversato le regioni di Hu\u00e1nuco, San Mart\u00edn e Loreto sfocia nel Mara\u00f1\u00f3n.\nAgricoltura: si coltivano cereali, canna da zucchero, caff\u00e8, cacao e banane.\nGeografia antropica.\nSuddivisioni amministrative.\nLa regione \u00e8 suddivisa in 3 province che sono composte di 28 distretti. Le province, con i relativi capoluoghi tra parentesi, sono:"}
{"id": "17910", "revid": "536103", "url": "https://it.wikipedia.org/wiki?curid=17910", "title": "Scolastica (filosofia)", "text": "Scolastica \u00e8 il termine con il quale comunemente si definisce la filosofia cristiana medioevale, in cui si svilupp\u00f2 il metodo di pensiero dello scolasticismo, detto anche \"scolastico\". \nOrigini e suddivisione in periodi.\nIl termine greco \"scholastikos\" significa letteralmente \"educato in una scuola\", \"istruito\", e transita per il latino classico e medioevale \"scholasticus\" \"educato in una scuola\", in particolare all'eloquenza e alla retorica, in scuole che gi\u00e0 al tempo dell'impero romano (Plinio, Seneca, Quintiliano) erano autonome e autogestite da una propria \"lex\", e davano luogo a \"\"scholastica\", discorsi argomentativi per praticare l'arte retorica (\"declamationes\") oppure controversie ragionate (\"controversiae\") su uno specifico tema, riprese nel genere della \"disputatio\" medioevale.\nLa scolastica ebbe origine dall'istituzione delle \"scholae\", ossia di un sistema scolastico-educativo diffuso in tutta Europa che garantiva una sostanziale uniformit\u00e0 di insegnamento. Esso fu il primo, e forse unico, sistema scolastico organizzato su vasta scala della storia dell'Occidente. Era stato Carlo Magno a volerlo, il quale, dando avvio alla \"rinascita carolingia\", aveva fondato ad Aquisgrana la \"Schola palatina\", per favorire l'istruzione delle genti e la diffusione del sapere allo scopo di dare unit\u00e0 e compattezza al Sacro Romano Impero. A tal fine si era servito dei monaci benedettini, i quali avevano salvaguardato la cultura dei classici tramite la ricopiatura dei testi antichi, non solo di quelli religiosi ma anche scientifici e letterari: le loro abbazie divennero cos\u00ec i centri del nuovo sapere medievale.\nLa filosofia scolastica cercava di conciliare la fede cristiana con un sistema di pensiero razionale, specialmente quello della filosofia greca. Il \"periodo scolastico\" si riferisce soprattutto al medio e Basso Medioevo in Occidente, quando il Cristianesimo conobbe una rinascita intellettuale e fu sfidato dal pensiero razionale dell'Islam.\nCronologicamente copre il periodo che va dall'VIII secolo al Rinascimento. Si suddivide in:\nGli insegnamenti erano divisi in due rami: \nPreposto all'insegnamento di queste arti cosiddette \"liberali\" era anticamente lo \"Scholasticus\", a cui in seguito si affianc\u00f2 un \"Magister artium\", di grado superiore, esperto in teologia. Le lezioni si svolgevano dapprima nei monasteri, poi progressivamente nelle scuole annesse alle cattedrali, e infine nelle universit\u00e0.\nCaratteristiche e metodi.\nIl carattere fondamentale della filosofia scolastica consisteva nell'illustrare e difendere le verit\u00e0 di fede con l'uso della ragione, verso la quale si nutriva un atteggiamento positivo. A tal fine, essa privilegi\u00f2 la sistematizzazione del sapere gi\u00e0 esistente rispetto all'elaborazione di nuove conoscenze.\nL'intento degli scolastici era quello di sviluppare un sapere armonico, integrando la rivelazione cristiana con i sistemi filosofici del mondo greco-ellenistico, convinti della loro compatibilit\u00e0, e anzi vedendo nel sapere dei classici, in particolare dei grandi pensatori come Socrate, Platone, Aristotele, Plotino, una via in grado di elevare all'accettazione dei dogmi cattolici.\nL'utilizzo della ragione, che essi vedevano sapientemente esercitata nei testi greci, veniva messo in rapporto con la fede non allo scopo di dimostrarne i fondamenti, quanto piuttosto per contrastare le tesi eretiche e cercare di convertire gli atei.\nDallo studio dei testi greci nasce il problema degli universali (cio\u00e8 del \"logos\", della forma) che viene sviluppato in modi differenti per tutta la scolastica. \nTommaso, sulla scorta di Boezio, riteneva che gli universali esistessero sia \"ante rem\" come Idea nella mente di Dio, sia \"in re\" come forma delle varie realt\u00e0, sia \"post rem\" come concetto formulato nella mente dell'uomo.\nA Tommaso, sostanzialmente fautore di un indirizzo filosofico realista, si contrapposero i sostenitori del nominalismo, secondo cui l'universale era solamente un \"flatus vocis\", cio\u00e8 appunto un nome e nient'altro.\nPoich\u00e9 del resto la scolastica si svilupp\u00f2 in varie \"scholae\" europee e quindi in realt\u00e0 diverse, era inevitabile che in ogni \"schola\", avendo esse differenti esigenze e finalit\u00e0, i pensieri e i metodi acquistassero caratteristiche diverse. Vi erano quindi \"scholae\" pi\u00f9 vive e attive dove spesso si accendevano contrasti tra gli intellettuali pi\u00f9 conservatori e i maestri d'arte, i pi\u00f9 innovativi.\nGli scolastici svilupparono in tal modo un peculiare metodo di indagine speculativa, noto come \"quaestio\", basato sul commento e la discussione dei testi all'interno delle prime universit\u00e0. I vari dibattiti, tuttavia, dovevano seguire delle regole e dei riferimenti precisi, tra i quali vi era in particolare la logica formale di Aristotele. Valevano poi le \"auctoritates\", che erano rappresentate dagli scritti dei Padri della Chiesa (filosofia patristica), dai testi sacri, e da scritti della tradizione cristiana.\nAffidarsi all'interpretazione fornita in precedenza dalle \"auctoritates\" equivaleva, in sostanza, alla decisione di affidarsi a una voce ufficiale e decisa dai concili, per cui esisteva l'auctoritas in campo medico (Galeno), quella in campo metafisico (Aristotele) e quella in campo astronomico (Tolomeo).\nCome gi\u00e0 aveva fatto notare Giovanni Scoto Eriugena, per\u00f2, non era la ragione a fondarsi sull'autorit\u00e0, ma l'autorit\u00e0 a fondarsi sulla ragione: gli Scolastici cos\u00ec mantennero sempre una forte coscienza critica verso le fonti del loro sapere. Sar\u00e0 il declino della fiducia nella ragione, a partire da autori come Guglielmo di Ockham, che porter\u00e0 alla fine della Scolastica e dello stesso Medioevo.\nLa Scolastica e la scienza.\n, ma non solo. Gli scolastici diedero infatti un forte impulso anche allo sviluppo della scienza.\nNel XII-XIII secolo, nell'ambito degli studi teologici che si tenevano nelle prime Universit\u00e0 europee come Bologna, Parigi, Oxford, si svilupparono diverse ricerche sulla natura, ovvero sul creato considerato opera di Dio, che avrebbero dovuto portare all'intelligibilit\u00e0 dell'opera di Dio creatore. Per i filosofi scolastici della natura la creazione era come un libro aperto che andava letto e compreso, un libro contenente leggi naturali la cui transitoriet\u00e0 era riconducibile a regole immutabili inscritte da Dio al momento della creazione. Tali studiosi pensavano che conoscere quelle leggi avrebbe consentito di elevare l'intelligenza umana e di avvicinarla sempre pi\u00f9 a Dio. In quest'ambito si consideravano \"auctoritates\" anche filosofi dell'epoca greca e persino pensatori di origine islamica.\nDue furono in particolare le scuole di pensiero, attestate peraltro su posizioni alquanto distanti tra di loro, che elaborarono ognuna un proprio metodo scientifico: quella di Parigi, facente capo ad Alberto Magno, seguito dal suo discepolo Tommaso d'Aquino, e quella di Oxford, dove fu attivo Ruggero Bacone. Costoro, pur restando fedeli al metodo aristotelico, si occuparono di filosofia della natura basandosi sulle osservazioni degli eventi e contestando alcuni elementi anti-scientifici del pensiero greco. Tommaso in particolare, noto per aver riformulato in chiave nuova la concezione aristotelica della verit\u00e0 come corrispondenza dell'intelletto alla realt\u00e0, svilupp\u00f2 il concetto di \"analogia\" e di \"astrazione\", il cui utilizzo \u00e8 rintracciabile tuttora in pi\u00f9 recenti scoperte scientifiche.\nOltre alla scienza, il metodo scolastico venne applicato anche agli studi di diritto, almeno a partire da Raniero Arsendi in avanti, operante nella scuola di Bologna.\nSviluppi successivi.\nDopo il periodo d'oro, la scolastica conobbe un periodo di lenta decadenza, a causa della perdita dell'unit\u00e0 teologica dei Cristiani dopo la fine del Medioevo.\nIl termine \"scolastico\" assunse da allora una connotazione a volte negativa. Per l'abitudine di affidarsi a un sistema gi\u00e0 collaudato per giustificare le proprie tesi, ogni filosofia, anche moderna o contemporanea, che utilizzi e si appoggi su una teoria filosofica gi\u00e0 esistente, accordando la propria fede con la razionalit\u00e0 e l'investigazione filosofica, viene perci\u00f2 definita scolastica.\nSi ebbero tuttavia alcuni periodi di rinascita, durante il XIV e il XVI secolo in Spagna, soprattutto nelle universit\u00e0 di Salamanca e Valladolid, personaggi di spicco, tra gli altri i domenicani Francisco de Vitoria e Bartolom\u00e9 de Las Casas, nonch\u00e9 Juan Gin\u00e9s de Sep\u00falveda e il gesuita Francisco Su\u00e1rez. Tanto che si pu\u00f2 parlare di Seconda Scolastica, soprattutto con riferimento alla Scuola di Salamanca. \u00abLa Scolastica della modernit\u00e0 ha un atteggiamento antiriformista e rappresenta lo strumento concettuale della Riforma cattolica, che viene tuttavia ripreso dall\u2019ortodossia riformata; per questo motivo, essa possiede un carattere interconfessionale e persino universale. Karl Eschweiler, che nel 1928 le diede il nome di \u00abScolastica barocca\u00bb, mise in risalto particolarmente la sua universalit\u00e0. Egli la defin\u00ec come \u00abultimo stile di pensiero del continente europeo\u00bb, che permeava tutti gli ambiti della vita spirituale e sociale, \u00abprima che questo pensiero si sgretolasse nel multiforme gioco di antitetici sistemi privati\u00bb.\u00bb La Seconda Scolastica ha influenzato largamente, attraverso le dispute teologico-giuridiche l'Inquisizione cattolica nel Nuovo Mondo, in virt\u00f9 del fatto che molti teologi formatisi in Madrepatria andavano a far esperienza nei tribunali d'Oltreoceano finendo con l'arricchire in maniera acuta e penetrante le cause loro sottoposte e giungendo a gettare le fondamenta di quello che sar\u00e0 l'Empirismo e l'Illuminismo, soprattutto dal punto di vista della salvaguardia dei diritti umani degli indios.\nContemporaneamente si pu\u00f2 parlare anche di scolasticismo protestante, come di un metodo di pensiero sviluppatosi nelle prime fasi del protestantesimo, che si consolid\u00f2 durante il XVII secolo, diventando particolarmente diffuso nella creazione di sistemi teologici protestanti come il calvinismo. Bench\u00e9 i maggiori Riformatori protestanti attaccassero la scolastica medioevale per sostenere la completa adesione alle sole Sacre Scritture, si dimostr\u00f2 impossibile purgare la teologia da metodi e atteggiamenti scolastici, o evitare conflitti che non implicassero complicati ragionamenti teologici ed interpretazioni bibliche.\nIn seguito, nel XIX secolo, con l'enciclica \"Aeterni Patris\" del 1879, papa Leone XIII promosse negli ambienti cattolici un movimento di ritorno alla filosofia scolastica, che venne detto perci\u00f2 \"neoscolastico\". I maggiori pensatori neoscolastici furono Jacques Maritain ed \u00c9tienne Gilson, i quali si proposero di rivalutare la metafisica difendendola dai giudizi negativi del positivismo allora imperante. D'altro lato, combatterono le istanze idealistiche eccessivamente incentrate sul soggetto proprie delle filosofie di Cartesio e di Kant, in favore di una rivalutazione del realismo.\nNel Novecento infine, da alcune parti venne riconosciuto alla scolastica un ruolo positivo e fondamentale per aver contribuito a costruire l'ossatura culturale dell'Europa. Lo scrittore tedesco Hermann Hesse, ad esempio, manifestava grande ammirazione per il modo in cui l'istruzione medievale veniva organizzata e gestita armoniosamente all'interno della scolastica. Nel suo romanzo intitolato \"Il giuoco delle perle di vetro\" egli immagin\u00f2 un sistema di studi, denominato \u201cCastalia\u201d e da lui collocato in un ipotetico futuro, che ricalcava quello della scolastica dei secoli d'oro: in esso si svolgeva la vita e l'educazione dei giovani destinati a preservare e coltivare armonicamente il sapere e lo spirito delle culture del passato."}
{"id": "17949", "revid": "7", "url": "https://it.wikipedia.org/wiki?curid=17949", "title": "Costantino il Grande", "text": ""}
{"id": "17956", "revid": "2108263", "url": "https://it.wikipedia.org/wiki?curid=17956", "title": "Leviatano (Hobbes)", "text": "Il Leviatano, o la materia, la forma e il potere di uno stato ecclesiastico e civile (\"Leviathan or The Matter, Forme and Power of a Common Wealth Ecclesiastical and Civil\" generalmente abbreviato in \"Leviathan\") \u00e8 probabilmente il libro pi\u00f9 conosciuto di Thomas Hobbes, pubblicato nel 1651 in inglese e nel 1668 in un'edizione riveduta in latino. Il titolo \u00e8 ripreso dalla figura biblica del Leviatano.\nIl libro tratta il problema della legittimit\u00e0 e della forma dello Stato, rappresentato sulla copertina della prima edizione del testo come un gigante costituito da tanti singoli individui; il gigante regge in una mano una spada, simbolo del potere temporale, e nell'altra il pastorale, simbolo del potere religioso, a indicare che, secondo Hobbes, i due poteri non vanno separati.\nStruttura del libro.\nIl libro \u00e8 diviso in quattro parti:\nFisica e antropologia.\nHobbes parte da una concezione meccanicistica della realt\u00e0 e, anche se non detto esplicitamente, deterministica: noi possiamo conoscere unicamente corpi fisici, le cui variazioni sono determinate da movimenti. Hobbes non afferma l'esistenza di un'anima, che differenzi l'uomo dagli animali, anzi, riconduce qualunque tipo di pensiero e passione a movimenti interni al corpo, prodotti da movimenti esterni. L'unica differenza che distingue l'uomo dagli altri animali, \u00e8 la capacit\u00e0 di congetturare eventi futuri sulla base di esperienze passate: si tratta tuttavia di una conoscenza non assoluta, ma condizionata, e dunque sempre probabile e passibile di errore.\nPer quanto riguarda la conoscenza, Hobbes adotta un punto di vista empirista (tanto che pu\u00f2 essere considerato come uno degli iniziatori di questa corrente), corretto da alcune dosi di razionalismo: non esistono idee innate o verit\u00e0 assolute, possiamo conoscere unicamente ci\u00f2 di cui abbiamo esperienza; tuttavia, i ragionamenti che possiamo fare sui dati ricavati dall'esperienza seguono unicamente regole formali, allo stesso modo delle deduzioni geometriche.\nInoltre, Hobbes si schiera dalla parte di un radicale nominalismo, sia logico che etico: le parole sono assegnate arbitrariamente dagli uomini, e i concetti astratti non hanno esistenza al di fuori del suono delle parole; inoltre, concetti come \"bene\", \"male\", \"giusto\" e \"ingiusto\" non hanno un'esistenza assoluta al di fuori delle convenzioni umane.\nGli uomini, mossi come tutte le creature viventi, dalla necessit\u00e0 della sopravvivenza, cercano instancabilmente di soddisfare tale desiderio; la diversit\u00e0 delle opinioni e delle passioni genera i diversi modi in cui ognuno cerca di soddisfare tale desiderio. Stante poi, che il mondo \u00e8 movimento incessante e non potr\u00e0 mai esistere (se non nell'aldil\u00e0) una soddisfazione piena. Gli uomini sono dunque condannati a desiderare instancabilmente, a cercare di procurarsi i mezzi per soddisfare i propri desideri e ad entrare in conflitto gli uni contro gli altri.\nLa nascita dello Stato.\nPer liberarsi dalla condizione primitiva in cui tutti competono con tutti (\"bellum omnium contra omnes\") e la vita di ogni uomo \u00e8 \"solitary, poor, nasty, brutish, and short\" (solitaria, povera, pericolosa, brutale, e breve), la moltitudine deve costituire una societ\u00e0 efficiente, che garantisca la sicurezza degli individui, condizione primaria per il perseguimento dei desider\u00ee. A questo scopo tutti gli individui rinunciano ai propri diritti naturali - eccetto uno, quello alla vita - stringendo tra loro un patto con cui li trasferiscono a una singola persona, che pu\u00f2 essere o un monarca, oppure a un'assemblea di uomini, che si assume il compito di garantire la pace entro la societ\u00e0.\nPer questo Hobbes \u00e8 spesso considerato un teorico del giusnaturalismo, dove il diritto naturale precede e fonda quello civile. Tuttavia tale visione \u00e8 dibattuta: difatti, solitamente, il giusnaturalismo tende a stabilire dei diritti naturali che facciano da limite al potere statale; da parte sua, invece, Hobbes utilizza le leggi naturali per dimostrare che il potere statale, per poter funzionare efficacemente, dev'essere illimitato, privo di vincoli, e indiviso; in questo modo si pone agli antipodi di pensatori classici del giusnaturalismo, come ad esempio John Locke, approdando cos\u00ec al Positivismo giuridico.\nI diritti naturali che ognuno abbandona per poter vivere in pace nella societ\u00e0 non sono altro che la libert\u00e0 assoluta di fare tutto secondo la propria volont\u00e0 e di utilizzare qualsiasi risorsa per il proprio vantaggio. L'uomo per natura ha diritto di usare tutte le risorse naturali (terreno, acqua, frutti, bestiame etc.), anche a spese altrui: Homo homini lupus. Con l'istituzione della societ\u00e0 si rinuncia a questo diritto e la propria libert\u00e0 assoluta viene sospesa. I limiti della propria libert\u00e0 sono ora formati dalla libert\u00e0 degli altri: tuttavia, poich\u00e9 secondo Hobbes non si pu\u00f2 avere garanzia che questo principio venga rispettato da tutti, \u00e8 necessario un potere coercitivo che lo mantenga, il potere statale.\nSolo il sovrano quindi mantiene effettivamente tutti i diritti naturali nei confronti dei sudditi, ed \u00e8 il sovrano, tramite le leggi, a poter stabilire ci\u00f2 che \u00e8 giusto e ci\u00f2 che \u00e8 ingiusto, mentre per i sudditi giusto significa obbedienza alle leggi del sovrano, e ingiusto la disobbedienza. Inoltre, una volta che i diritti di tutti gli individui sono stati trasferiti al sovrano, tale trasferimento \u00e8 irreversibile se non per volont\u00e0 del sovrano stesso.\n\u00c8 interessante tuttavia notare che il suddito rimane completamente libero in tutti quegli ambiti che non sono coperti dalla legislazione del sovrano, fintantoch\u00e9 rimangono tali. Ad esempio, se il sovrano non regolasse le transazioni economiche, queste sarebbero del tutto libere. Per questa tesi, Hobbes \u00e8 stato considerato, nonostante affermi esplicitamente di sostenere uno Stato assoluto, come uno dei precursori del liberalismo moderno.\nHobbes nega decisamente la possibilit\u00e0 dell'insurrezione. Definisce legittima la resistenza del suddito al sovrano nell'unico caso in cui questi minacci l'incolumit\u00e0 fisica del suddito; tuttavia, nel momento in cui il suddito resiste al sovrano, anche legittimamente, il sovrano ha ancora il diritto di combattere contro il suddito che gli resiste, e di ucciderlo: difatti la resistenza del suddito al sovrano non \u00e8 altro che una riproposizione dello stato di natura, all'interno del quale tutti hanno diritto a tutto, e la vittoria \u00e8 del pi\u00f9 forte.\nDa notare inoltre che Hobbes assegna al sovrano la possibilit\u00e0 di stabilire cosa sia omicidio, furto o minaccia alla sicurezza: per questo il sovrano pu\u00f2 legittimamente ordinare ai sudditi di uccidere un altro suddito, o di andare in guerra, nel momento in cui lo ritenga necessario alla sicurezza dello Stato.\nPer quanto riguarda la forma dello Stato, Hobbes afferma che il sovrano pu\u00f2 essere un individuo solo (un monarca) o un'assemblea. Tuttavia, esprime chiaramente la sua preferenza per la monarchia, in quanto un'assemblea pu\u00f2 pi\u00f9 facilmente dividersi in fazioni e giungere alla guerra civile. La guerra civile, in cui una parte dello Stato avoca a s\u00e9 il potere del sovrano, \u00e8 definita da Hobbes come una ricaduta nello stato di natura, e dunque nel peggiore dei mali. Se Hobbes afferma che il suo Stato assoluto pu\u00f2 degenerare in una tirannide, tuttavia ripete a pi\u00f9 riprese che questa situazione sar\u00e0 sempre migliore e pi\u00f9 sopportabile della guerra civile.\nHobbes inoltre si pronuncia decisamente contro la separazione dei poteri. Argomenta che se i poteri separati dello stato agiscono di concerto e d'accordo, allora non c'\u00e8 ragione di tenerli separati; se invece agiscono in disaccordo, allora questo gi\u00e0 \u00e8 il primo passo verso la guerra civile e la distruzione dello Stato.\nStato e Chiesa.\nUn altro punto interessante \u00e8 la sua critica alla Chiesa. Hobbes considerava il ruolo della chiesa molto negativo, giacch\u00e9 si costituiva come uno stato all'interno dello stato e formava un rischio per il potere del sovrano. Tutto il potere che esisteva nello stato hobbesiano doveva discendere dal sovrano, in ogni altro caso il rischio di una guerra civile sarebbe stato troppo grande. Oltre a ci\u00f2, Hobbes chiaramente rifiutava la tesi che il potere del re sarebbe dovuto venire da Dio: il potere del monarca veniva dal contratto. Era necessaria una fusione completa tra Stato e Chiesa, dove il sovrano sarebbe stato al contempo capo della Chiesa e unico interprete autorizzato della parola divina.\nQueste ultime tesi risentono evidentemente dell'epoca in cui il libro venne scritto, epoca in cui l'Europa fu funestata dalle guerre di religione che seguirono alla riforma protestante, e in cui era estremamente acceso il dibattito sui rapporti tra lo Stato e le confessioni religiose.\nPer queste posizioni, per il meccanicismo di base, e per un velato agnosticismo, presente soprattutto nei primi capitoli del volume, Hobbes fu accusato violentemente soprattutto dagli ambienti religiosi, venendo definito ateo e immorale. Anche per queste polemiche, il \"Leviatano\" ha avuto una fama particolarmente negativa sino al XX secolo."}
{"id": "17958", "revid": "439724", "url": "https://it.wikipedia.org/wiki?curid=17958", "title": "Maurits Cornelis Escher", "text": "Il suo nome \u00e8 indissolubilmente legato alle sue incisioni su legno, litografie e mezzetinte che tendono a presentare costruzioni impossibili, esplorazioni dell'infinito, tassellature del piano e dello spazio e motivi a geometrie interconnesse che cambiano gradualmente in forme via via differenti. Le sue opere sono infatti molto amate dagli scienziati, logici, matematici e fisici che apprezzano il suo uso razionale di poliedri, distorsioni geometriche ed interpretazioni originali di concetti appartenenti alla scienza, sovente per ottenere effetti paradossali.\nBiografia.\nGiovinezza.\nMaurits Cornelis Escher nacque il 17 giugno 1898 a Leeuwarden, in Frisia, ultimogenito dell'ingegnere idraulico George Arnold Escher e di Sara Gleichman. Nel 1903 l'agiata famiglia si trasfer\u00ec a Arnhem, dove il giovane Maurits ricevette la prima educazione nelle scuole elementari locali. Per le varie materie insegnate a scuola \u00abMauk\u00bb (come era affettuosamente soprannominato nella famiglia e tra gli amici) rivel\u00f2 un interesse saltuario e inadeguato, tanto che dovette ripetere l'anno scolastico per ben due volte. Solo il disegno era in grado di allietare le sue ore dietro i banchi: Escher, in effetti, si dedic\u00f2 alle arti grafiche con sincero entusiasmo, e gi\u00e0 adolescente sapeva praticare con maestria l'incisione su linoleum. Sono molti, dopotutto, gli indizi che gi\u00e0 consentono di cogliere il lievitare della vocazione grafica del giovane Maurits, che tuttavia anche in questo fu incompreso e combattuto, come dimostrano i mortificanti voti ricevuti durante gli esami d'arte. \u00abUccello in gabbia\u00bb: era questa la traccia grafica fornita dalla commissione d'esame che, con grande disappunto del candidato e del suo insegnante F. W. van der Haagen, disdegn\u00f2 l'interpretazione datane da Escher.\nEscher, tuttavia, era pienamente consapevole del proprio talento artistico superiore alla media e perci\u00f2, non curandosi degli esiti disastrosi del suo precedente percorso scolastico, nel 1918 pass\u00f2 all'universit\u00e0 tecnica di Delft, che abbandon\u00f2 nel 1919 in favore della Scuola di Architettura e Arti Decorative di Haarlem, dove apprese i rudimenti dell'intaglio. Intuendone il talento artistico, il padre incanal\u00f2 le inclinazioni del figlio nello studio di architettura: le passioni del giovane Maurits, tuttavia, erano rivolte altrove. Lo stesso anno, infatti, egli incontr\u00f2 il grafico Samuel Jessurun de Mesquita, che ne assecond\u00f2 il talento grafico persuadendolo ad iscriversi presso i propri corsi di disegno. Con il Mesquita Escher inform\u00f2 i suoi primi orientamenti di gusto, rivelando un'inaspettata passione per la xilografia, procedimento di incisione su matrici lignee che egli arriv\u00f2 a padroneggiare in poco tempo. Nonostante la perizia tecnica raggiunta nella grafica Escher continu\u00f2 a essere sottovalutato, tanto che un giudizio collegiale, pur riconoscendo il suo operoso e zelante impegno, non esit\u00f2 a mortificarne le qualit\u00e0 artistiche, giudicate inadeguate: \u00abEscher \u00e8 troppo ostinato, troppo filosofico-letterario: al ragazzo mancano vivacit\u00e0 e originalit\u00e0, \u00e8 troppo poco artista\u00bb.\nQuesta maligna valutazione fu sottoscritta da H. C. Verkyrsen e anche da de Mesquita. Escher fu senza dubbio colpito dalla virulenza di quel commento, ma continu\u00f2 ad apprezzare con giovanile devozione l'operato del maestro, con il quale si mantenne in rapporti anche una volta conclusosi il discepolato, inviandogli talvolta anche dei suoi lavori. Uno di questi, \"Cielo e acqua I\", fu appeso dal de Mesquita sulla porta del suo studio, dove fu oggetto di incondizionata ammirazione di un familiare che gli rivolse ardenti complimenti: \u00abSamuele, questa \u00e8 la pi\u00f9 bella stampa che tu abbia mai fatto!\u00bb. De Mesquita era pienamente consapevole che l'opera era stata realizzata da Escher: ci\u00f2 malgrado, egli era pienamente soddisfatto dei felici esiti del suo insegnamento e perci\u00f2 diede spesso notizia di questo divertente aneddoto, lasciando da parte le malevolenze e l'invidia.\nIn Italia.\nNella primavera del 1922 Escher visit\u00f2 l'Italia in compagnia di alcuni suoi amici. Rimasto stregato dalla bellezza di quel paese, il grafico vi ritorn\u00f2 nell'autunno dello stesso anno, imbarcandosi su una nave da carico diretta a Cadice e, poi, a Genova. Dalla Superba Escher si spinse poi sino a Siena, citt\u00e0 presso la quale esegu\u00ec le prime incisioni lignee di paesaggi italiani. Escher rimase piacevolmente colpito dalla citt\u00e0 e dalle verdeggianti campagne toscane e perci\u00f2, dopo essersi insediato nella pensione Alessandri di via Sallustio Bandini, non perse occasione per fruire del grandioso patrimonio naturalistico e artistico toscano e perci\u00f2 viaggi\u00f2 assiduamente, recandosi anche a San Gimignano (\u00abmentre le 17 torri di San Gimignano si\navvicinavano sempre pi\u00f9 [ero incredulo]. Era come un sogno che non poteva essere vero\u00bb disse il grafico in merito).\nMosso da una crescente irrequietudine, Escher nella primavera del 1923 si trasfer\u00ec presso la costiera amalfitana, in Sud Italia, spronato dai suggestivi racconti di un'anziana signora danese che pure risiedeva presso la pensione Alessandri. Escher rimase letteralmente folgorato dalla suadente plasticit\u00e0 della luce del Mezzogiorno e, soprattutto, dalla commistione di elementi romani, greci e saraceni presente nelle architetture di Ravello, Atrani e Amalfi, tutte citt\u00e0 campane che lasciarono un'impronta profonda nella sua fantasia: un'orografia cos\u00ec mossa e animata, cos\u00ec \u00abteatrale\u00bb come quella amalfitana, d'altronde, non avrebbe potuto sortire diverso effetto su un olandese assuefatto a orizzonti lineari e modesti. Quello amalfitano fu per Escher un soggiorno proficuo non solo dal punto di vista artistico, ma anche sotto il profilo amoroso: il 31 marzo 1923, infatti, il pittore incontr\u00f2 all'Hotel Toro di Ravello Giulia detta \"Jetta\" Umiker, il futuro amore della sua vita. Era costei la figlia di un facoltoso banchiere svizzero che, dopo aver consolidato la sua fama dirigendo un'importante filiale di Mosca, fu costretto a fuggire dalla Russia in seguito alla tumultuosa rivoluzione del 1917. La Umiker, per di pi\u00f9, si interessava di pittura e di disegno: com'\u00e8 ovvio immaginare la scintilla amorosa non tard\u00f2 a scoccare e pertanto i due si sposarono il 12 giugno 1924 a Viareggio, in Toscana. Le nozze, celebrate presso la sagrestia e il municipio della citt\u00e0, furono attese dalla famiglia di Escher in gran completo, appositamente giunta dall'Olanda e furono coronate dalla nascita di tre figli, Giorgio (George) Arnaldo, Arthur e Jan.\nI due sposi si stabilirono poi a Roma, in un'elegante dimora al n. 122 di via Poerio, nel quartiere Gianicolense: al terzo piano vi erano gli appartamenti e al quarto l\"'atelier\". Furono anni felici, durante i quali Escher pot\u00e9 finalmente dedicarsi con assoluta devozione alla sua vocazione grafica, senza per questo sacrificare la sua passione per i viaggi: in aprile, quando il clima mediterraneo arrideva ai viaggiatori, Escher era solito riunirsi con Giuseppe Haas Triverio, un imbianchino poi prestatosi all'arte, e con il pittore svizzero Robert Schiess per viaggiare negli Abruzzi, in Campania, in Sicilia, Corsica e Malta. Particolarmente aneddotico fu il viaggio in Calabria: Escher, insieme alla comitiva, si ferm\u00f2 infatti a Pentedattilo, un paesotto montano la cui superficie \u00e8 movimentata dall'ergersi di cinque macigni appuntiti. Erano gli anni in cui Benito Mussolini si era definitivamente impossessato dell'ingranaggio economico e amministrativo della nazione italiana. Al di l\u00e0 della gigantesca macchina propagandistica messa in essere dal Duce per esaltare il proprio governo, tuttavia, molti erano scontenti del suo operato: Pentedattilo, per esempio, era completamente negletta dagli interventi mussoliniani. \u00abSe lo vedete, ditegli che noi qui siamo tanto poveri da non avere neppure una fonte, n\u00e9 un pezzettino di terra per seppellire i nostri morti ...!\u00bb avrebbe borbottato un'anziana signora, pregando Escher di eseguire una missione diplomatica presso il Duce.\nDopo aver trascorso tre giorni a Pentedattilo, nutrendosi esclusivamente di pane duro ammorbidito con miele, formaggio e latte di capra, il gruppo si spost\u00f2 a Melito di Porto Salvo, sulla costa ionica, ospiti di un generoso viticoltore che fece loro degustare i propri vini. Leggermente brilli, i nostri dopo un piacevole convivio lasciarono la cantina del loro amico per poi giungere alla stazione di Melito. Qui Schiess, abbandonandosi all'ebbrezza dionisiaca, inizi\u00f2 a suonare la sua cetra, producendo melodie sublimi che incantarono persino il macchinista del treno. Quest'ultimo, infatti, ne rimase talmente colpito da abbandonare la sua postazione di lavoro e mettersi a ballare sulla banchina della stazione insieme ai passeggeri. Rousset avrebbe fissato questo momento con un epigramma che recita: \u00abBarbuto, come il dio Apollo / e suonatore della cetra come lui / fece ballare le Muse e anche un capostazione\u00bb. Sempre Schiess con la sua cetra, d'altronde, fu il protagonista di un ulteriore, divertente episodio narrato da Escher nel \"De Groene Amsterdammer\" del 23 aprile 1932:\nAltrettanto memorabile, anche se per altri motivi, fu il viaggio negli Abruzzi. Appena giunto a Castrovalva da Roma, infatti, Escher prefer\u00ec non girovagare per le viuzze medievali del paese e, sentendosi spossato dal lungo viaggio, prese immediatamente alloggio nella casa di don Tito, maestro elementare. Alle cinque del mattino seguente, tuttavia, fu misteriosamente svegliato dai Carabinieri, dai quali fu accusato di aver preso parte al fallito attentato a Vittorio Emanuele III. La segnalazione proveniva da una donna del borgo, spaventata dallo sguardo perfido dell'incisore e dal fatto che non avesse partecipato alla processione del Corpus Domini tenutasi la notte prima. Escher, sentendosi dileggiato da una faccenda cos\u00ec grottesca, dimostr\u00f2 furentemente la sua estraneit\u00e0 alla vicenda e alla fine fu rilasciato a piede libero.\nSvizzera, Belgio, Spagna, Olanda.\nMalgrado l'intensa attivit\u00e0 grafica e i continui viaggi, il successo non arrideva ancora ad Escher, che dunque continu\u00f2 a dipendere dal sostegno finanziario dei genitori. L'artista, nonostante ci\u00f2, visse anni idillici in Italia, che divenne per lui una seconda patria dove poter maturare tranquillamente la propria fisionomia artistica. Negli anni trenta, tuttavia, il Fascismo aveva definitivamente consolidato il proprio prestigio, con il regime che aveva ormai assunto i sinistri connotati di un totalitarismo. Un clima politico cos\u00ec teso e cupo era insopportabile per Escher, che vacill\u00f2 del tutto quando nel 1935 vide il figlio George tornare a casa con l'uniforme di un piccolo balilla.\nQuesto evento, apparentemente insignificante, costitu\u00ec per Escher la classica goccia che fa traboccare il vaso e perci\u00f2 egli lasci\u00f2 istantaneamente il paese, trasferendosi con la famiglia a Ch\u00e2teau-d'\u0152x, in Svizzera. Escher rimase \u00abin questo tremendo paesaggio misero e bianco\u00bb (per usare le sue stesse parole) un anno: come riporta Bruno Ernst, \u00abil paesaggio non lo ispirava per nulla. I monti sembravano pietraie senza storia, blocchi rocciosi senza vita. L'architettura era asettica, come di clinica, funzionale e senza fantasia. Tutto, intorno a lui, era l'opposto dell'Italia meridionale, che tanto aveva catturato il suo sguardo\u00bb. Certo, tent\u00f2 di integrarsi con la comunit\u00e0 elvetica (prendendo, ad esempio, lezioni di sci) ma il ricordo del Bel Paese era struggente e ancora troppo fresco. La situazione precipit\u00f2 quando una notte fu svegliato dalla moglie Jetta che si stava lavando i capelli: il gettito del rubinetto, ricordandogli il suono prodotto dallo sciacquio della risacca mediterranea, risvegli\u00f2 in lui il latente attaccamento per il mare. \u00abNon esiste nulla di pi\u00f9 affascinante del mare\u00bb spieg\u00f2 Escher una volta \u00absul ponte di prua di una piccola nave, da solo, i pesci, le nuvole, il gioco sempre mutevole delle onde, i cambiamenti continui del tempo\u00bb.\nI tempi erano ormai maturi per fare ritorno alla suadente mitezza del Mar Mediterraneo. Il giorno successivo all'incidente con il rubinetto, mosso da una struggente nostalgia, Escher invi\u00f2 una lettera alla Compagnia di Navigazione Adriatica, cui propose di pagare un viaggio andata e ritorno verso la Spagna meridionale con quarantotto stampe e quattro copie di dodici masselli. Le trattative andarono a buon fine e cos\u00ec Escher, nel 1937, pot\u00e9 annotare sul suo diario la seguente tabella di marcia:\nQuesto viaggio in Spagna fu importantissimo per la maturazione grafica di Escher. A Granada, infatti, si imbatt\u00e9 nell'Alhambra, complesso palaziale moresco i cui interni sono ornati con arabeschi e motivi grafici ricorsivi. La ricezione delle tassellazioni moresche, come si vedr\u00e0 nel paragrafo \"Suddivisioni regolari del piano\", fu seguita da risvolti sensazionali nella grafica escheriana. Significativo fu anche il soggiorno a Cartagine, dove tuttavia Escher fu imprigionato perch\u00e9 equivocato da un poliziotto locale per una spia che, con la dissimulazione, stava cercando di penetrare i segreti delle strutture difensive nazionali (Escher, in realt\u00e0, stava semplicemente disegnando le vecchie mura della citt\u00e0 che serpeggiano sui colli). Il malinteso, tuttavia, rischi\u00f2 di finire in tragedia quando Escher fu condotto in prigione: \u00abGi\u00f9, al porto, echeggiava la sirena del piroscafo sul quale Escher si era imbarcato\u00bb rammenta l'Ernst \u00abil capitano aveva gi\u00e0 dato il segnale di partenza. Jetta corse avanti e indietro, come un messo, tra la nave e la stazione di polizia\u00bb. Escher riusc\u00ec poi a tornare in tempo sul piroscafo, senza per\u00f2 i suoi preziosi disegni, che gli furono requisiti e mai restituiti.\nFermo nel proposito di non ritornare mai pi\u00f9 in Svizzera, nel 1937 Escher si trasfer\u00ec con la famiglia nella citt\u00e0 belga di Uccle, nei pressi di Bruxelles: la seconda guerra mondiale, d'altronde, era ormai alle porte, e l'artista voleva stare anche fisicamente pi\u00f9 vicino ai suoi cari, rimasti nei Paesi Bassi. Nel frattempo la sua arte sub\u00ec un drastico cambiamento tematico e inizi\u00f2 a esplorare le visioni interiori dell'artista, non pi\u00f9 deferente ai moduli paesaggistici ai quali era vincolato durante gli anni italiani: di questo, tuttavia, se ne parler\u00e0 nel paragrafo \"Produzione grafica\". Nel 1941, complice anche il crescente clima di conflitto che insanguinava il Belgio, Escher e la famiglia si stabilirono a Baarn, citt\u00e0 dove tra l'altro vi era un liceo prestigioso, idoneo per la formazione dei figli. Frattanto la notoriet\u00e0 di Escher si consolid\u00f2 e si moltiplicarono le mostre a lui dedicate (importante quella del 1968 a L'Aia) e i riconoscimenti ufficiali (del 1955 \u00e8 il cavalierato dell'ordine di Orange-Nassau). La sua vita, d'altronde, procedeva tranquilla: Escher era un uomo felice, continu\u00f2 a viaggiare per il Mediterraneo e vide i suoi figli \u00abcrescere, studiare e prendere poi la loro strada per il mondo\u00bb (Ernst). L'alacre produttivit\u00e0 di Escher si interruppe solo nel 1964, quando a causa di una grave malattia dovette essere operato di urgenza in Canada, e dovette subire un secondo intervento dopo qualche anno. La lunga convalescenza min\u00f2 la vita personale dell'artista: nel periodo che segu\u00ec (dalla fine del 1968), la moglie Jetta si allontan\u00f2 da lui e si trasfer\u00ec presso uno dei figli in Svizzera, dove mor\u00ec poco dopo. Nel 1969 Mick Jagger, frontman dei Rolling Stones, scrisse ad Escher chiedendogli un'immagine inedita per la copertina dell'album Through the past, ma questi non solo rifiut\u00f2 dicendo in sostanza che aveva ben altro da fare, ma concluse la missiva piccato per il tono confidenziale del cantante, sottolineando il fatto che lui per Jagger non era il \"Caro Maurits\" ma bens\u00ec \"M.C.Escher\". Purtroppo le energie creative di Escher si stavano esaurendo, sino a scomparire del tutto quando, dopo aver terminato l'ultima opera \"Serpenti\", nel 1970 si trasfer\u00ec a Laren, nell'Olanda settentrionale, nella casa di riposo per artisti \u00abRosa-Spier\u00bb: e qui mor\u00ec il 27 marzo 1972, alla veneranda et\u00e0 di quasi settantaquattro anni. Sinceramente pianto dai contemporanei, il suo corpo fu tumulato nel cimitero di Baarn.\nProduzione grafica.\nPaesaggi.\nDurante gli esordi Escher vot\u00f2 la sua produzione artistica alla paesaggistica. Sono molte, infatti, le lastre grafiche escheriane che riproducono i tratti dei paesaggi italiani e delle zone costiere del Mediterraneo: un'attenzione particolare viene espressamente riservata soprattutto ai borghi montani della Calabria e della Sicilia, i cui centri abitati si fondono armoniosamente con il paesaggio circostante. Capolavori di questa fase artistica escheriana sono infatti i disegni raffiguranti i monti antropomorfi di Pentedattilo e, soprattutto, la litografia \"Castrovalva\", dove troviamo effigiate alcune case che si aggrappano a una stretta e precipite cresta appenninica. Altri preziosi documenti paesaggistici prodotti da Escher sono \"Tre mondi\", dove sulla suggestiva superficie di uno stagno sono oggettivabili il mondo sovrastante degli alberi e quello sommerso dove vivacchiano i pesci, e infine la \"Natura morta con specchio\" del 1934, litografia dove troviamo uno scorcio di Villalago (paesino abruzzese non lontano da Castrovalva) riflesso su uno specchio, vero e proprio agente di compenetrazione tra due mondi differenti. Escher, tuttavia, dopo il trasferimento in Svizzera abiur\u00f2 la paesaggistica, non sentendo gli scorci mitteleuropei suggestivi come quelli italiani, e soprattutto valutando come tale genere non rispondesse adeguatamente alla sua esigenza di esplorare il suo \u00abmondo interiore\u00bb, magistralmente reso con le opere di cui discuteremo nei paragrafi successivi.\nCompenetrazione di pi\u00f9 mondi.\nAltra cifra tematica fondamentale dell'arte escheriana \u00e8 quella della compenetrazione tra due mondi differenti. In altre parole Escher spesso si divert\u00ec a esplorare le possibilit\u00e0 della visione e a progettare composizioni che, nonostante i limiti fisici imposti dalle dimensioni del supporto, si dilatano ed evocano simultaneamente due mondi differenti. Di seguito si riporta il commento del matematico Bruno Ernst, come gi\u00e0 accennato intimo amico di Escher:\nIn parole povere, Escher ripudia la visione monoculare prevista dai tradizionalismi artistici e propone una rappresentazione pi\u00f9 complessa dello spazio, attirando nella dimensione illusoria dei suoi disegni realt\u00e0 che tecnicamente dovrebbero essere estranee al loro spazio figurativo. Si verifica, in un certo senso, il paradosso della diplopia, nel senso che l'autore spesso riunisce due, se non tre, punti di vista nello stesso disegno, rendendolo cos\u00ec tridimensionale. Questa tessera tematica presenta importanti precedenti figurativi. Erano molti, infatti, gli artisti medievali che hanno arricchito i propri dipinti di pi\u00f9 \u00abpunti di vista\u00bb, in maniera perfettamente omologa a quanto avviene nei disegni escheriani: si pensi alla spazialit\u00e0 del \"Ritratto dei coniugi Arnolfini\" di Jan van Eyck, magistralmente ampliata mediante l'uso di uno specchio convesso appeso in fondo (che, in questo modo, consente di vedere i due coniugi sia frontalmente che di spalle), alla predella dell'\"Incoronazione della Vergine\" di Lorenzo Monaco, all\"'Orafo nel suo negozio\" di Petrus Christus o alle \"Nozze di Cana\" di Juan de Flandes.\nPer conquistare quest'inedita spazialit\u00e0, in ogni caso, Escher si serve spesso degli specchi convessi e dei loro riflessi. Esemplare, in tal senso, \u00e8 la litografia del 1935 intitolata \"Mano con sfera riflettente\", dove la realt\u00e0 ambigua e illusoria del dipinto viene raddoppiata e oggettivata nella mano che regge la sfera e nella superficie riflettente di quest'ultima, dove troviamo raffigurato Escher nel suo studio (in quest'opera, poi, Escher \u00e8 profondamente suggestionato dall'esempio di Parmigianino, anch'egli autore di un \"Autoritratto entro uno specchio convesso\"). Si ricorre all'aiuto degli specchi convessi anche nella \"Goccia di rugiada\" del 1948, nella quale vengono simultaneamente riuniti ben tre mondi differenti: quello della foglia della pianta grassa, esplorata sia nella sua interezza che nei suoi particolari pi\u00f9 minuti, e infine quello del paesaggio circostante. Per operare quest'intreccio di pi\u00f9 mondi, comunque, Escher si serv\u00ec anche di superfici specchianti piane, come nel caso di \"Superficie increspata\" (1950), dove la sagoma pallida del sole e i tronchi nudi di alcuni alberi si riflettono in uno stagno appena velato da leggere increspature ellittiche, che distorcono la visione e consentono la discriminazione tra l'entit\u00e0 riflettente (l'acqua disturbata dalle gocce di pioggia) e la realt\u00e0 riflessa (il paesaggio circostante). Risultati ancora pi\u00f9 sofisticati si ottengono in \"Tre mondi\", dove troviamo illustrate ben tre dimensioni, quella relativa agli alberi (spogli per via dei rigori dell'autunno), quella relativa alla superficie d'acqua (individuata dalla miriade di foglie galleggianti) e infine quella relativa al mondo subacqueo, personificato nel pesce che sguazza in primo piano. Il risultato finale, poetico e mesto al tempo stesso (\"autunnale\", si potrebbe dire), fu particolarmente apprezzato da Escher: \u00abSono andato nei boschi di Baarn, ho attraversato un ponticello e davanti a me avevo questa scena. Dovevo assolutamente ricavarne un quadro! Ho trovato il titolo del paesaggio non appena lo vidi. Sono tornato a casa e ho cominciato subito a disegnare\u00bb afferm\u00f2 una volta.\nLa poetica della \u00absimultaneit\u00e0 dei mondi\u00bb giunge a esiti ancora pi\u00f9 sorprendenti in \"Specchio magico\", dove Escher suggerisce che in realt\u00e0 le immagini riflesse potrebbero continuare a vivere di vita propria, e in \"Sole e luna\", dove una tassellatura regolare del piano si congiunge con l'esigenza di rappresentare il giorno e la notte, con i quattordici uccelli bianchi che individuano la volta del firmamento notturno, con la luna e gli astri che brillano nel cielo, e i quattordici volatili neri che con le loro sagome scure trasportano l'osservatore verso un cielo chiaro striato dai raggi ardenti del Sole. Speciale menzione merita poi la \"Natura morta e strada\" del 1937, nella quale \u00abil confine tra davanzale e strada \u00e8 stato omesso e la struttura del davanzale si conforma alla strada\u00bb, in modo tale da congiungere \u00abdue realt\u00e0 chiare e riconoscibili [...] in modo naturale, neppure del tutto impossibile\u00bb (Ernst).\nEscher e la matematica.\nPreambolo.\nEscher con le sue opere si \u00e8 fatto cantore di un mondo governato da armonie di tipo geometrico e matematico. \u00abMi sento spesso pi\u00f9 vicino ai matematici che ai miei colleghi artisti\u00bb ammise Escher una volta, pienamente consapevole di come due mondi apparentemente distantissimi, come quelli dell'arte e della matematica, riuscissero nei suoi disegni a fondersi in un euritmico equilibrio. Gli anni in cui Escher approfondiva la propria maturazione artistica, in effetti, furono segnati da un profondo risveglio di fermenti culturali, decollati grazie allo slancio fornito dalle scoperte di Heisenberg ed Einstein, dalle esperienze estetiche del Surrealismo e del Cubismo, dai teoremi di G\u00f6del e dai lavori di Poincar\u00e9 e Turing. Si era dunque affermata una scienza che, se da una parte forniva all'uomo gli strumenti per conoscere e, dunque, dominare la Natura, dall'altra veicolava anche profonde inquietudini e insicurezze che, come ebbe modo di asserire lo stesso Escher, aprivano inesorabilmente pericolosi \u00absensi di vuoto\u00bb. Lo scienziato Richard Feynman nella sua opera \"QED, la strana teoria della luce e della materia\" fornisce una descrizione molto limpida di questa nuova temperie scientifica:\nLo stesso Escher nella sua arte faceva ampio ricorso, consapevolmente o meno, a concetti matematici come le trasformazioni sul piano cartesiano, masticando anche qualcosa di geometria non euclidea: molte sue opere arrivano persino a preludere pionieristicamente a principi scientifici che dovevano risultare assolutamente ignoti all'artista, essendo germogliati definitivamente solo molti decenni pi\u00f9 tardi. Il fatto che la sua arte si strutturi su modelli geometrici e matematici ben precisi \u00e8 tuttavia ancora pi\u00f9 sorprendente alla luce delle sostanziali deficienze conoscitive dell'artista, del tutto alieno a quelle astrazioni matematiche che tanto appassionavano i professori nelle aule universitarie. Assai eloquente in tal senso risulta l'episodio che vide Escher ascoltare il professor Coxeter mentre parlava di alcuni principi matematici rintracciabili in certe sue opere: il risultato fu che l'artista non riusc\u00ec a seguire il Coxeter, con grande disappunto di quest'ultimo. Lo stesso Escher una volta ammise:\nMa allora come spiegare la rigorosa matrice matematico-geometrica dell'arte escheriana? A rispondere a quest'interrogativo vi \u00e8 Bruno Ernst, che nel suo libro \"Lo specchio magico di M. C. Escher\" afferm\u00f2:\nQuesto rigore matematico nell'arte di Escher trova espressione sia nelle tassellature regolari del piano, delle quali si parler\u00e0 pi\u00f9 tardi, che nelle varie rappresentazioni del nastro di M\u00f6bius e nell'amore che Escher tributava per i solidi platonici, ai quali \u00e8 stato dedicato il paragrafo successivo.\nCristalli e solidi platonici.\nEscher fu un artista molto sensibile alle suggestioni mistiche emanate dai cristalli e dai solidi platonici. I primi, infatti, sono porzioni di materia omogenea che rispondevano a leggi geometriche costanti e, perci\u00f2, a forme poliedriche che appaiono perfette, misteriose e immutabili. Quando parlava dei cristalli Escher cedeva ad affettuosi compiacimenti lirici:\nQuesto interesse per i cristalli era corroborato dalla fratellanza con Berend George, di professione geologo, il quale aveva pubblicato nel 1935 un trattato di cinquecento pagine sulla mineralogia generale e la cristallografia. Questa monumentale opera aveva acceso l'entusiasmo di Maurits Cornelis, che esplor\u00f2 le potenzialit\u00e0 dei cristalli anche grazie alla conoscenza dei solidi platonici, cos\u00ec detti perch\u00e9 citati nel \"Timeo\" di Platone. I solidi platonici sono poliedri caratterizzati da spigoli e angoli tutti uguali, tradizionalmente considerati la massima espressione dell'armonia e della perfezione proprio in virt\u00f9 di questa loro eccezionale simmetria. Lo stesso Platone, tra l'altro, osserva che sono solo cinque: abbiamo infatti il tetraedro, il cubo, l'ottaedro, il dodecaedro e l'icosaedro. Tra le opere che evidenziano l'interesse che Escher nutriva per i solidi platonici e i cristalli troviamo in ogni caso \"Ordine e caos\", dove uno splendente dodecaedro stellare racchiuso in una sfera trasparente \u00e8 circondato da rottami e immondizia; \"Planetoide tetraedrico\", dove un planetoide a forma di tetraedro regolare \u00e8 costellato di terrazze abitate da minuscoli esseri; \"Stelle\", dove in un cosmo brulicante di solidi regolari fluttuanti troviamo una \u00abgraziosa gabbia\u00bb ottenuta dalla configurazione di tre ottaedri e \u00ababitata da esseri della specie dei camaleonti. Non sarei sorpreso se traballasse un po'. In un primo tempo, volevo disegnarci dentro scimmie\u00bb (Escher).\nEscher, in ogni caso, si interessa anche di quelle figure spaziali che, pur mancando di una sicura correlazione con i cristalli, risultano a loro modo interessanti e meritevoli di traduzione grafica. Troviamo infatti sue opere che raffigurano superspirali, ovvero strisce spiraliformi attorcigliate che diventano progressivamente sempre pi\u00f9 piccole, e nastri di M\u00f6bius. Un nastro di M\u00f6bius \u00e8 una particolare costruzione topologica che, essendo sottoposta ad allungamento e semitorsione, risulta essere munita di una sola faccia con un solo margine, a differenza di quanto avviene nei solidi tradizionali dove \u00e8 sempre possibile riconoscere un \u00absopra\u00bb e un \u00absotto\u00bb, o un \u00abinterno\u00bb e un \u00abesterno\u00bb. Quest'interessante peculiarit\u00e0 eccit\u00f2 la fantasia di Escher che la tradusse sul piano grafico in opere come \"Striscia di M\u00f6bius I\", operata da tre serpenti che si mordono la coda (formando, in questo modo, addirittura un \u00abbi-nastro di M\u00f6bius\u00bb) e \"Striscia di M\u00f6bius II\", dove una processione di formiche percorre il nastro di M\u00f6bius (\u00e8 importante notare come si tratti di un'unica fila, e non di due file separate, come un'osservazione distratta potrebbe altrimenti suggerire).\nL'infinito.\nL'arte di Escher ha tentato di cogliere le dimensioni di infinito in vario modo. Nel 1959 l'artista forn\u00ec la seguente formulazione filosofica del concetto di \u00abinfinito\u00bb:\nLo stesso Escher, forte della propria esperienza con le tassellature, volle avvicinarsi alle profondit\u00e0 dell'infinito, sia filosofico che matematico, in composizioni dove un motivo ripetitivo viene sottoposto a una costante riduzione radiale verso il centro e si espande cos\u00ec nell'infinitamente piccolo. Ci\u00f2 avviene, per esempio, in \"Sviluppo II\", opera che tuttavia risultava sgradita a Escher in quanto tendeva alla frammentariet\u00e0 e all'incompletezza, non essendo munita di un'opportuna linea di confine. Questa lacuna viene colmata in elaborati come \"Limite del quadrato\" con il metodo della cosiddetta \u00abriduzione dall'interno all'esterno\u00bb, dove le figure si fanno gradualmente pi\u00f9 piccole avvicinandosi verso i margini dell'opera: altri prodotti escheriani che rispettano queste prescrizioni sono \"Limite del cerchio I, II, III e IV\" e \"Limite del quadrato\". Di seguito riportiamo un commento di Escher su questa sua esplorazione dell'infinito:\nIl concetto di infinito viene interpretato artisticamente da Escher anche con l'utilizzo di cerchi concentrici, la cui distanza rispettiva diminuisce con l'avvicinarsi al centro. In termini matematici si tratta della cosiddetta spirale logaritmica, definita \u00abmeravigliosa\u00bb dal matematico Jakob Bernoulli in riferimento al fatto che essa non ha n\u00e9 inizio, n\u00e9 fine. Questo concetto matematico era ignoto a Escher, che comunque si divert\u00ec a esplorarlo con l'esecuzione di opere come \"Vortici\", dove alcuni pesci vengono risucchiati in un gorgo descritto dal grafico di un'omografia lossodromica (la curva inversa alla spirale logaritmica).\nMondi e figure impossibili.\nIl nome di Escher \u00e8 indissolubilmente legato a quello dei cosiddetti \u00abmondi impossibili\u00bb. Si tratta di una formulazione artistica degli stravolgimenti attuati da Albert Einstein con i suoi due postulati della teoria della relativit\u00e0, i quali \u00abrichiedono l'abbandono della tradizionale concezione dello spazio e del tempo fondata sull'idea di un \"continuum\" spaziale fluente attraverso un \"continuum\" temporale, e conducono all'assunzione di un continuo spazio-temporale in cui distanze e spazi temporali variano al mutare del sistema di riferimento\u00bb (Nicola Abbagnano).\nEscher decide di registrare graficamente la paradossalit\u00e0 delle conquiste concettuali einsteiniane in opere come \"Relativit\u00e0\". Si tratta quest'ultima di una litografia che raffigura un universo relativistico spaesante, surreale, dove la percezione dei vari ambienti \u00e8 affidata al punto di vista scelto dall'osservatore. Nello spazio illusivo della litografia sono infatti compresse tre dimensioni spaziali tra loro ortogonali: le varie entit\u00e0 ivi effigiate, pertanto, possono essere interpretate in modi diversi a seconda della dimensione considerata (si pu\u00f2 facilmente osservare, ad esempio, come ci\u00f2 che in un mondo \u00e8 una parete, in un altro \u00e8 un soffitto, o magari un pavimento). L'identificazione delle figure di \"Relativit\u00e0\", pertanto, cessa di essere un'operazione meccanica ed esige l'adozione di un punto di vista, giocoforza \"relativo\", da parte dell'osservatore: ecco, allora, che \u00abogni cosa appare del tutto normale se considerata localmente, ma \u00e8 alquanto strana e surreale se considerata in rapporto al resto\u00bb, per usare le parole di Gaetano Chiurazzi. Questa relativizzazione dello spazio pittorico culmina poi nelle scale, le cui alzate e pedate sono perfettamente interscambiabili. Sono moltissime, tuttavia, le rappresentazioni escheriane che, a dispetto della loro unitariet\u00e0, colgono simultaneamente pi\u00f9 mondi distinti, sfidando la concettualit\u00e0 che da secoli si era sedimentata nella psiche umana: si rinvia, in tal senso, all'osservazione di \"Concavo e convesso\".\nUn'ambiguit\u00e0 di visione analoga la si riscontra anche in \"Salita e discesa\", raffigurante un complesso edilizio sulla cui sommit\u00e0 troviamo alcuni monaci che si susseguono in una scalinata sempre in salita, o sempre in discesa. L'elusivit\u00e0 dell'opera \u00e8 lampante: seguendo il percorso dei monaci, infatti, si riscontrer\u00e0 come dopo un ciclo di \u00absalita\u00bb o \u00abdiscesa\u00bb quest'ultimi si ritrovino allo stesso punto di partenza (Escher, in realt\u00e0, ha sapientemente definito la disposizione planare della costruzione architettonica e delle scale). In \"Cascata\", invece, vi \u00e8 un flusso d'acqua che sembra localmente in piano, ma globalmente in salita. L'acqua contenuta nel canale, infatti, dopo aver zigzagato seguendo i profili di due triangoli di Penrose immaginari precipita in una cascata scrosciante che alimenta un mulino il quale, a sua volta, spinge nuovamente l'acqua in un canale: si viene cos\u00ec a creare un moto perpetuo all'interno di un sistema chiuso, in aperta controtendenza con quanto prescritto dalla legge di conservazione dell'energia.\nParlando di \"Cascata\" si \u00e8 fatta menzione del triangolo di Penrose. Escher, in effetti, \u00e8 stato un instancabile creatore anche di \u00abfigure impossibili\u00bb: il triangolo di Penrose, ad esempio, \u00e8 globalmente errato, in quanto presenta gli angoli combinati in modo tale che l'intera figura non potrebbe sussistere nello spazio. \u00c8 facilmente osservabile come la tribarra penrosiana, al di l\u00e0 della sua impossibilit\u00e0 costruttiva, risulta verosimile se inserita in spazi opportuni, come quelli della \"Cascata\". Un effetto analogo lo si riscontra in \"Belvedere\", dove uno spazio architettonico \u00e8 orchestrato in modo tale da generare nell'osservatore un vero e proprio shock visivo. Per la spazialit\u00e0 di quest'ultima opera, in particolare, interviene il cosiddetto \u00abcubo di Necker\u00bb, grazie al quale Escher riesce a intrecciare opportunamente le colonne diagonali sulle quali si struttura l'intero palazzo ivi raffigurato. Il cubo di Necker \u00e8 una figura ambigua che inverte le due \u00abprofondit\u00e0\u00bb di un cubo a seconda della prospettiva percepita dall'osservatore. Lo stesso Escher, d'altronde, non fa mistero dei suoi segreti, tanto che proprio in \"Belvedere\" troviamo raffigurato in basso un giovane seduto su una panca, con il \u00abcuboide pazzo\u00bb di Necker in mano e un foglio ai suoi piedi che ne evidenzia i due punti critici.\nSuddivisioni regolari del piano.\nLa tassellatura \u00e8 un'operazione per la quale una superficie viene completamente ricoperta da motivi ripetuti con tutte le possibili variazioni. Escher sub\u00ec le suggestioni della suddivisione regolare del piano gi\u00e0 poco tempo dopo il discepolato con il Mesquita: del 1922, infatti, \u00e8 la silografia \"Otto teste\", raffigurante per l'appunto otto teste ritmicamente distribuite che si incuneano vicendevolmente, generando un'atmosfera squisitamente \"fin de si\u00e8cle\". Nulla, tuttavia, lasciava presagire che questo tema, germogliando e fiorendo, sarebbe divenuto uno dei \u00abcavalli di battaglia\u00bb del grafico olandese: Escher, infatti, in principio vi si dedic\u00f2 solo distrattamente, preferendo rivolgere la propria attenzione ai paesaggi. \u00abDa principio non avevo idea di come avrei potuto costruire sistematicamente le mie figure\u00bb spieg\u00f2 Escher \u00abnon conoscevo nessunissima regola del gioco e cercavo \u2013 senza quasi sapere quello che stessi facendo \u2013 di far andare d\u2019accordo superfici congruenti, alle quali cercavo di dare forme di animali\u00bb.\nFu solo a partire dal 1936, infatti, che Escher approfond\u00ec con maggiore sistematicit\u00e0 questo tema. In quell'anno infatti il grafico visit\u00f2 per la seconda volta l'Alhambra: la fisionomia architettonica dell'Andalusia era certamente suggestiva e colp\u00ec molto Escher, come dimostra il gessetto raffigurante la moschea di Cordova, ma ad accendere il suo entusiasmo furono soprattutto le piastrellature moresche, le quali riproponevano ritmicamente il medesimo motivo ornamentale, orchestrando composizioni che tecnicamente potevano moltiplicarsi sino all'infinito. \u00abI mori erano maestri proprio nel riempire completamente superfici con un motivo sempre uguale. In Spagna, all\u2019Alhambra, hanno decorato pavimenti e pareti mettendo uno vicino all'altro pezzi colorati di maiolica della stessa forma senza lasciare spazi intermedi\u00bb comment\u00f2 poi Escher, traboccante di entusiasmo.\nIn seguito alla ricezione delle tassellature moresche Escher comprese finalmente come le suddivisioni regolari del piano potessero dare vita a esiti grafici inaspettati e sensazionali. Una volta tornato a casa divor\u00f2 infatti libri sulle ornamentazioni e sulla matematica, senza necessariamente comprenderli, e dopo un intenso lavoro intellettuale riusc\u00ec ad appuntare una metodologia geometrica in grado di restituire una buona scomposizione ritmica del piano. Egli, infatti, cap\u00ec che per piastrellare una superficie con un motivo ornamentale quest'ultimo deve essere sottoposto ad almeno una delle \nseguenti operazioni: simmetria per traslazione, simmetria per rotazione, simmetria per riflessione o simmetria per glissoriflessione. In questo modo Escher riusc\u00ec a produrre composizioni come \"Angeli e diavoli\", dove sfruttando abilmente i pieni e i vuoti vengono fatti corrispondere i rispettivi profili delle due creature, creando cos\u00ec un motivo replicabile all'infinito.\nEscher inser\u00ec spesso dei brani tassellativi nelle proprie opere, ma vi dedic\u00f2 rarissimamente rappresentazioni esclusive: egli, infatti, riteneva che questo genere non fosse dotato di una dignit\u00e0 artistica autonoma e che pertanto andasse frequentato in composizioni pi\u00f9 ambiziose e di pi\u00f9 grande respiro. \u00c8 il caso di \"Giorno e notte\", una delle silografie pi\u00f9 note dell'artista, dove una tassellazione bidimensionale raffigurante anatre bianche e nere in volo degenera in una fantastica visione dall'alto dei campi coltivati olandesi. Ancora pi\u00f9 ambiziosa e articolata \u00e8 \"Metamorfosi II\", una silografia dove la parola \u00abmetamorphose\u00bb subisce un processo di metamorfosi, trasfigurandosi in figure geometriche, api, insetti, e persino in una scacchiera e in una veduta del duomo d'Atrani, per poi ritornare al punto di partenza. In \"Ciclo\", invece, troviamo un ignaro ragazzotto che corre in uno scenario architettonico tipicamente amalfitano, per poi trasformarsi inaspettatamente in una tessera geometrica. Vale la pena citare anche \"Incontro\", dove alcune figure bianche e nere (immediatamente qualificate da Escher come \u00abottimiste\u00bb e \u00abpessimiste\u00bb) si distaccano dalla loro matrice tassellata e prendono vita, per poi avvicinarsi rigidamente e porgersi amichevolmente la mano. \"Rettili\", invece, \u00e8 particolarmente interessante in quanto riunisce in maniera compendiaria ed elegante i vari interessi che hanno animato le ricerche pittoriche di Escher. Vi sono infatti raffigurati spazi dimensionalmente diversi che si incontrano, con i piccoli animali preistorici che escono dal mondo bidimensionale e tassellato di un libro per poi ritornarvi, ma vi troviamo anche un'agave di Tropea e un dodecaedro, a testimoniare l'amore che il grafico nutr\u00ec per l'Italia meridionale e per i solidi platonici.\nFortuna critica.\nNonostante l'iniziale diffidenza dei critici, le opere grafiche di Maurits Cornelis Escher hanno poi raggiunto un successo planetario che non ha mai accennato a subire flessioni. All'inizio a riconoscere il valore delloeuvre\" escheriana sono stati non tanto i critici d'arte, quanto i matematici e cristallografi, che per primi si sono interessati degli aspetti matematici delle litografie di Escher, a partire da Doris Schattschneider, docente di matematica al Moravian College di Bethlehem che, con la collaborazione del pittore newyorchese Wallace Walker ha anche fornito una soluzione plastica alle problematiche poste dal grafico, realizzando poliedri di carta tridimensionali. Importanti anche i contributi di Martin Gardner, autore di un articolo intitolato \"The Eerie Mathematical Art of Maurits C. Escher\" [L'affascinante arte matematica di Maurits C. Escher], e di Douglas Hofstadter, che ha ravvivato il culto escheriano con la redazione del libro '.\nDopo questa rivalutazione operata dal mondo della matematica anche il pubblico e i critici d'arte si accorsero come Escher sia stato in realt\u00e0 un artista profondo e innovativo, in grado di vivacizzare schemi estetici sedimentatisi da secoli e di proporne di nuovi. Il grafico Albert Flocon, ad esempio, nell'ottobre 1965 scrisse sulla rivista \"Jardin des Arts\" il seguente commento:\nIl giudizio di Flocon tracci\u00f2 i binari entro i quali si sarebbe mossa quella che molti critici hanno definito \u00abEschermania\u00bb, in riferimento alla fanatica infatuazione che il pubblico ha con il passare degli anni rivolto verso il grafico olandese. Sono stati molti i fattori a corroborare questo fenomeno: innanzitutto la vasta schiera di artisti dichiaratisi \u00abdiscepoli\u00bb di Escher, in primo luogo il pubblicitario David Hop, lo scultore francese Dominique Ribault, l'italiano Lucio Saffaro e infine Hans Kuiper. Significativa \u00e8 stata anche la quantit\u00e0 di mostre d'arte che, a partire da quella celeberrima tenutasi a L'Aia nel 1968 (\u00abquesta mostra non fu meno frequentata [... di quella] su Rembrandt. C'erano giorni in cui si riuscivano a malapena a vedere i quadri\u00bb comment\u00f2 Ernst), si sono succedute tra i plausi generali della critica e del pubblico, sino a culminare alle rassegne pi\u00f9 recenti (come quella del 2016-2017 del palazzo reale di Milano) dove le opere in esposizione non sono subite passivamente dello spettatore, che al contrario riveste un ruolo attivo con giochi didattici ed esperienze interattive che non solo ripropongono l'intimo carattere ludico distintivo delle opere escheriane, ma ne favoriscono anche un apprendimento, per cos\u00ec dire, \u00abdivertente\u00bb.\nIn questo modo l'arte di Escher si \u00e8 intromessa nei biglietti d'auguri, nei francobolli, nelle scatole da regalo, nelle piastrelle dei pavimenti e nelle schede telefoniche, sino a impreziosire le copertine di illustri opere letterarie e musicali, come \"On the Run\" e \"Ummagumma\" dei Pink Floyd, \u201cStairway to Escher\u201d del \u201cgruppo musicale italiano Bauhaus\u201d, che mostra una struttura molto simile ai tratti del disegno dell\u2019artista e \"Le cosmicomiche\" di Italo Calvino. Tutti, \u00abdai matematici ai semplici curiosi, dai trasgressivi agli eccentrici, fino ai critici che vedono nell\u2019opera di Escher un caso pressoch\u00e9 unico della creativit\u00e0 umana\u00bb (Marco Bussagli), hanno contribuito al riverbero di questa \u00abEschermania\u00bb, che con lo sviluppo dei mezzi di comunicazione di massa \u00e8 approdata anche nella cinematografia e nella fumettistica. Un riferimento celebre, ad esempio, lo troviamo nella saga di Harry Potter, dove l'architettura della Scuola di Magia e Stregoneria di Hogwarts \u00e8 movimentata da rampe di scale che cambiano magicamente posizione (\u00abTenete d'occhio le scale, a loro piace cambiare!\u00bb ricorda Percy Weasley ai nuovi condiscepoli, con un avvertimento denso di rimandi escheriani e moralistici). L'aspetto angoscioso, surreale ed onirico delle opere di Escher viene ripreso anche nella locandina del film \"Quella casa nel bosco\", negli spot pubblicitari della Audi A6 e della TIM, in una delle scene nodali di \"Labyrinth - Dove tutto \u00e8 possibile\" di Jim Henson, nella \"Notte al museo - Il segreto del faraone\" e in alcuni episodi delle serie televisive \"I Griffin\", \"Futurama\" e \"I Simpson\". Il mai sopito interesse per le invenzioni di Escher viene poi testimoniato anche dai molteplici omaggi fumettistici provenienti, giusto per citare i casi pi\u00f9 celebri, da \"Topolino\", \"Martin Myst\u00e8re\", \"Dylan Dog\" e \"Berserk\"."}
{"id": "17959", "revid": "104458", "url": "https://it.wikipedia.org/wiki?curid=17959", "title": "Antica Britannia", "text": ""}
{"id": "17968", "revid": "125324105", "url": "https://it.wikipedia.org/wiki?curid=17968", "title": "Papa Clemente VII", "text": "Biografia.\nFormazione.\nGiulio era figlio naturale, poi legittimato, di Giuliano de' Medici, ucciso nella Congiura dei Pazzi un mese prima della sua nascita, e di una certa Fioretta, forse figlia di Antonio Gorini.\nDa giovane fu affidato, dallo zio Lorenzo il Magnifico, alle cure di Antonio da Sangallo. Dopo poco tempo, per\u00f2, lo zio lo prese direttamente sotto la sua protezione.\nNel 1495, a causa delle sollevazioni popolari contro il cugino Piero, Giulio de' Medici scapp\u00f2 da Firenze per rifugiarsi prima a Bologna, poi a Pitigliano, Citt\u00e0 di Castello e Roma, dove visse per molto tempo ospite del cugino cardinale Giovanni, il futuro papa Leone X.\nArcivescovo di Firenze.\nIl 9 maggio 1513 fu nominato arcivescovo di Firenze dal cugino papa Leone X, che aveva ripreso la citt\u00e0 sconfiggendo le truppe francesi alleate dei repubblicani fiorentini. Il 14 agosto dello stesso anno Giulio fece il suo ingresso a Firenze. Alla morte del nipote Lorenzo de' Medici (duca di Urbino), divenne anche signore della citt\u00e0; sia come arcivescovo sia come governatore. Si dimostr\u00f2 un abile uomo di governo. Pur ricevendo spesso incarichi e missioni diplomatiche per conto del Papa non trascur\u00f2 mai la sua arcidiocesi e con la collaborazione del suo vicario generale Pietro Andrea Gammaro volle conoscere, attraverso i singoli inventari, la situazione di tutte le chiese sotto la sua giurisdizione. Nel 1517 tenne un sinodo di tutto il clero diocesano.\nSvent\u00f2 una congiura tramata contro di lui e fu inflessibile contro i suoi nemici (1522).\nAl servizio di Leone X e di Adriano VI.\nNel 1513, con l'elezione di Leone X, Giulio ebbe la concessione dell'arcidiocesi di Firenze. Il 29 settembre dello stesso anno, dopo una serie di procedure e l'ottenimento delle dispense necessarie a superare lo scoglio della sua nascita illegittima, Giulio fu creato cardinale diacono del titolo di Santa Maria in Domnica.\nDopo questa nomina cominci\u00f2 la sua ascesa, caratterizzata da una grande ricchezza di benefici ecclesiastici e da un ruolo molto delicato all'interno della politica pontificia. Tra le sue azioni \u00e8 da ricordare il tentativo di costituire un'alleanza con l'Inghilterra per aiutare Leone X a contrastare le mire egemoniche di Francia e Spagna; per questo motivo fu nominato cardinale protettore d'Inghilterra. La caratteristica principale della politica di questo periodo fu la ricerca di un equilibrio tra i principi cristiani e l'indizione del Concilio Lateranense V (1512-1517), durante il quale Giulio si interess\u00f2 di lotta contro le eresie. Da cardinale diacono nel frattempo fu dichiarato cardinale presbitero con il titolo di San Clemente (26 giugno 1517) e poi di San Lorenzo in Damaso.\nIl 9 marzo 1517 fu nominato vicecancelliere di Santa Romana Chiesa, incarico che gli diede modo di mettere alla prova le sue qualit\u00e0 diplomatiche. Nel delicato incarico mostr\u00f2 un contegno serio in confronto a quello mondano e dissoluto del cugino. Mentre cercava di organizzare una crociata contro i turchi, che Leone X reputava assolutamente necessaria, dovette risolvere due problemi: la protesta di Martin Lutero e la successione dell'Impero che, dopo Massimiliano I, tocc\u00f2 al nipote Carlo, gi\u00e0 re di Spagna. Nel 1520, nella veste di arcivescovo di Firenze, sostenne le trattative per la creazione della diocesi di Sansepolcro, che venne eretta da papa Leone X il 17 settembre. Nel corso del 1521 la situazione di Firenze (di cui era Governatore cittadino) lo tenne lontano per molti mesi da Roma, ma l'improvvisa morte del papa, avvenuta alla fine dello stesso anno, lo costrinse a tornare a Roma per partecipare al conclave. Fu eletto Adriano VI, di cui aveva sostenuto la candidatura per ottenere l'appoggio di Carlo V. L'anno successivo fu vittima di una congiura, senza conseguenze, ordita dai repubblicani fiorentini.\nIl 3 agosto 1523 l'opera diplomatica di Giulio giunse alla conclusione: venne ratificata l'alleanza tra il papato e Carlo V. Poco dopo, nel settembre 1523 mor\u00ec Adriano VI e Giulio, con l'appoggio dell'imperatore, dopo un difficile conclave che si protrasse per 50 giorni, fu eletto al soglio di Pietro.\nIl conclave del 1523.\nGiulio de' Medici fu eletto papa il 19 novembre 1523 nel Palazzo Apostolico. Al conclave, che si apr\u00ec il 1\u00ba ottobre, parteciparono 32 cardinali. Dopo l'elezione il de' Medici assunse il nome pontificale di Clemente VII. Fu incoronato il 26 novembre successivo.\nEletto a soli 45 anni, dopo di lui nessun pontefice sal\u00ec al Soglio di Pietro a un'et\u00e0 pi\u00f9 giovane.\nIl pontificato.\nGoverno della Chiesa.\nRelazioni con la chiesa tedesca.\nNonostante la scomunica inflitta a Martin Lutero da papa Leone X nel 1521, la Riforma si andava espandendo sempre pi\u00f9 in Germania. Nella seconda dieta di Norimberga, del febbraio 1524, gli stati tedeschi ratificarono l'editto di Worms come legge dell'Impero, promettendo, per\u00f2, al legato pontificio, cardinale Lorenzo Campeggi, di attuarlo soltanto \"nei limiti del possibile\"; chiesero inoltre la convocazione un concilio nazionale proponendo che si tenesse a Spira nello stesso anno. Sia il papa sia l'imperatore rifiutarono la proposta.\nLo scisma anglicano.\nClemente VII fu talmente attento alla politica italiana ed europea che trascur\u00f2 e sottovalut\u00f2 il movimento protestante, in special modo quello inglese. Re\nEnrico VIII d'Inghilterra non aveva un erede maschio (la sua unica figlia era la principessa Maria) e di questo incolpava la moglie Caterina d'Aragona. Dopo numerose relazioni con altrettante dame di corte, si innamor\u00f2 di Anna Bolena, una delle pi\u00f9 belle signore del tempo. Essendo la donna di credo protestante, Enrico cominci\u00f2 a cercare il modo di annullare il suo matrimonio con Caterina. Sostenne che l'assenza di eredi maschi derivasse dal fatto che, avendo sposato la vedova di suo fratello, aveva compiuto un atto non gradito a Dio. Il matrimonio con Caterina era stato celebrato con una dispensa speciale di papa Giulio II; il re sosteneva che questa dispensa non era valida e che quindi non lo fosse il matrimonio stesso. Nel 1527 Enrico VIII chiese a Clemente VII di annullare il matrimonio. Il papa rifiut\u00f2. Infatti, secondo il diritto canonico, il pontefice non poteva annullare il matrimonio a causa di un ostacolo canonico precedentemente tolto. In realt\u00e0, il rifiuto del papa aveva motivazioni prettamente politiche: Caterina d'Aragona, infatti, era imparentata con Carlo V d'Asburgo.\nNoncurante del divieto pontificio, nel gennaio del 1533 Enrico VIII spos\u00f2 Anna Bolena e nel maggio dello stesso anno il precedente matrimonio con Caterina d'Aragona fu dichiarato ufficialmente nullo dall'Arcivescovo di Canterbury. Dopo alcuni mesi, il 7 settembre 1533 Anna partor\u00ec ma non diede il desiderato figlio maschio ad Enrico: nacque Elisabetta. Enrico comunque venne scomunicato e il papa continu\u00f2 a ritenere legittimo il solo matrimonio con Caterina. Un anno dopo Enrico VIII promulg\u00f2 l'Atto di Supremazia, votato dal Parlamento il 3 novembre 1534: l'Atto dichiarava il Re supremo e unico Capo della Chiesa d'Inghilterra, attribuendosi quel potere spirituale che fino a quella data era stato appannaggio esclusivo del pontefice. Tommaso Moro, grande umanista ed esperto giurista, rifiut\u00f2 di accettare dietro giuramento il provvedimento e di riconoscere il nuovo matrimonio del re con il relativo ordine di successione al trono. Fu considerato reo di alto tradimento e punito con la morte.\nLo scisma era ormai compiuto. Tutti i pagamenti che prima erano versati al papa ora venivano versati alla corona; il Parlamento escluse la principessa Maria dalla successione al trono in favore della figlia di Anna Bolena, nella speranza di un futuro erede maschio. La Bibbia venne tradotta in inglese; ai sacerdoti fu permesso di sposarsi e le reliquie dei santi vennero ridotte in pezzi.\nAltre decisioni.\nIl 17 dicembre 1524, con la bolla \"Inter sollicitudines et coram nobis\", Clemente VII indisse per l'anno seguente un giubileo. Il papa apr\u00ec personalmente la Porta Santa. Ma l'affluenza dei pellegrini fu scarsa a causa delle guerre, del timore dell'avanzata turca e della rivolta dei contadini in Germania. Inoltre, nell'agosto del 1525 si ebbe una nuova epidemia di peste.\nNel 1528 il pontefice approv\u00f2 l'Ordine dei Cappuccini e, nel 1530, approv\u00f2 i Chierici regolari di San Paolo (detti \"Barnabiti\").\nRelazioni con i monarchi cristiani.\nLa Seconda Lega Santa.\nUna delle prime iniziative del nuovo papa fu quella di perorare la causa della pace tra i regnanti cristiani. Lo scopo ultimo di Clemente VII era fare in modo che i re cristiani si alleassero tra loro in una vasta coalizione contro il sultano turco Solimano, che stava invadendo l'Europa balcanica. Cerc\u00f2 cos\u00ec di concordare una tregua tra il re di Francia, Francesco I, e l'imperatore Carlo V d'Asburgo, in guerra tra loro dal 1521 (questa mossa fu causata anche dalla preoccupazione per la sua Firenze). Tra le due potenze europee, fino al 1525 il pontefice si schier\u00f2 con la Francia, che nell'ottobre del 1524 aveva conquistato il Ducato di Milano. Clemente VII costitu\u00ec un'alleanza con il re di Francia e la Repubblica di Venezia (tra la fine del 1524 e il 1525) contro Carlo V. Ma quando la Francia fu sconfitta dall'esercito imperiale nella battaglia di Pavia, il papa di nuovo si rivolse a Carlo V, indotto a questa scelta dal tedesco Niccol\u00f2 Schomberg, arcivescovo di Capua.\nClemente VII effettu\u00f2 un altro cambiamento di fronte politico nel maggio 1526, quando cre\u00f2 una Lega Santa contro l'imperatore (Lega di Cognac o Seconda Lega Santa). Gli incontri preparatori con il re francese furono gestiti dal datario apostolico, Gian Matteo Giberti.\nIl patto fu stretto il 22 maggio 1526 a Cognac sur la Charente. Vi presero parte: Clemente VII, Francesco I, Firenze, Venezia e Francesco Maria Sforza. Scopo della lega era liberare l'Italia dagli imperiali. I confederati si obbligarono a mettere insieme 2.500 cavalieri, 3.000 cavalli e 30.000 fanti; Francesco I avrebbe dovuto mandare un esercito in Lombardia e un altro in Spagna, mentre i veneziani e il pontefice avrebbero dovuto invadere il regno di Napoli con una flotta di ventotto navi. Cacciati gli spagnoli da Napoli, il papa avrebbe dovuto mettere sul trono napoletano un principe italiano, che avrebbe dovuto pagare al re di Francia un canone annuo di 75.000 fiorini.\nFrancesco I non tenne mai fede ai patti e, per tutto il 1526, non partecip\u00f2 alle operazioni, preferendo trattare direttamente con Carlo V il riscatto dei suoi due figli, dati in ostaggio a seguito del Trattato di Madrid (1526).\nIl papa, vedendo che gli alleati non rispettavano i patti, concluse una tregua separata di otto mesi con l'imperatore. Scaduti gli otto mesi, l'imperatore riprese la guerra. Il suo esercito, comandato da Georg von Frundsberg e Carlo III di Borbone, non riusc\u00ec a forzare le difese milanesi. Le truppe, esasperate per la mancanza dei pagamenti, minacciarono pi\u00f9 volte i loro comandanti, i quali si risolsero a rinunciare a Milano e a dirigersi verso il centro Italia in cerca di bottino. Il 7 marzo von Frundsberg, colpito da infarto, dovette abbandonare il comando, che pass\u00f2 interamente a Carlo III di Borbone. Il 31 marzo 1527 l'armata pass\u00f2 il Po, scese verso Bologna e attraverso l'Appennino giungendo in Toscana. Le truppe della Lega Santa, comandate da Francesco Maria I Della Rovere e dal marchese di Saluzzo, si accamparono vicino a Firenze per proteggere la citt\u00e0 dall'esercito invasore, ma questo effettu\u00f2 una manovra aggirante: attravers\u00f2 il territorio di Arezzo, quello di Siena, poi si diresse verso Roma. Lungo il tragitto gli imperiali devastarono Acquapendente e San Lorenzo alle Grotte, occuparono Viterbo e Ronciglione. Il 5 maggio gli invasori giunsero sotto le mura di Roma, difesa da una milizia piuttosto ridotta comandata da Renzo da Ceri (Lorenzo Orsini).\nLe soldataglie fuori controllo devastarono e saccheggiarono completamente la citt\u00e0. Durante l'assalto Clemente VII, che non si era arreso al loro arrivo, si ritir\u00f2 in preghiera nella cappella privata. Quando cap\u00ec che la citt\u00e0 era perduta, si rifugi\u00f2 a Castel Sant'Angelo insieme ai cardinali, agli altri prelati di Curia e ad alcuni domestici e Sediari, grazie al sacrificio della Guardia Svizzera, che lo protesse a prezzo della vita. Nella medesima occasione si sacrificarono superiori e alunni del Collegio Capranica che, da allora, acquis\u00ec il titolo di \"Almo\". Questa vicenda \u00e8 tristemente nota come il \"sacco di Roma\". Il saccheggio fu reso pi\u00f9 crudele dall'appartenenza degli assalitori alla religione luterana, tanto che lo stesso imperatore ne rimase addolorato (forse per questo motivo la sua incoronazione, qualche anno dopo, venne celebrata a Bologna (seconda citt\u00e0 dello Stato Pontificio) temendo la reazione dei romani).\nIl 5 giugno il pontefice fu fatto prigioniero. Il 26 novembre vennero ratificati gli accordi con gli imperiali: come garanzia, l'imperatore ottenne \"sei ostaggi, i porti di Ostia e Civitavecchia e le citt\u00e0 di Forl\u00ec e Civita Castellana\". In dicembre il Papa fu liberato dietro la promessa del pagamento di un pesante indennizzo. Dovette versare al principe d'Orange 400.000 ducati, di cui 100.000 immediatamente e il resto entro tre mesi; era inoltre pattuita la consegna di Parma, Piacenza e Modena. Clemente VII, per evitare di ottemperare alle condizioni imposte dall'imperatore, abbandon\u00f2 Roma e, il 16 dicembre 1527, si ritir\u00f2 a Orvieto e successivamente a Viterbo.\nLa pace con Carlo V.\nCarlo invi\u00f2 un'ambasciata presso il papa per fare ammenda dell'episodio. E Clemente alla fine, non ritenendolo direttamente responsabile, lo perdon\u00f2. Dopo questi accordi, il 29 giugno del 1529, fu stipulata la Pace di Barcellona, secondo i termini della quale, il papa, il 24 febbraio 1530, incoron\u00f2 a Bologna Carlo V imperatore, come segno di riconciliazione tra papato e impero. Carlo si impegn\u00f2 a ristabilire a Firenze la signoria della famiglia Medici (di cui lo stesso Papa era membro), sciogliendo la repubblica fiorentina e a concedere la Borgogna a Francesco I, che in cambio prometteva di disinteressarsi degli affari italiani. Firenze fu consegnata ad Alessandro de' Medici (figlio illegittimo di Lorenzo), che spos\u00f2 Margherita, figlia naturale di Carlo V.\nCon i problemi della riforma che infuocavano la Germania, l'imperatore non si mosse dalla sua capitale e, con i turchi che imperversavano persino sul litorale laziale, il papa si riavvicin\u00f2 alla Francia. Carlo V allora, con l'intenzione di rompere la nuova amicizia, propose al papa una lega di tutti gli stati italiani contro i turchi e gli sugger\u00ec di convocare un concilio per pacificare la Germania.\nClemente VII accolse di buon animo la proposta della lega, ma non accett\u00f2 la proposta del concilio, temendo di fornire un'arma ai suoi avversari. L'unica cosa che fu disposto a concedere fu un accordo segreto, consacrato con la bolla del 24 febbraio 1533, in cui il papa si impegnava a convocare il concilio in data da destinarsi.\nNell'autunno del 1533 il papa celebr\u00f2 le nozze tra la nipote Caterina de' Medici, figlia di Lorenzo II de' Medici, ed Enrico di Valois, secondogenito di Francesco I di Francia.\nGoverno dello Stato pontificio.\nIl 25 gennaio 1525 Clemente VII concesse un indulto ai domenicani del Convento di Forl\u00ec per celebrare la messa del Beato Giacomo Salomoni ogni volta che, durante l'anno, la loro devozione li spingesse a farlo. Questo indulto \u00e8 considerato importante nella storia delle celebrazioni ecclesiastiche, tanto da risultare come il pi\u00f9 antico citato da Benedetto XIV nel documento \"De canonizatione\".\nNel 1532 si impadron\u00ec, con un'abile manovra di copertura, della repubblica di Ancona: la costruzione a spese pontificie di una fortezza, in posizione dominante sulla citt\u00e0 e sul porto, serv\u00ec come cavallo di Troia per impadronirsi del potere nottetempo e soffocare sul nascere i tentativi di riprendere la libert\u00e0 perduta. I denari pagati al papa dal cardinale che sarebbe stato il legato pontificio della citt\u00e0 servirono a rimpinguare le casse papali depauperate dal sacco di Roma.\nPatrono di arti e scienze.\nNei periodi in cui non dovette dedicarsi al governo della Chiesa, Clemente VII fu un generoso patrono delle arti. Spesso tenne i rapporti con gli artisti per mezzo del suo Guardarobiere e Maestro di Camera Pietro Giovanni Aliotti, costringendolo anche ad antipatici solleciti di consegna delle opere. Dell'Aliotti si lamentarono sia Michelangelo sia Benvenuto Cellini. Tornato a Roma dopo la permanenza a Orvieto, incaric\u00f2, inoltre, Michelangelo di affrescare la Cappella Sistina con il Giudizio universale, seguendone personalmente i lavori. A Loreto fece distruggere il muro di protezione della santa casa di Loreto, sostituito da un rivestimento in marmo.\nComment\u00f2 e fece pubblicare tutte le opere di Ippocrate. Protesse l'erudito Giovanni Leone de' Medici, nato musulmano e battezzato da Leone X nel 1520. Il de' Medici dedic\u00f2 al pontefice la sua opera pi\u00f9 importante, la \"Descrittione dell'Africa et delle cose notabili che ivi sono\" (Venezia 1550).\nNel 1531 Clemente VII fond\u00f2 l'Universit\u00e0 di Granada (Spagna) ed approv\u00f2 la nomina dei docenti dell'Universit\u00e0 di Ingolstadt (Baviera).\nVenuto a conoscenza della teoria copernicana sul sistema solare, sapeva che uno dei pi\u00f9 autorevoli tra i suoi sostenitori era il teologo tedesco Johann Albrecht Widmannstetter, suo segretario personale. Lo incaric\u00f2 di tenere una lezione pubblica in Vaticano sul medesimo soggetto, la quale suscit\u00f2 l'interesse sia del pontefice che dei cardinali presenti.\nTra le opere realizzate a Roma, Clemente VII:\nMorte e sepoltura.\nDi ritorno dal matrimonio della nipote (1533), Clemente VII contrasse nuovamente la malattia che lo aveva colpito nel 1529 e che spesso tornava a visitarlo. Il papa mor\u00ec a Roma il 25 settembre 1534, dopo aver mangiato un'\"amanita phalloides\" (un fungo mortale). Secondo un'altra teoria, suggerita dal divulgatore scientifico canadese Joe Schwarcz, Clemente VII potrebbe essere stato assassinato mettendo dell'arsenico in una candela che il papa avrebbe portato in una processione, inalandone i fumi altamente tossici.\nClemente VII venne sepolto in Santa Maria sopra Minerva. Il suo mausoleo fu collocato di fronte a quello del cugino Leone X e fu disegnato da Antonio da Sangallo il Giovane.\nVita privata.\nSu Clemente gir\u00f2 il sospetto che Alessandro de' Medici fosse suo figlio. Questa circostanza \u00e8 stata inizialmente smentita dallo storico ed esperto della famiglia de' Medici, Alfred von Reumont. Il cardinale Gasparo Contarini, solitamente ben informato, ha affermato che Alessandro era figlio naturale di Lorenzo Duca di Urbino. Tuttavia, gli studiosi e gli storici moderni confermano che Alessandro era figlio di Clemente VII. In particolare, Ludwig von Pastor ritiene che il Papa quando era ancora cardinale cedette pi\u00f9 volte ai desideri della carne, anche se non successivamente all'elezione al soglio.\nConcistori per la creazione di nuovi cardinali.\nPapa Clemente VII durante il suo pontificato ha creato 33 cardinali nel corso di 14 distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "17971", "revid": "23", "url": "https://it.wikipedia.org/wiki?curid=17971", "title": "Giulio De' Medici", "text": ""}
{"id": "17973", "revid": "37401", "url": "https://it.wikipedia.org/wiki?curid=17973", "title": "Francis Bacon", "text": ""}
{"id": "17981", "revid": "729019", "url": "https://it.wikipedia.org/wiki?curid=17981", "title": "Britannia (provincia romana)", "text": "Britannia fu il nome di una provincia prima, poi di pi\u00f9 province dell'impero romano situate nell'isola di Gran Bretagna in un tempo compreso tra il 43/44 e il 410.\nStatuto.\nDopo la conquista avvenuta ad opera di Claudio nel 43, la Britannia divenne una provincia imperiale, sottoposta al governo di un legatus Augusti pro praetore di rango consolare. La capitale fu stabilita nel centro di Camulodunum; poi, dopo la rivolta di Boudicca, fu spostata a Londinium. Dal 207, la provincia venne divisa in \"Britannia Superior\" con capitale \"Londinum\" e \"Britannia Inferior\" con capitale Eburacum.\nDopo la fine dell'Impero delle Gallie e il suo riassorbimento all'interno dell'Impero romano, la Britannia fu divisa dall'imperatore Diocleziano (fine III-inizi IV secolo) in quattro province: la \"Maxima Caesariensis\" (nel sud-est, con capitale \"Londinium\", oggi Londra), la Flavia Caesariensis (nell'est, con capitale \"Lindum Colonia\", oggi Lincoln), la \"Britannia Secunda\" (nel nord, con capitale \"Eburacum\", oggi York) e la \"Britannia Prima\" (nell'ovest, incluso il Galles, con capitale \"Corinium Dobunnorum\", oggi Cirencester).\nCi fu anche una quinta provincia, nel nord, chiamata \"Valentia\" (con capitale \"Luguvallium\", oggi Carlisle), che ebbe per\u00f2 vita breve e venne creata nel 369. A capo della diocesi di Britannia era posto un \"vicarius\", il quale aveva sotto di lui quattro governatori di rango equestre (i \"praesides\"). Nel tardo IV secolo, il governatore della Maxima Caesariensis divenne di rango consolare.\nVi erano, infine, una serie di comandi militari durante il tardo Impero romano: il \"Dux Britanniarum\", il \"Comes Britanniarum\" e il \"Comes litoris Saxonici per Britannias\". Poi con il 410 ci fu la partenza delle ultime truppe romane, che lasciarono l'isola definitivamente.\nStoria.\nPrologo alla conquista.\nLa Britannia era gi\u00e0 nota ai Greci e ai Cartaginesi agli inizi del IV secolo a.C., che importavano stagno: le isole britanniche erano infatti note ai Greci col nome di \"Cassiteridi\" (\"isole dello stagno\"). Il navigatore cartaginese Imilcone disse di aver visitato l'isola nel V secolo a.C., mentre Pitea, un navigatore greco di Marsiglia, vi giunse nel 320 a.C. circa e la circumnavig\u00f2. Il primo contatto diretto tra i Romani ed i Britanni ci fu quando Giulio Cesare, gi\u00e0 impegnato nella conquista romana della Gallia (odierna Francia), condusse due campagne militari in Britannia, affermando nel suo \"De bello Gallico\" che i popoli di quest'isola stessero aiutando la resistenza gallica. La prima spedizione si ebbe nel 55 a.C. ed era pi\u00f9 una ricognizione che non una vera e propria invasione. Le navi di Cesare approdarono sulla costa del Kent, ma a causa di una tempesta che danneggi\u00f2 la flotta e della scarsit\u00e0 di cavalleria a sua disposizione, il generale torn\u00f2 nelle sue basi in Gallia.\nMilitarmente la spedizione fu quindi un insuccesso, ma ebbe effetti positivi sul piano politico: il Senato dichiar\u00f2 infatti 20 giorni di feste pubbliche a Roma per celebrare questo evento senza precedenti.\nCesare affront\u00f2 la seconda spedizione (54 a.C.) con forze militari pi\u00f9 ampie, tentando di sottomettere le trib\u00f9 britanniche, o invitandole a pagare tributi e a dare ostaggi per avere la pace. Cesare non fece dunque conquiste territoriali, ma stabil\u00ec un sistema di clientele e port\u00f2 almeno parte della Britannia nella sfera d'influenza di Roma.\nOttaviano Augusto pianific\u00f2 diverse invasioni nel 34, nel 27 e nel 25 a.C., senza per\u00f2 riuscire a portarle a termine per una serie di circostanze sfavorevoli e cos\u00ec le relazioni tra la Britannia e Roma restarono di tipo diplomatico (con ambasciatori inviati dai sovrani dei Britanni ad Augusto) e commerciale (com'\u00e8 dimostrato dall'archeologia, che attesta un aumento delle importazioni di beni di lusso dall'Impero romano alla Britannia sud-orientale). Al tempo dell'imperatore Tiberio, alcune navi, durante le sue spedizioni in Germania (16), furono spinte in Britannia da una tempesta e poi rimandate indietro dai sovrani locali.\nNel sud della Britannia, i Romani appoggiarono due potenti regni: quello dei Catuvellauni, guidati dai discendenti di Tasciovano (favorito di Cesare), e quello degli Atrebati, regnati dai discendenti di Commio. Questa politica fu seguita fino al 39/40, quando Caligola ricevette un membro della dinastia dei Catuvellauni in esilio, pianificando una campagna contro i Britanni, che per\u00f2 non riusc\u00ec neppure a partire dalla Gallia.\nInvasione e conquista (43-47).\nL'effettiva invasione romana della Britannia si ebbe al tempo dell'imperatore Claudio: nel 43, le forze romane, sbarcate a Richborough (nel Kent) al comando di Aulo Plauzio sconfissero i catuvellauni e i loro alleati nelle due battaglie del Medway e del Tamigi. Uno dei loro capi, Togodumno, fu ucciso, mentre il fratello Carataco sopravvisse, continuando a guidare la resistenza. Raggiunto da Claudio in persona con dei rinforzi, Plauzio marci\u00f2 sulla capitale catuvellauna, Camulodunum (odierna Colchester), conquistandola. Intanto il futuro imperatore Vespasiano sottometteva il sud-ovest. Conquistato il sud dell'isola, i Romani rivolsero la loro attenzione al Galles. Siluri, Ordovici e Deceangli si opposero per\u00f2 strenuamente agli invasori, catalizzando gli sforzi militari dei Romani. A capo dei Siluri e gli si pose Carataco, che condusse una vera e propria guerriglia contro le truppe guidate dal governatore Publio Ostorio Scapula, che per\u00f2 sconfisse il leader britanno nel 51. Carataco si rifugi\u00f2 allora presso Cartimandua, regina dei Briganti, che prov\u00f2 la sua fedelt\u00e0 ai Romani consegnandogli Carataco. Il capo britanno fu portato a Roma, dove lui e la sua famiglia ebbero per\u00f2 salva la vita.\nTuttavia i Siluri, ora guidati dall'ex marito di Cartimandua, Venuzio, iniziarono ad opporsi strenuamente ai Romani.\nNel 61 scoppi\u00f2 una rivolta nell'isola di Mona (l'odierna Anglesey, nel Galles del nord) guidata da druidi e sacerdotesse, a cui i Romani erano estremamente avversi a causa dei sanguinari culti; venne mandato a risolvere la situazione il governatore Gaio Svetonio Paolino, che stronc\u00f2 duramente la ribellione.\nRivolta di Boudicca (60-61).\nPer i primi venti anni, il dominio romano fu oppressivo e brutale, e cos\u00ec, stuprata e picchiata insieme alle figlie dagli invasori, Boudicca, regina degli Iceni, si pose a capo di una rivolta. I Trinovanti e i Catuvellauni si unirono agli Iceni, assalendo e distruggendo la colonia romana di Camulodunum. Paolino, ancora occupato in Galles, raggiunse Londinium, su cui stavano marciando i nemici. Constatando per\u00f2 che la citt\u00e0 era indifendibile con le poche truppe a sua disposizione, Paolino l'abbandon\u00f2 al suo destino, spostandosi a Verulamium (odierna St Albans). Londinium fu distrutta e la popolazione massacrata. Con alcune legioni Svetonio alla fine si scontr\u00f2 coi nemici, infliggendo loro una dura sconfitta nella battaglia di Watling Street, sia pure con forze numericamente molto inferiori. Boudicca, in seguito alla sconfitta, si diede la morte con il veleno, per non cadere nelle mani dei Romani. La rivolta aveva quasi persuaso l'imperatore Nerone a ritirarsi dalla Britannia.\nSuccessive turbolenze nell'isola ci furono nel 69, cio\u00e8 nell'\"anno dei quattro imperatori\". Davanti al disordine che si diffuse nell'Impero romano, Venuzio dei Briganti scacci\u00f2 l'ex moglie e assunse il controllo del nord del paese. Dopo la salita al potere dell'imperatore Vespasiano, Quinto Petillio Ceriale pose fine alla rivolta.\nAgricola e la Scozia (77-84).\nNegli anni successivi i Romani conquistarono buona parte dell'isola. Il governatore Gneo Giulio Agricola, suocero dello storico Tacito, sottomise gli Ordovici nel 77 e i Caledoni nell'83 nella battaglia del Monte Graupio (nell'odierna Scozia del nord). Poco dopo la vittoria, Agricola fu richiamato in patria e i romani si ritirarono sulla linea del pi\u00f9 difendibile istmo del Forth-Clyde.\nPer gran parte della storia della Britannia romana, numerosi contingenti militari furono stanziati in guarnigioni sull'isola. Questo richiese per\u00f2 che l'imperatore tenesse un uomo fidato ed esperto come governatore della provincia. Come effetto collaterale, diversi futuri imperatori servirono come governatori o legatus Augusti pro praetore in Britannia, tra cui Vespasiano, Pertinace, e Gordiano I.\nII secolo: i due Valli.\nL'archeologia ha dimostrato che alcuni forti romani a sud del \"limes\" Forth-Clyde, furono ricostruiti ed ampliati dopo la partenza del governatore provinciale, Gneo Giulio Agricola, sebbene molti altri furono abbandonati. Monete romane e ceramica sono state rinvenute nelle Lowlands scozzesi negli anni precedenti il 100, a testimonianza di un aumento della romanizzazione nell'area. Alcune delle fonti pi\u00f9 importanti di questa epoca sono le tavolette del forte di Vindolanda nel Northumberland, per lo pi\u00f9 databili agli anni compresi tra il 90 ed il 110. Queste tavolette dimostrerebbero il funzionamento del forte romano in questione, durante il periodo sopra citato, lungo i margini dell'impero romano, dove sembra fossero presenti: dalle mogli degli ufficiali, a commercianti, autotrasportatori ed il personale militare del forte.\nNel 105 un'importante invasione dei Pitti, proveniente dalla zona d'Alba, port\u00f2 devastazione in numerosi forti di confine (es. a \"Trimontium\", oggi Newstead), tanto che alcuni furono abbandonati. Sembra, infatti, che non solo alcuni reparti ausiliari siano stati inviati nell'isola dalle due Germanie per arginare quest'invasione, ma che la conquista della Dacia, aveva in precedenza obbligato l'imperatore Traiano a ritirare parte delle truppe provinciali, riducendone cos\u00ec gli effettivi e costringendo a rinunciare alla difesa delle nuove conquiste di Domiziano della Scozia centrale. Vi \u00e8 da aggiungere che i Romani normalmente preferivano distruggere le loro fortezze durante un ritiro programmato, piuttosto che lasciarle in eredit\u00e0 al nemico quali importanti risorse. In questo caso la frontiera sembra sia stata spostata verso sud fino alla linea dello Stanegate presso la linea Solway-Tyne.\nUna nuova crisi scoppi\u00f2 all'inizio del principato di Adriano nel 117: una rivolta militare che fu soppressa dal governatore provinciale Quinto Pompeo Falcone. Quando Adriano raggiunse la Britannia durante il suo famoso viaggio attraverso le province attorno al 122, dispose la costruzione di un \"vallum\", conosciuto ai posteri come il vallo di Adriano, innalzato lungo la linea di frontiera dello Stanegate. L'imperatore dispose che se ne occupasse il nuovo governatore Aulo Platorio Nepote a cui fu affidata una nuova legione proveniente dalla Germania inferiore: la VI \"Victrix\", che doveva sostituire la IX \"Hispana\", della cui scomparsa si \u00e8 molto discusso tra gli storici moderni. I rilievi archeologici hanno poi dimostrato che, durante questa prima met\u00e0 del secolo, vi fu una notevole instabilit\u00e0 politica in Scozia, e lo spostamento della frontiera pi\u00f9 a sud dovrebbe essere considerato in questo contesto.\nLa frontiera venne spinta verso l'istmo di Forth-Clyde a partire dal regno di Antonino Pio, quando venne costruito un nuovo \"vallum\" pi\u00f9 a nord di quello di Adriano (142 circa). Ma una quindicina di anni pi\u00f9 tardi, si ebbe una nuova crisi (nel 155-157), quando i Briganti si rivoltarono e costrinsero le armate romane a ritirarsi all'antico \"vallum Hadriani\", sebbene questa ribellione fosse stata inizialmente repressa dall'allora governatore, Gneo Giulio Vero. E sembra che il confine del vallo di Antonino fu rioccupato un solo anno pi\u00f9 tardi, ma abbandonato definitivamente nel 163-164. Negli anni che seguirono, durante l'ultimo periodo del regno di Marco Aurelio, alcuni forti a nord del vallo di Adriano furono rioccupati, come quello di Newstead ed altri sette di minori dimensioni. Non fu, infatti, un caso che ben 5.500 Sarmati Iazigi furono inviati in Britannia nel 175 a protezione dei suoi confini, come ci racconta Cassio Dione Cocceiano.\nAttorno al 181 il vallo di Adriano sub\u00ec pesanti attacchi da parte dei Pitti ed il governatore o il comandante di frontiera fu ucciso in battaglia, tanto che Dione descrive l'evento come il pi\u00f9 difficile dell'intero regno di Commodo. Il nuovo governatore, Ulpio Marcello, fu inviato quello stesso anno e dovette combattere per tre lunghi anni fino a quando, al termine del 184 riusc\u00ec a battere pesantemente le trib\u00f9 ribelli del nord della Scozia ed ottenere la pace, turbata per\u00f2 da un ammutinamento delle sue truppe, che avevano eletto come nuovo governatore un certo Prisco, che rifiut\u00f2 l'incarico. Le armate romane della Britannia inviarono allora a Commodo una delegazione in cui si richiedeva l'esecuzione di Tigidio Perenne, prefetto del Pretorio, che in passato aveva loro fatto dei torti. Commodo acconsent\u00ec ma non riusc\u00ec a fermare l'ammutinamento. Venne cos\u00ec inviato il futuro imperatore Pertinace, il quale alla fine ottenne la resa dei capi della rivolta e riport\u00f2 l'ordine nelle armate della provincia.\nSettimio Severo in Britannia (208/9-211).\nL'usurpazione di Albino dimostr\u00f2 i due principali problemi che venivano posti dalla Britannia romana. Il primo: allo scopo di mantenere la sicurezza, in Britannia stazionavano tre legioni, che avrebbero fornito a un uomo ambizioso, con scarsa lealt\u00e0, una potente base per la ribellione \u2013 di cui Albino abus\u00f2 coscienziosamente. Secondo, qualsiasi ufficiale ribelle che avesse usato questa risorsa, avrebbe dovuto spogliare l'isola delle sue guarnigioni per marciare su Roma e prendere il trono, lasciando l'isola indifesa verso gli attaccanti\u00a0\u2013 il che \u00e8 ci\u00f2 che Albino fece nel 196.\nA seguito della sconfitta di Albino, Settimio Severo cerc\u00f2 di risolvere il problema dividendo in due la provincia: Britannia inferiore e superiore. Settimio Severo negli ultimi anni di vita condusse nuove campagne in Scozia (dalla fine del 208/inizi del 209 al 211), ma i territori conquistati vennero nuovamente ceduti dal figlio Caracalla, dopo la morte del padre avvenuta ad \"Eburacum\" (oggi York).\nIII secolo.\nLe popolazioni del nord della Britannia tornarono a creare problemi alla fine del regno di Marco Aurelio Probo. Il nuovo imperatore, Caro, prima di partire per la campagna contro i Persiani, affid\u00f2 la parte occidentale dell'impero al figlio maggiore, Carino, il quale nel 284 comp\u00ec una campagna oltre il vallo di Adriano, riuscendo a battere le popolazioni del nord e a riportare ordine in quest'area. In seguito a questi successi si merit\u00f2 l'appellativo di \"Britannicus maximus\".\nCi\u00f2 che tenne in scacco per quasi un secolo il potenziale per una ribellione, la rivolta di Carausio (286-297) costrinse Costanzo Cloro, a creare la diocesi della Britannia, suddivisa ulteriormente in quattro province: Britannia Prima, Britannia Secunda, Flavia Caesariensis e Maxima Caesariensis. Nel 369 fu creata anche una quinta provincia, la Valentia.\nLa diocesi di Britannia era governata da un \"vicarius\" con sede a Londra; l'esercito di stanza nella diocesi, il \"Numerus intra Britannias\", era sotto il comando del \"Comes Britanniarum\" (comandante delle truppe comitatensi), del \"Dux Britanniarum\" (comandante delle truppe dei limitanei) e del \"Comes litoris Saxonici per Britannias\" (comandante delle truppe stanziate a difesa della costa meridionale).\nIV e V secolo: declino e fine del dominio romano.\nCostanzo Cloro torn\u00f2 in Britannia nel 306 con l'intento di invadere la parte settentrionale dell'isola nonostante il suo cattivo stato di salute. Poco si sa per\u00f2 di queste sue campagne militari, restandone pochissime testimonianze archeologiche. Sembra per\u00f2 che egli abbia raggiunto le zone pi\u00f9 a nord della Britannia e che abbia vinto una grande battaglia all'inizio dell'estate, prima di tornare a Eburacum, dove mor\u00ec in quello stesso 306. Costantino I aveva fatto in modo da essere al suo fianco in quel momento, assumendo i suoi compiti in Britannia. Contrariamente al precedente usurpatore, Clodio Albino, egli fu in grado di usare con successo la Britannia come punto di partenza per conquistare il potere imperiale.\nDal 350 al 353 la Britannia fu in mano a un nuovo usurpatore, Magnenzio, che era succeduto a Costante I. Dopo la sconfitta e la morte di Magnenzio nella battaglia di Mons Seleucus (353), Costanzo II invi\u00f2 il suo notaio capo imperiale, Paolo Catena, a dare la caccia ai sostenitori del defunto usurpatore. Le investigazioni di Paolo degenerarono in una caccia alle streghe, che costrinse il \"vicarius\" Flavio Martino a intervenire. Quando Paolo, invece, sospett\u00f2 Martino di tradimento, il \"vicarius\" si vide costretto ad attaccare fisicamente Paolo con una spada, con lo scopo di assassinarlo, ma alla fine si suicid\u00f2.\nNel IV secolo, anche la Britannia era soggetta a sempre maggiori attacchi dall'esterno da parte dei Sassoni dall'est e degli Irlandesi da ovest. Fu quindi costruita tutta una serie di forti, il \"litus Saxonicum\", per difendere le coste. Ma questa linea non fu sufficiente quando un assalto generale di Sassoni, Irlandesi e Attacotti, combinato con una rivolta generale della guarnigione sul Vallo di Adriano, devast\u00f2 e prostr\u00f2 la Britannia romana nel 367. Questa crisi venne sistemata dal Conte Teodosio, padre del futuro imperatore Teodosio I, con una serie di riforme militari e civili.\nUn altro usurpatore, Magno Massimo, tent\u00f2 di ripetere il successo di Costantino, ribellandosi a Segontium nel 383 e attraversando in armi il canale della Manica. Dopo una serie di iniziali vittorie che lo portarono a conquistare gran parte dell'Occidente e dopo aver combattuto con successo contro Pitti e Scoti attorno al 384, egli richiese truppe dalla Britannia per le sue campagne in Europa, che pare abbiano svuotato le guarnigioni britanniche, aprendo cos\u00ec la strada a scorrerie nel Galles del nord da parte degli Irlandesi. La sua ribellione fu stroncata nel 388, ma questa volta non tutte le truppe furono rimandate in Britannia per sopperire nel continente alle gravi perdite subite dall'esercito romano nella Battaglia di Adrianopoli del 378 e che ora stava cercando disperatamente forze sufficienti per difendere i suoi confini. E cos\u00ec attorno al 396 ci fu una crescente ondata di invasioni barbariche in Britannia. Sembra che la pace nell'area sia stata ristabilita attorno al 399. Comunque, nel 401, altre truppe furono ritirate dall'isola e trasferite in Europa per fronteggiare Alarico.\n che mostrano una situazione diversa: ad esempio il fatto che molti siti furono distrutti pi\u00f9 tardi rispetto a quanto si credeva prima, oppure che molti edifici cambiarono destinazione d'uso, ma non distrutti. Semnbra pi\u00f9 corretto parlare di alternarsi di periodi di crisi economica, seguiti da alcuni periodi pi\u00f9 floridi, come l'et\u00e0 costantiniana.\nSebbene, inoltre, sia vero che gli attacchi barbarici andarono aumentando, tuttavia questi colpirono gli insediamenti rurali, pi\u00f9 vulnerabili, invece che le citt\u00e0. Anche la realizzazione in questo periodo di nuovi mosaici in ville come quella di Great Casterton a Rutland o quella di Hucclecote a Gloucestershire suggeriscono che i problemi economici erano limitati, anche se molte di queste subirono una progressiva decadenza fino a essere abbandonate nel V secolo: la storia di San Patrizio mostra che queste ville furono occupate almeno fino al 430. Nuovi edifici, inoltre, continuarono a essere costruiti fino a questo periodo a Verulamium e Cirencester. Alcuni centri urbani come Canterbury, Cirencester, Wroxeter, Winchester e Gloucester restarono attivi durante il V e VI secolo. Tuttavia la vita urbana rallent\u00f2 progressivamente a partire dal secondo quarto del IV secolo, tant'\u00e8 che la scarsit\u00e0 di monete coniate tra il 378 e il 388 testimonia una combinazione di declino economico, diminuzione del numero di militari e di problemi nel pagamento dei soldati e degli ufficiali. Di contro, per\u00f2, negli anni novanta del IV secolo ci fu un aumento nella circolazione monetaria, sebbene non raggiungesse il livello di quella dei decenni precedenti. Le monete di rame sono molto rare da dopo il 402, mentre dal 407 non circolarono pi\u00f9 nuove monete romane e dal 430 \u00e8 probabile che fu abbandonata la moneta come mezzo di scambio. La produzione di vasellame era terminata probabilmente uno o due decenni prima. .\nSin dalla fine del IV secolo la Britannia sub\u00ec un crescente numero di attacchi barbarici da ogni parte, mentre sempre meno truppe venivano impiegate nella sua effettiva difesa. Nel 407 le legioni britanniche acclamarono come imperatore Costantino III, che attravers\u00f2 la Manica ma fu sconfitto dalle truppe del legittimo imperatore d'Occidente Onorio. Non si sa, dopo questo evento, quante truppe romane rimanessero effettivamente in Britannia. Nel 408 un'incursione sassone fu probabilmente respinta dai Britanni e Zosimo narra che sempre i nativi espulsero nel 409 l'amministrazione civile romana (ma Zosimo potrebbe riferirsi alla rivolta dei Bretoni dell'Armorica). Una successiva richiesta di aiuto da parte dei Britanni fu respinta dall'imperatore Onorio nel 410. A questo punto la politica e la giustizia furono prese in mano dalle autorit\u00e0 municipali e piccoli signori della guerra andarono emergendo in tutta la Britannia.\nSecondo la tradizione fu uno di questi signori della guerra, Vortigern, a chiamare nell'isola i Sassoni affinch\u00e9 lo aiutassero contro i Pitti e gli Irlandesi, sebbene l'archeologia testimoni la presenza di alcuni insediamenti di mercenari sassoni gi\u00e0 all'inizio del III secolo. Di fatto la presenza germanica in Britannia sarebbe iniziata molto prima, visto che truppe ausiliarie germaniche erano presenti nell'isola gi\u00e0 nel I e II secolo. Nel 446 i Britanni si rivolsero inutilmente al generale Ezio perch\u00e9 li aiutasse contro i Sassoni (vedi \"Gemitus Britannorum\"), mentre nel 577 fu combattuta la battaglia di Dyrham, dopo la quale citt\u00e0 come Bath, Cirencester e Gloucester caddero in mano ai Sassoni, che giunsero cos\u00ec a occupare la costa occidentale della Britanna. Diversi ritrovamenti archeologici come il tesoro di Hoxne e il tesoro di Mildenhall dimostrano che in quel periodo si erano nascosti frettolosamente gli oggetti preziosi, con la speranza di recuperali successivamente.\nFu proprio tra la fine del V e l'inizio del VI secolo che avvenne un grande esodo: molti Britanni romanizzati fuggirono in Armorica, che da loro prese il nome di Bretagna. \u00c8 proprio in questo periodo, inoltre, che da molti studiosi viene collocata la figura di Re Art\u00f9. Sebbene molti storici dubitino della sua storicit\u00e0, altri, come John Morris, ritengono che alla base di questa figura ci sia un fondamento di verit\u00e0 e che Art\u00f9 possa essere individuato nel romano-britannico Ambrosius Aurelianus.\nDifesa ed esercito.\n\"Auxilia\" e \"Classis britannica\".\nImportante fu in Britannia il complesso sistema difensivo e la sua evoluzione soprattutto nei primi due secoli. Vi erano poi un certo numero di unit\u00e0 ausiliarie a difesa dei confini e delle principali strade che conducevano all'interno della provincia romana, per un totale di un massimo di 30/35.000 armati circa, fino ad un minimo di 25.000 armati, proprio durante il principato di Traiano. Sappiamo da tutta una serie di iscrizioni epigrafiche che nella provincia c'erano:\nFortezze legionarie.\nSappiamo anche che lo spostamento delle legioni per il progressivo avanzamento della frontiera verso nord ed ovest portarono ad \"aprire\" e \"chiudere\" fortezze legionarie pi\u00f9 e pi\u00f9 volte come risulta dall'elenco qui sotto:\nLegioni romane.\nL'esercito della Britannia durante la conquista, pot\u00e9 contare su ben quattro legioni, successivamente ridotte a tre sotto il principato di Nerone, come segue: \nCon le successive campagne in Britannia di Agricola, le legioni romane furono riportate a quota quattro come mostra qui sotto la tabella databile all'80 circa:\nNel 180 furono nuovamente ridotte a 3 unit\u00e0 e la situazione rimase invariata almeno fino all'epoca tetrarchica:\nLa situazione mut\u00f2 leggermente al termine della tetrarchia:\nFortezze, forti e fortini lungo il \"limes\".\nFosse way.\nLa parola deriva dal latino \"fossa\", il cui significato era di fossato. Esso infatti costitu\u00ec, a partire dal 47, la prima forma di frontiera occidentale (\"limes\") della nuova provincia di Britannia. I Romani avevano infatti invaso l'isola ed iniziato la conquista a partire dal 43. Per i primi decenni dopo l'invasione romana della Britannia, la Fosse Way potrebbe aver costituito una prima forma di \"limes\" occidentale del dominio romano nella Britannia dell'et\u00e0 del ferro.\n\u00c8 possibile che la strada abbia costituito nel primo decennio di conquista, un fossato difensivo, che solo successivamente fu riempito e trasformato in una vera e propria strada, o eventualmente un fossato difensivo che correva a fianco di una strada militare per almeno una parte della sua lunghezza. La Fosse Way \u00e8 l'unica strada romana in Gran Bretagna che abbia mantenuto la sua denominazione originale in lingua latina. La maggior parte delle altre furono rinominate in seguito all'invasione dei Sassoni, secoli dopo la partenza dei romani dalla Britannia.\nStanegate.\nProbabilmente la strada fu costruita sotto Gneo Giulio Agricola, nel 60-70 d.C., in un luogo strategico lungo la frontiera della provincia di Britannia; prova dei fini strategici \u00e8 che i forti pi\u00f9 vecchi furono costruiti sul suo corso separati l'uno dall'altro l'equivalente di una giornata di marcia (14 miglia romane, 21\u00a0km). Quando i Romani nel 105, al tempo dell'Imperatore Traiano, si disinteressarono definitivamente alla conquista della Caledonia e la zona dello Stanegate divenne la frontiera, vennero edificati alcuni nuovi forti (come Newbrough, Magnis e Brampton Old Church) in modo che la distanza da percorrere tra un forte ed un altro fosse di mezza giornata di marcia. Pi\u00f9 tardi furono aggiunti anche altri forti minori.\nLa struttura della strada era simile a quella classica: lo Stanegate era largo circa 6,5 metri ed aveva canali di scolo coperti. Forse la strada continuava verso ovest fino all'estuario del Solway, nei pressi della cittadina di Kirkbride, e verso est fino alla citt\u00e0 di Newcastle, ma le prove non sono attualmente sufficienti a dimostrarlo.\nGask Ridge.\nL'inizio della costruzione di questa linea di fortificazioni avvenne al termine del mandato dell'allora governatore della Britannia Gneo Giulio Agricola nell'83 e dur\u00f2 fino al ritiro provvisorio dei Romani dalla Caledonia settentrionale, avvenuto pochi anni pi\u00f9 tardi attorno all'88 - 92. Agricola inoltre cre\u00f2 una serie di fortificazioni a nord del Gask Ridge fino a Cawdor, vicino ad Inverness.\nIn seguito tale linea di fortificazioni del Gask Ridge fu riattivata con la costruzione del vicino vallo Antonino degli anni 142-144, ma fu abbandonata ancora una volta a vantaggio vallo di Adriano nel 163 durante il principato di Marco Aurelio. Successivamente fu ancora rioccupata dalle forze romane durante le campagne di Settimio Severo degli anni 208-211. Pochi anni pi\u00f9 tardi era definitivamente abbandonata.\nForti ed accampamenti romani a nord del Gask Ridge.\nRisulta evidente che tra il Forte di Stracathro e quello di Cawdor (complementato dai vicini Fortini di Balnageith e Thomshill) i Romani costruirono una serie di accampamenti, che coincidono nel percorso possibile della \"Roman road\" tra il porto di Devana (Aberdeen) e la foce del fiume Spey.\nInfine dallo studio delle fortificazioni risulta che quelle ampie fino a pi\u00f9 di 40 ettari, del tipo severiano, non si trovano oltre Muiryfold, per cui risulta evidente che solo Agricola arriv\u00f2 a penetrare nel nord della Caledonia fino all'area di Inverness. Invece Antonino Pio sembra avere raggiunto solo l'area di Aberdeen, dato che l'accampamento di Normandykes ha alcune caratteristiche delle fortificazioni di questo imperatore.\nVallo di Adriano.\nIl Vallo di Adriano venne costruito a seguito della visita dell'imperatore romano Adriano. La costruzione di un muro tanto imponente voleva rappresentare anche un simbolo della potenza romana, sia nella Britannia occupata che a Roma. La costruzione ebbe inizio tra il 122 e il 125 ad opera dell'allora governatore di Britannia, Aulo Platorio Nepote, e venne largamente completata nel giro di dieci anni, con soldati di tutte e tre le legioni occupanti che parteciparono ai lavori. Il percorso prescelto seguiva ampiamente la \"Stanegate road\" da Carlisle a Corbridge, che era gi\u00e0 difesa da un \"limes\" e da diversi forti ausiliari, compreso quello di Vindolanda. Vi erano poi alcuni forti posti a settentrione del grande vallo come avamposti (\"Habitancum\" e \"Fanum Cocidi\") e nelle retrovie anche con la funzione di fornire un adeguato appoggio logistico, militare e di approvvigionamento come \"Alauna\", \"Coria\" e \"Vindomora\", oltre ad una rete di strade che conducevano fino alla pi\u00f9 vicina fortezza legionaria di \"Eburacum\".\nIl muro era sorvegliato da un misto di \"vexillationes\" legionarie e unit\u00e0 ausiliarie dell'esercito romano. Il loro numero fluttu\u00f2 nel periodo dell'occupazione, ma dovrebbe essere stato attorno ai 9.000 uomini, compresa fanteria e cavalleria. Queste unit\u00e0 soffrirono attacchi seri nel 180, e specialmente tra il 196 e il 197, quando la guarnigione era stata ridotta a causa della guerra civile. A seguito di questi attacchi dovette essere portata avanti una grossa ricostruzione sotto Settimio Severo. Dopo la dura repressione delle trib\u00f9 condotta sotto Settimio, la regione vicina al muro rimase pacificata per gran parte del III secolo. Si ritiene che molti membri della guarnigione possano essersi integrati nella comunit\u00e0 locale. Nel IV secolo una delle unit\u00e0 stanziate lungo il Vallo di Adriano fu la \"legio\" \"pseudocomitatense\" \"Defensores Seniores\", in accordo con la \"Notitia Dignitatum\". Col declino dell'impero, entro il 400 la guarnigione era stata abbandonata e il muro cadde in disuso.\nIl Vallo di Adriano corre per 120\u00a0km (pari a 80 miglia romane) da Wallsend, sul fiume Tyne, alla costa del Solway Firth. La A69 segue il percorso del muro da dove la strada inizia, a Newcastle-upon-Tyne, e fino a Carlisle, quindi prosegue attorno alla costa settentrionale della Cumbria. Il muro \u00e8 completamente in territorio inglese, e rimane a sud del confine della Scozia per 15\u00a0km ad ovest e per 110\u00a0km ad est.\nVallo di Antonino.\nLa costruzione del Vallo di Antonino inizi\u00f2 nel 142, sotto il regno di Antonino Pio, e completata nel 144. Il vallo si estende per 39 miglia (pari a 63 chilometri) da Old Kirkpatrick nel West Dunbartonshire sul Firth of Clyde a Bo'ness sul Firth of Forth. La fortificazione fu costruita con lo scopo di rimpiazzare il Vallo di Adriano, posto 160\u00a0km pi\u00f9 a sud, come confine settentrionale della Britannia. I romani tuttavia, anche se riuscirono a stabilire accampamenti e fortilizi temporanei a nord del vallo, non arrivarono mai a conquistare e sottomettere le trib\u00f9 indigene dei Pitti e dei Celti, che resistettero e provocarono danni alla fortificazione. I romani chiamarono la terra a nord del Vallo Antonino Caledonia, ma si pensa che anche \"Alba\", il nome moderno in gaelico della Scozia, trovi origine nell'espressione latina per \"bianca\" (\"alba\" appunto), per la presenza nella regione di montagne innevate.\nIl vallo fu abbandonato dopo solo 20 anni dalla costruzione, quando nel 164 le legioni romane si ritirarono a sud del Vallo di Adriano. Dopo una serie di attacchi nel 197 l'imperatore Settimio Severo arriv\u00f2 in Scozia nel 208 per rendere sicura la frontiera e ripar\u00f2 parti del vallo. Sebbene questa rioccupazione sia durata solo pochi anni, il vallo Antonino \u00e8 spesso chiamato (in specie da scrittori della tarda latinit\u00e0) \"Vallo Severiano\". Qui di seguito i principali forti:\nGeografia politica ed economica.\nRomanizzazione, strade e principali centri cittadini.\nSecondo studiosi come Theodore Mommsen la romanizzazione culturale della Britannia romana era totale nei ceti superiori della societ\u00e0 britanna e nelle principali aree cittadine, ma nelle popolazioni delle campagne era limitata. Inoltre le aree periferiche (Cornovaglia, Galles occidentale e nord-ovest vicino alla Caledonia) erano romanizzate solo superficialmente.\nDurante la loro occupazione della Britannia, i Romani fondarono alcuni importanti insediamenti. Molti di essi sussistono ancora oggi.\nTra i villaggi e le citt\u00e0 troviamo (tra parentesi, il nome latino):\nPer una lista di ulteriori citt\u00e0 si veda: Lista dei nomi di localit\u00e0 romane in Britannia\nCommercio ed industria.\nCon l'occupazione romana della Britannia le esportazioni di stagno per il Mediterraneo furono in parte ridotte dalla fornitura pi\u00f9 conveniente proveniente dalla \"Hispania\". Oro, stagno, ferro, piombo, argento, marmo e perle furono per\u00f2 sfruttati dai Romani in Britannia insieme ad altri prodotti di uso quotidiano, come pelli di animali, legno, lana e schiavi.\nIl mercato della provincia crebbe internamente in modo tale da diventare forte, tanto da alimentare una crescente richiesta di beni da altre province o da regni esotici per ottenere ceramica pregiata, olio di oliva, pietra lavica, oggetti di vetro, vini, garum e frutta."}
{"id": "17983", "revid": "125335054", "url": "https://it.wikipedia.org/wiki?curid=17983", "title": "Canton Vaud", "text": "Il Canton Vaud (pronuncia francese ) in tedesco: \"Waadt\", in italiano storico \"Vado\"), \u00e8 uno dei 26 cantoni svizzeri, situato nella parte sud-occidentale della Svizzera romanda. La capitale \u00e8 Losanna. La cima pi\u00f9 alta del cantone \u00e8 la sommit\u00e0 di Les Diablerets (3.210 m s.l.m.), mentre il punto pi\u00f9 basso \u00e8 situato nella zona del Lago Lemano (372 m s.l.m.)\nLa geografia del cantone \u00e8 molto varia: il territorio diventa montano a nord ovest con il Massiccio del Giura, attraversa l'Altipiano svizzero e riprende a divenire montuoso ad est con le Alpi Bernesi mentre a sud \u00e8 quasi completamente bagnato dal Lago Lemano.\nGeografia fisica.\nIl cantone si estende dal Lago di Neuch\u00e2tel a nord, dove confina con il Canton Neuch\u00e2tel e il Canton Friburgo, al Lago Lemano a sud, dove confina con il Canton Ginevra e l'Alta Savoia (Francia). Sulla catena del Giura ad ovest, il cantone confina con i dipartimenti francesi di Ain (Rodano-Alpi), Giura, e Doubs (Franca Contea) e con il Canton Neuch\u00e2tel. Ad est, il canton Vaud confina con Canton Friburgo, Canton Berna, e Canton Vallese. L'area totale \u00e8 di 3.212\u00a0km\u00b2.\nEsiste anche una piccola enclave circondata dal territorio del Canton Friburgo, che contiene Avenches. D'altra parte, ci sono due enclavi del Canton Friburgo (Estavayer e Surpierre), e due del Canton Ginevra (C\u00e9ligny due volte), nel territorio del Canton Vaud.\nLa parte sud-est del cantone \u00e8 montagnosa ed \u00e8 interessata soprattutto dalle Alpi di Vaud e le Prealpi di Vaud. Les Diablerets con 3.210\u00a0m fa parte di queste montagne. Ci sono importanti ghiacciai su queste montagne, che ospitano rinomate stazioni sciistiche, come Les Diablerets e Leysin. L'area centrale del cantone, per contro, \u00e8 costituita da morene e quindi \u00e8 collinare. Lungo i laghi si trovano delle piane.\nStoria.\nLungo le rive dei laghi, il Canton Vaud era gi\u00e0 abitato in tempi preistorici. In seguito, nel I millennio a.C., il territorio fu abitato da popolazioni celtiche appartenenti alle culture di Hallstatt e La T\u00e8ne. Nel I secolo a.C. l'area fu popolata dalla trib\u00f9 celtica degli Elvezi.\nQuando gli Elvezi furono sconfitti dalle truppe di Cesare nel 58 a.C., il territorio fu annesso all'Impero Romano che vi fond\u00f2 citt\u00e0. Vevey (\"Viviscus\") e Losanna (\"Lausonium\" o \"Lausonna\") sono solo due delle molte citt\u00e0 che devono la loro origine a Roma.\nEccetto \"Viviscus\" che apparteneva alla \"Retia et Vindelicia\", l'area fu assegnata alla provincia della \"Gallia belgica\" ed all'interno di essa venne fondata nel 27 a.C. la \"Civitas Helvetiorum\" attorno alla sua capitale, Avenches (\"Aventicum\"), nei cui dintorni sono ancora molti resti romani.\nCon l'avvento del Cristianesimo nell'area dell'odierno Vaud furono stabilite due sedi vescovili: quella di Nyon e quella di Avenches, che nel 581 fu spostata a Losanna.\nMedioevo.\nTra il II e il IV secolo, l'area di Vaud venne ripetutamente invasa dalle trib\u00f9 Alemanne e, nel 443 vi si insediarono come \"foederati\" i Burgundi. Nel 534, i Franchi Merovingi conquistarono il regno dei Burgundi, nel frattempo divenuto indipendente in seguito alla caduta dell'Impero Romano d'Occidente.\nIn occasione della spartizione dell'Impero Carolingio il territorio dell'attuale Canton Vaud fu assegnato al regno di Germania con il trattato di Meerssen dell'870. Tuttavia, nell'888 Rodolfo fond\u00f2 il regno della Borgogna Transgiurana, di cui faceva parte la regione dell'odierno Vaud. Il suo successore Rodolfo II acquis\u00ec il Regno di Provenza nel 934 e unific\u00f2 i due stati nel Regno di Borgogna. Nel 1015 il vescovo di Losanna fu investito dal re Rodolfo III della contea di Vaud.\nAlla morte di Rodolfo III, nel 1032, il regno di Borgogna, e con esso il Vaud, fu incorporato nel Sacro Romano Impero. Inizialmente il Vaud era parte della contea di Borgogna. Nel 1128 la Borgogna Transgiurana fu concessa in feudo dall'Imperatore a Corrado I della famiglia feudale tedesca degli Z\u00e4hringen come ducato di \"Burgundia Minor\" ed a tale famiglia il feudo rimase fino all'estinzione nel 1218. Da parte loro, dopo un decennio di lotte contro gli Z\u00e4hringer i Vescovi di Losanna riuscirono a farsi riconoscere dagli Imperatori la qualit\u00e0 di principi dell'Impero sul piccolo territorio della Citt\u00e0, autonomi dai feudatari laici.\nDopo un breve periodo ai conti di Kyburg, nel 1234 il Vaud, escluso il territorio vescovile, pass\u00f2 a Pietro II di Savoia. Fu solo allora che alla regione venne data un'unit\u00e0 politica, stabilendo quello che oggi \u00e8 conosciuto come il Canton Vaud. Essa aveva il titolo di signoria o baronia di Vaud.\nIn alcuni periodi essa appartenne al conte, poi duca, di Savoia, in altri momenti era appannaggio di un ramo cadetto della famiglia (dal 1234 al 1359 e poi dal 1465 al 1476).\nDurante le guerre borgognone il Trattato di Friburgo stabiliva che la Confederazione svizzera restituisse ai Savoia una buona parte del Vaud contro il pagamento di una grossa somma; tuttavia gli svizzeri continuarono ad occupare i territori del Vaud, poich\u00e9 i Savoia non avevano i mezzi per pagare questo riscatto. Il territorio rimaneva comunque sotto il governo sabaudo.\nEt\u00e0 moderna.\nCon il declinare del potere dei Savoia, nel 1536, le terre vodesi vennero invase dall'esercito del Canton Berna e definitivamente conquistate. Esse vennero governate come territorio soggetto della citt\u00e0 di Berna. Il governo di Berna impose la Riforma con la forza e gli occupanti non furono amati dalla popolazione.\nQuesto malcontento si coagul\u00f2 in seguito alla Rivoluzione francese. Nel 1797 l'avvocato e patriota Fr\u00e9d\u00e9ric-C\u00e9sar de La Harpe cerc\u00f2 di convincere il generale Bonaparte a suscitare una rivoluzione in Svizzera. Nel 1798 le truppe francesi entrarono in Svizzera. L'appello alla rivoluzione non ebbe quasi seguito, se non nel Vaud, dove ebbe luogo una sollevazione pacifica contro il dominio bernese. I Francesi favorirono allora la proclamazione della \"Repubblica del Lemano\". Entro pochi mesi i Francesi occuparono tutta la Svizzera, proclamandovi la Repubblica Elvetica, ed allora anche la \"Repubblica del Lemano\" entr\u00f2 a farne parte come \"Canton Lemano\".\nNel 1803 l'Atto di Mediazione riconobbe definitivamente il Cantone come membro della Confederazione Svizzera e gli diede il nome attuale.\nL'attuale costituzione risale al 1831, ma venne sostanzialmente rivista negli anni 1845, 1861 e 1885. Alla met\u00e0 del XIX secolo il Canton Vaud si oppose con vigore al movimento separatista promosso dai cantoni cattolici (\"Sonderbund\") ed i suoi soldati vodesi combatterono vittoriosamente nella breve guerra che ne segu\u00ec.\nEconomia.\nLa capitale Losanna \u00e8 la citt\u00e0 principale del cantone. Attorno ad essa si concentra l'industria leggera, ma il cantone nel suo complesso non \u00e8 industriale. Alcune citt\u00e0 sono specializzate nella produzione di orologi, cioccolato e sigari. A Rolle ha sede un'azienda specializzata in attrezzature per lo snowboard (Nidecker). \n&lt;br&gt;Il cantone \u00e8 il maggior produttore di vino della Svizzera; la maggior parte del vino prodotto nel cantone \u00e8 bianco, e la maggior parte dei vigneti si trova sulla costa nord del Lago Lemano.\nL'agricoltura \u00e8 diffusa nelle aree lontane dal Lago Lemano. La barbabietola da zucchero \u00e8 una coltivazione importante attorno ad Orbe, il tabacco nella Valle di La Broye, mentre la frutta viene coltivata ai piedi delle montagne del Giura.\nL'allevamento di bestiame e il pascolo sono comuni nelle Alpi, ma anche sulle montagne del Giura. Nella regione alpina si trova anche una miniera di sale, a Bex.\nIl turismo \u00e8 importante in molte citt\u00e0 lungo il Lago Lemano. Le principali localit\u00e0 di villeggiatura lacustri comprendono Losanna, Montreux e Vevey. Villars-sur-Ollon e Leysin sono le principali stazioni di sci invernale.\nNel cantone si trova anche uno dei due politecnici federali: il Politecnico Federale di Losanna (EPFL), con sede a Ecublens.\nSociet\u00e0.\nEvoluzione demografica.\nLa popolazione \u00e8 in maggior parte di lingua francese e di religione protestante.\nI principali centri del cantone sono: Losanna (circa 135.000 abitanti nel 2016), Montreux-Vevey (70.000 abitanti) e Yverdon-les-Bains. La regione attorno a Nyon viene spesso considerata come parte dell'agglomerato di Ginevra. Tutte queste localit\u00e0 si trovano sul Lago Lemano, eccetto Yverdon, che si trova sul Lago di Neuch\u00e2tel. Altre citt\u00e0 sono: Aigle, Rolle e Renens.\nComuni principali.\nDi seguito sono riportati gli undici comuni del canton Vaud di oltre 10.000 abitanti:\nComuni del canton Vaud\nDistretti.\nIl Canton Vaud \u00e8 diviso in 10 distretti:"}
{"id": "17985", "revid": "1718925", "url": "https://it.wikipedia.org/wiki?curid=17985", "title": "Fissione nucleare", "text": "La scissione o fissione nucleare \u00e8 un processo chimico-nucleare e fisico-nucleare in cui il nucleo atomico di un elemento chimico pesante (ad esempio uranio-235 o plutonio-239) decade in frammenti di minori dimensioni, ovvero in nuclei di atomi a numero atomico inferiore, con emissione di una grande quantit\u00e0 di energia e radioattivit\u00e0.\nPu\u00f2 avvenire spontaneamente in natura oppure essere indotta artificialmente tramite opportuno bombardamento di neutroni. \u00c8 la reazione nucleare comunemente utilizzata nei reattori nucleari e nei tipi pi\u00f9 semplici di arma nucleare, quali le bombe all'uranio (come Little Boy che colp\u00ec Hiroshima) o al plutonio (come Fat Man che colp\u00ec Nagasaki). Tutte le bombe a fissione nucleare vengono militarmente etichettate come \"Bombe A\".\nStoria.\nLa prima fissione nucleare artificiale avvenne nel 1932 ad opera di Ernest Walton e John Cockcroft, che, accelerando protoni contro un atomo di litio-7 riuscirono a dividere il suo nucleo in due particelle alfa (cio\u00e8 due nuclei di elio). Il 22 ottobre 1934 la prima fissione nucleare artificiale di un atomo di Uranio fu realizzata da un gruppo di fisici italiani guidati da Enrico Fermi (i cosiddetti \"ragazzi di via Panisperna\") mentre bombardavano dell'uranio con neutroni. Il gruppo di fisici italiani per\u00f2 non si accorse di ci\u00f2 che era avvenuto ma ritenne invece di aver prodotto dei nuovi elementi transuranici.\nAlla fine del dicembre 1938, esattamente nella notte tra il 17 e il 18, due chimici nucleari tedeschi, Otto Hahn e il suo giovane assistente Fritz Strassmann, furono i primi a dimostrare sperimentalmente che un nucleo di uranio-235, qualora assorba un neutrone, pu\u00f2 dividersi in due o pi\u00f9 frammenti dando luogo cos\u00ec alla fissione del nucleo (fu la chimica Ida Noddack ad ipotizzare per prima la fissione nel 1934, mentre i fondamenti teorici si hanno grazie a Otto Frisch e a sua zia Lise Meitner). A questo punto per i chimici e fisici inizi\u00f2 a prendere forma l'idea che si potesse utilizzare questo processo, costruendo dei reattori che contenessero la reazione, per produrre energia o degli ordigni nucleari (la prima bomba atomica esplose il 16 luglio 1945 nel poligono di Alamogordo nel Nuovo Messico).\nDescrizione.\nNella fissione nucleare, quando un nucleo di materiale fissile (ovvero che fissiona con neutroni di modesta energia cinetica, detti termici) o fissionabile (ovvero che fissiona con neutroni di una certa minima energia cinetica) assorbe un neutrone, si divide producendo due o pi\u00f9 nuclei pi\u00f9 piccoli e un numero variabile di nuovi neutroni. Gli isotopi prodotti da tale reazione sono radioattivi in quanto posseggono un eccesso di neutroni e subiscono una catena di decadimenti beta fino ad arrivare ad una configurazione stabile. Inoltre nella fissione vengono prodotti normalmente 2 o 3 neutroni veloci liberi.\nL'energia complessivamente liberata dalla fissione di 1 nucleo di 235U \u00e8 di , una quantit\u00e0 elevatissima data dalla formula\ndove la prima massa \u00e8 la massa del sistema formato dal nucleo di 235U e dal neutrone incidente (sistema che si assume fermo nel riferimento del laboratorio), la seconda massa \u00e8 la somma delle masse dei nuclei e dei neutroni prodotti e \"c\" \u00e8 la velocit\u00e0 della luce nel vuoto (). Perci\u00f2 in questo fenomeno parte della massa/energia a riposo del sistema iniziale scompare e per la conservazione della massa/energia viene convertita in energia di altro tipo: la maggior parte (circa 170\u00a0MeV) in energia cinetica dei frammenti pesanti prodotti della reazione (nuovi atomi e neutroni). Circa 11\u00a0MeV sono trasportati via come energia cinetica dei neutrini emessi al momento della fissione, il resto \u00e8 sotto forma di energia elettromagnetica (raggi gamma). L'energia effettivamente sfruttabile come energia termica \u00e8 di circa 200\u00a0MeV per ogni fissione. Per raffronto in un comune processo di combustione, l'ossidazione di un atomo di carbonio fornisce un'energia di circa 4\u00a0eV, un'energia che \u00e8 un cinquantamilionesimo (1/50 000 000) di quella prodotta nella reazione nucleare di fissione.\nI nuovi neutroni prodotti possono venire assorbiti dai nuclei degli atomi di uranio-235 vicini: se ci\u00f2 avviene possono produrre una nuova fissione del nucleo. Se il numero di neutroni che danno luogo a nuove fissioni \u00e8 maggiore di 1 si ha una reazione a catena in cui il numero di fissioni aumenta esponenzialmente; se tale numero \u00e8 uguale a 1 si ha una reazione stabile ed in tal caso si parla di massa critica. La massa critica \u00e8 dunque quella concentrazione e disposizione di atomi con nuclei fissili per cui la reazione a catena si autoalimenta in maniera stabile ed il numero complessivo di neutroni presente nel sistema non varia. Se si varia tale disposizione allora il numero di neutroni assorbiti pu\u00f2 scendere, ed in tal caso la reazione si spegne, oppure aumentare, e si ha che la reazione cresce esponenzialmente ovvero non \u00e8 pi\u00f9 controllata. Per cui scrivendo:\nse la disposizione \u00e8 tale che si abbia K\u00a0&gt;\u00a01 allora il numero di neutroni aumenta, se K\u00a0&lt;\u00a01 diminuisce, mentre se K\u00a0=\u00a01 il numero di neutroni resta stabile e si parla di \"massa critica\". La quantit\u00e0 K viene definita in fisica del reattore come il fattore di moltiplicazione efficace ed \u00e8 fondamentale nel controllo del reattore stesso.\nLa fissione nucleare \u00e8 il procedimento su cui si basano i reattori nucleari a fissione e le bombe atomiche (o, meglio, nucleari). Se per i reattori nucleari il valore di K non deve superare mai il valore di 1 se non di una quantit\u00e0 bassissima (come quando si aumenta la potenza del reattore e allora si pu\u00f2 arrivare a K\u00a0=\u00a01,005) per le armi nucleari il valore di K deve essere il pi\u00f9 alto possibile e in tal caso si pu\u00f2 arrivare a K=1,2.\nL'uranio si trova in natura come miscela di due isotopi: 238U e 235U in rapporto di 150 a 1, dunque l'uranio-235 \u00e8 solo lo 0,7% del totale dell'uranio ed \u00e8 il solo ad essere fissile. Il processo di arricchimento consiste nell'aumentare la percentuale in massa di uranio 235U a scapito del 238U in modo da riuscire ad avere un numero di nuclei fissili sufficiente per far funzionare il reattore, in tal caso l'arricchimento varia dal 3% al 5%, o per costruire una bomba atomica, in tal caso l'arricchimento arriva fino al 90%. In una reazione, la presenza di impurit\u00e0 e di atomi di 238U e, nei reattori, di apposite barre di controllo che hanno lo scopo di controllare la reazione a catena, fanno s\u00ec che solo parte dei neutroni emessi venga assorbita dai nuclei di materiale fissile.\nResidui della reazione.\nGli atomi con un numero di massa maggiore hanno una percentuale di neutroni rispetto al peso atomico pi\u00f9 elevata rispetto a quelli con minor numero di massa, per cui un processo di fissione produce dei frammenti di fissione con un numero elevato di neutroni; tali isotopi per diventare stabili devono dunque presentare un decadimento beta pi\u00f9 volte. Il tempo di decadimento di tali elementi dipende dal tipo di nucleo prodotto e pu\u00f2 variare da pochi millisecondi fino a decine di anni. Per questo tutte le reazioni di fissione producono isotopi radioattivi alcuni dei quali rimangono attivi molto a lungo. Inoltre le reazioni di fissione dell'235U nei reattori nucleari avvengono in presenza di un gran numero di nuclei di 238U, questi assorbono parte dei neutroni prodotti trasformandosi in 239U (reazione di fertilizzazione) il quale in tempi rapidi decade due volte beta diventando plutonio-239 il quale ha un tempo di decadimento molto pi\u00f9 lungo (si dimezza in anni). Per cui le reazioni di fissione producono molte sostanze radioattive estremamente nocive, ma mentre le scorie che provengono dai prodotti da fissione decadono in pochi decenni il plutonio resta radioattivo per milioni di anni.\nIl decadimento radioattivo produce energia attraverso l'emissione di raggi beta (decadimento beta) e, per questo, \u00e8 importante raffreddare le barre di combustibile nucleare dopo lo spegnimento di un reattore o quando diventano non pi\u00f9 utilizzabili per produrre energia.\nPer costruire dei reattori nucleari che non producano scorie nucleari dagli anni cinquanta del XX secolo si stanno studiando dei reattori a fusione nucleare, ma per ora tali reattori hanno un funzionamento non continuo (si riesce a tenere 'accesa' la reazione di fusione nucleare per tempi dell'ordine di grandezza della decina di secondi); la ricerca in questo campo tuttavia va avanti, pur fra mille dubbi sulla loro possibile realizzabilit\u00e0 e ipotesi di avere il primo reattore funzionante entro il 2058. Il reattore nucleare a fusione pi\u00f9 promettente \u00e8 quello in corso di costruzione del progetto ITER nel sito francese di Cadarache."}
{"id": "17987", "revid": "1632387", "url": "https://it.wikipedia.org/wiki?curid=17987", "title": "Fusione nucleare", "text": "In chimica nucleare e in fisica nucleare, la fusione nucleare \u00e8 una reazione nucleare nella quale i nuclei di due o pi\u00f9 atomi si uniscono tra loro formando il nucleo di un nuovo elemento chimico.\nPerch\u00e9 la fusione sia possibile i nuclei devono essere avvicinati tra loro, impiegando una grande energia per superare la repulsione elettromagnetica. La fusione degli elementi fino ai numeri atomici 26 e 28 (ferro e nichel) \u00e8 una reazione esotermica, cio\u00e8 emette energia poich\u00e9 il nucleo prodotto dalla reazione ha massa minore della somma delle masse dei nuclei reagenti. Per gli atomi con numeri atomici superiori la reazione invece \u00e8 endotermica, cio\u00e8 assorbe energia. Alcune reazioni (in primo luogo quelle con una soglia di energia pi\u00f9 bassa, come la fusione di deuterio e trizio) determinano il rilascio di uno o pi\u00f9 neutroni liberi; questo crea, nella prospettiva dello sfruttamento come fonte di energia, alcuni importanti problemi tecnologici legati alla attivazione neutronica e alla schermatura.\nIl processo di fusione di nuclei atomici \u00e8 il meccanismo alla base delle stelle, rendendo possibile l'emissione di luce e il mantenimento costante delle loro dimensioni impedendone il collasso gravitazionale. La fusione \u00e8 stata per la prima volta prodotta artificialmente negli anni cinquanta per amplificare la potenza di una bomba atomica: questo tipo di ordigni \u00e8 stato chiamato bomba H. A partire dagli anni sessanta, sono stati eseguiti molti esperimenti per sfruttare l'energia prodotta dalla fusione, in primis per produrre energia elettrica. I reattori nucleari a fusione sono ancora in corso di progettazione e di costruzione.\nStoria.\nPartendo dagli esperimenti sulla trasmutazione dei nuclei di Ernest Rutherford, condotti all'inizio del XX secolo, la fusione in laboratorio di isotopi pesanti dell'idrogeno fu realizzata per la prima volta da Mark Oliphant nel 1932: nello stesso anno James Chadwick scopr\u00ec la particella neutrone. Durante il resto di quel decennio gli stadi del ciclo principale della fusione nucleare nelle stelle furono ricavati da Hans Bethe. Le ricerche sulla fusione per scopi militari cominciarono all'inizio degli anni quaranta come parte del Progetto Manhattan, ma questo fu realizzato solo nel 1951 (nelle esplosioni nucleari dell'Operation Greenhouse). La fusione nucleare fu impiegata per fini bellici per la prima volta il 1\u00ba novembre dell'anno 1952, nel corso dell'esplosione della bomba H chiamata in gergo \"Ivy Mike\".\nLe ricerche sullo sviluppo della fusione termonucleare controllata per scopi civili cominciarono in modo sistematico negli anni cinquanta, e continuano ancora oggi. Tra gli altri, nel 2021 sono in corso alcuni progetti con l'obiettivo di dimostrare la tecnologia: ITER, SPARC, DEMO e ARC.\nIn Italia, l'ENEA sta studiando la possibilit\u00e0 di realizzare un reattore a fusione nucleare controllata con confinamento magnetico, del tipo pi\u00f9 tradizionale, il tipo \"tokamak\".\nDescrizione.\nPanoramica sulle reazioni.\nPer la realizzazione di reattori a fusione, il primo problema \u00e8 stato finora quello di individuare reazioni aventi una bassa temperatura (tecnicamente si parla di energia di soglia).\nIl primo pensiero chiaramente \u00e8 naturalmente andato all'imitazione della natura: sappiamo che la fusione \u00e8 la fonte di energia delle stelle, tra cui il Sole, in cui il gas caldo \u00e8 tenuto confinato e coeso della loro stessa forza di gravit\u00e0, come \u00e8 stato spiegato nei paragrafi precedenti. Le reazioni delle stelle per\u00f2 hanno purtroppo temperature di soglia troppo alte per la resistenza dei materiali attuali e la capacit\u00e0 di tenere il plasma confinato e coeso.\nLe reazioni che verranno impiegate hanno una temperatura pi\u00f9 bassa di quelle standard nelle stelle (reazione deuterio-deuterio e ciclo del carbonio-azoto-ossigeno):\nreazione artificiale standard: D-T (la soglia pi\u00f9 bassa, ~14 keV)\nreazione delle stelle: D-D (le due reazioni avvengono con la stessa frequenza)\nreazione T-T\nAltre reazioni interessanti, per la maggior parte aneutroniche:\nreazione della fusione aneutronica standard, quella dell'3He (soglia di temperatura maggiore di pi\u00f9 di tre volte; difficolt\u00e0 di approvvigionamento dell'3He):\nspallazione del 6Li\nreazioni di attivazione neutronica del trizio, usate nelle bombe a fusione \"secca\" e in alcuni progetti di reattore a fusione:\nspallazione del 11B\nReazione artificiale.\nLa reazione da decenni (di gran lunga) pi\u00f9 studiata, per utilizzare la fusione in un reattore di una centrale per produrre energia elettrica, \u00e8 la fusione deuterio-trizio (D-T), perch\u00e9 \u00e8 quella che richiede la temperatura pi\u00f9 bassa.Tipicamente, questa reazione ha una temperatura di soglia di circa 200 milioni di gradi. In realt\u00e0, in gergo tecnico la temperatura viene espressa in kiloelettronvolt: 200 milioni di gradi sono uguali a 20 keV (per effettuare questa conversione bisogna moltiplicare per la costante di Boltzmann). Lo svantaggio della reazione standard D-T, la pi\u00f9 fredda, \u00e8 la produzione di neutroni a energia molto alta (14,1 MeV): per dare un'idea, circa 7 volte l'energia standard di un neutrone veloce da fissione, che corrisponde a quello prodotto dalla reazione di fissione nucleare dell'uranio 235. Il problema dei neutroni veloci \u00e8 che essendo privi di carica non possono essere confinati da un campo magnetico, ma a differenza dei neutrini i neutroni interagiscono in modo molto pesante con la materia. I neutroni in particolare tendono a rendere radioattivi gli acciai, il cemento armato, e altri materiali strutturali convenzionali, trasformando gli elementi chimici che contengono: il fenomeno \u00e8 chiamato attivazione neutronica. La presenza di neutroni veloci rende quindi necessario l'impiego di schermature molto pesanti (tipicamente piombo o cemento armato). Questo \u00e8 uno dei principali problemi per un reattore a deuterio-trizio, come ITER. I neutroni d'altra parte sono una fonte di calore interna alle pareti del reattore, che viene sfruttata nella produzione di energia elettrica. Inoltre, i neutroni vengono utilizzati per produrre il trizio attraverso reazioni di cattura neutronica del litio, facendo scorrere dietro le pareti del plasma del litio o una lega litio-piombo in cui il piombo scherma verso l'esterno e contribuisce a moltiplicare i neutroni veloci, aumentando il tasso di conversione del litio in trizio.\nReazione aneutronica.\nLa fusione 3He + D \u00e8 la rappresentante tecnologicamente pi\u00f9 importante delle \"fusioni aneutroniche\".\nLa sua temperatura di soglia per la reazione 3He + D \u00e8 stata misurata essere intorno ai 580 milioni di gradi (50 keV), e quella della D-T \u00e8 a 175 milioni di gradi (15 keV): l'aumento di temperatura risulta circa 3,3 (vedere la figura precedente con le curve delle probabilit\u00e0 di reazione alle varie temperature).\nQuesta reazione potrebbe diventare interessante come alternativa al T+D, ma sarebbe necessario l'aumento di pi\u00f9 di 6 volte dell'intensit\u00e0 di campo magnetico, e quindi della capacit\u00e0 di confinamento, che potrebbe essere offerto da elettromagneti che impiegano la tecnologia dei superconduttori ad alta temperatura.\nQuesti sarebbero naturalmente molto pi\u00f9 capaci di tenere confinato e coeso il plasma rispetto per esempio ai magneti superconduttori a bassa temperatura, che danno un campo intorno a 1 tesla per il reattore ITER di riferimento in Provenza. In effetti, un plasma di 3He e D attorno ai 580 milioni di gradi produce anche fusioni secondarie di tipo D+D, che sono neutroniche: lo si pu\u00f2 notare dalla vicinanza delle curve delle reazioni 3He +D e D + D in questa regione di temperatura. I neutroni della reazione standard D + T hanno infatti un'energia molto alta, circa 7 volte quella dei neutroni generati dalla fissione standard dell'uranio 235, e quindi sono molto pi\u00f9 penetranti. Invece, i neutroni lenti del D + D sono meno, e sono penetranti in modo simile a quelli della fissione standard siccome hanno un'energia simile; infine, attivano molto meno i materiali strutturali del reattore e quindi pongono meno problemi per lo schermaggio e lo smaltimento.\nPurtroppo, le due fusioni aneutroniche pi\u00f9 studiate in passato per fini militari sono state quella dell'elio-3 col trizio, e quella del litio-6 col deuterio.\nReazione delle stelle.\nCi sono studi che esplorano le possibilit\u00e0 di sfruttamento pacifico della reazione che avviene nelle stelle, quella deuterio-deuterio (D-D), che nel 50% dei casi produce neutroni con un'energia nettamente pi\u00f9 bassa (2,5 MeV circa). La temperatura di soglia della reazione \u00e8 per\u00f2 ancora pi\u00f9 elevata che nel caso 3He + D, per cui anche con i nuovi magneti basati sui superconduttori ad alta temperatura si pensa che non sia raggiungibile nell'orizzonte di qualche decina di anni.\nCinetica delle reazioni.\nNella fusione nucleare la massa e l'energia sono legate dalla teoria della relativit\u00e0 ristretta di Einstein secondo l'equazione:\nin cui:\nIn questo tipo di reazione il nuovo nucleo costituito e il neutrone liberato hanno una massa totale minore della somma delle masse dei nuclei reagenti, con conseguente liberazione di un'elevata quantit\u00e0 di energia, principalmente energia cinetica dei prodotti della fusione.\nAffinch\u00e9 avvenga una fusione, i nuclei devono essere sufficientemente vicini, in modo che la forza nucleare forte predomini sulla repulsione coulombiana (i due nuclei hanno carica elettrica positiva, si respingono): ci\u00f2 avviene a distanze molto piccole, dell'ordine di qualche femtometro (10\u221215 metri). L'energia necessaria per superare la repulsione coulombiana pu\u00f2 essere fornita ai nuclei portandoli ad altissima pressione (altissima temperatura, circa 10\u2077 kelvin, e/o altissima densit\u00e0).\nLa fusione nucleare, nei processi terrestri, \u00e8 usata in forma incontrollata per le bombe a idrogeno e in forma controllata nei \"reattori a fusione termonucleare\", ancora in fase sperimentale.\nL'energia potenziale totale di un nucleo \u00e8 notevolmente superiore all'energia che lega gli elettroni al nucleo. Pertanto l'energia rilasciata nella maggior parte delle reazioni nucleari \u00e8 notevolmente maggiore di quella delle reazioni chimiche. Ad esempio l'energia di legame dell'elettrone al nucleo di idrogeno \u00e8 di 13,6 eV mentre l'energia che viene rilasciata dalla reazione D-T mostrata in seguito \u00e8 pari a 17,6 MeV, cio\u00e8 pi\u00f9 di un milione di volte la prima. Con un grammo di deuterio e trizio si potrebbe quindi produrre l'energia sviluppata da 11 tonnellate di carbone.\nGli atomi interessati dal processo di fusione nucleare, in natura e in ingegneria, sono gli isotopi dell'atomo di idrogeno, caratterizzati da minimo numero atomico, a cui corrisponde la minima energia di innesco. Tuttavia all'interno delle stelle pi\u00f9 grandi \u00e8 possibile anche la fusione di elementi pi\u00f9 pesanti, si ritiene fino al ferro.\nLa fusione nucleare controllata potrebbe risolvere la maggior parte dei problemi energetici sulla terra, perch\u00e9 potrebbe produrre quantit\u00e0 pressoch\u00e9 illimitate di energia senza emissioni di gas nocivi o gas serra e con la produzione di limitate quantit\u00e0 di scorie radioattive fra cui il trizio; una piccola quantit\u00e0 di radioattivit\u00e0 residua interesserebbe solo alcuni componenti del reattore a fusione sottoposti a bombardamento neutronico durante i processi di fusione. Queste componenti sarebbero peraltro facilmente rimpiazzabili; i tempi di dimezzamento della radioattivit\u00e0 residua sarebbero confrontabili con la vita media della centrale (decine d'anni).\nApplicazioni.\nFonte di energia civile.\nNegli ultimi sessant'anni \u00e8 stato profuso un notevole sforzo teorico e sperimentale anche per mettere a punto la fusione nucleare per scopi civili anzich\u00e9 bellici ovvero per generare elettricit\u00e0 e anche come sistema di propulsione per razzi, potenzialmente molto pi\u00f9 efficiente e a molto minore impatto ambientale sia dei reattori nucleari a fissione, o della produzione centralizzata di energia convenzionale rappresentata principalmente da centrali termoelettriche e centrali idroelettriche.\nIl problema principale dagli anni '60 ad ora, e probabilmente anche per il prossimo futuro, \u00e8 rappresentato dalla difficolt\u00e0 di raggiungere un bilancio energetico positivo del reattore. Ad oggi, infatti, non si \u00e8 ancora riusciti a costruire un reattore che produca normalmente durante il suo funzionamento in continuo pi\u00f9 energia elettrica di quanta ne consumi per alimentazione dei magneti e sistemi ausiliari. Una volta raggiunto il bilancio energetico positivo, poi, bisogner\u00e0 assicurarsi anche un bilancio economico positivo.\nIl parametro principale che i tecnici usano per valutare la positivit\u00e0 del bilancio energetico di un reattore \u00e8 il \"parametro di Lawson\".\nAl momento, il reattore pi\u00f9 avanzato a fusione \u00e8 ITER: un reattore a fusione termonucleare (basato sulla configurazione di tipo tokamak). ITER \u00e8 un progetto internazionale cooperativo tra Unione europea, Russia, Cina, Giappone, Stati Uniti d'America, Corea del Sud e India. ITER per\u00f2 non \u00e8 ancora il prototipo di centrale di produzione di energia elettrica ma solo una macchina sperimentale destinata a dimostrare di poter ottenere le condizioni di guadagno energetico necessarie. DEMO \u00e8 invece il prototipo di centrale in fase di studio dagli stessi partecipanti al progetto ITER.\nIl progetto SPARC della Commonwealth Fusion Systems, di cui Eni \u00e8 maggiore azionista, ha l'obiettivo di realizzare un reattore sperimentale a fusione pi\u00f9 compatto ed economico rispetto a quello di ITER. Nel settembre 2021 \u00e8 stato testato un prototipo per dimostrare che \u00e8 possibile realizzare una camera di fusione in cui il confinamento del plasma \u00e8 assicurato da magneti superconduttori ad alta temperatura.\nConfinamento magnetico.\nUn plasma \u00e8 costituito da particelle cariche, e pu\u00f2 quindi essere confinato da un appropriato campo magnetico. Sono noti molti modi di generare un campo magnetico in grado di isolare un plasma in fusione; tuttavia, in tutte queste configurazioni, le particelle cariche che compongono il plasma interagiscono inevitabilmente con il campo, influenzando l'efficienza del confinamento e riscaldando il sistema. Due sono le geometrie che si sono rivelate interessanti per confinare plasmi per fusione: lo specchio magnetico e il \"toro magnetico\". Lo specchio magnetico \u00e8 una configurazione \"aperta\", cio\u00e8 non \u00e8 chiusa su s\u00e9 stessa, mentre il toro (una figura geometrica a forma di \"ciambella\") \u00e8 una configurazione chiusa su s\u00e9 stessa intorno a un buco centrale. Varianti del toro sono le configurazioni \"sferiche\", in cui il buco al centro del toro \u00e8 di dimensioni molto ridotte ma pur sempre presente.\nOgnuno di questi sistemi di confinamento ha diverse realizzazioni, che differiscono tra loro nell'enfatizzare l'efficienza del confinamento o nel semplificare i requisiti tecnici necessari per la realizzazione del campo magnetico. La ricerca sugli specchi magnetici e su altre configurazioni aperte (bottiglie magnetiche, \"pinch\" lineari, cuspidi, ottupoli, ecc.) ha avuto un grande sviluppo negli anni 1960-1970, poi \u00e8 stata abbandonata per le inevitabili perdite di particelle agli estremi della configurazione.\nInvece, una variante dei sistemi toroidali, il \"tokamak\", \u00e8 risultato essere una soluzione inizialmente pi\u00f9 semplice di altre per un'implementazione da laboratorio. Ci\u00f2, assieme a una prospettiva remunerativa futura, l'ha reso il sistema su cui la ricerca scientifica in questo settore ha mosso i suoi passi pi\u00f9 significativi. Attualmente il pi\u00f9 promettente esperimento in questo campo \u00e8 il progetto ITER. Esistono comunque delle varianti di configurazioni toroidali, come lo stellarator (che \u00e8 caratterizzato dall'assenza di un circuito per generare una corrente nel plasma) e la strizione a campo rovesciato (Reversed-field pinch).\nNel 2009 usando la macchina RFX a Padova \u00e8 stato dimostrato sperimentalmente che, in accordo con quanto previsto da un modello matematico, si pu\u00f2 migliorare il confinamento dando al plasma presente nel Reversed Field Pinch una forma a elica.\nIl 5 settembre 2021 l\u2019azienda americana Commonwealth Fusion Systems ha testato con successo un prototipo in scala 1:1 di un magnete basato su superconduttori HTS (High Temperature Superconductors). L'esperimento ha dimostrato per la prima volta che \u00e8 possibile realizzare una camera di fusione in cui il confinamento del plasma \u00e8 raggiunto attraverso questo tipo di supermagneti. Questa tipologia di camera di fusione potr\u00e0 consentire la realizzazione di un reattore sperimentale, denominato SPARC, molto pi\u00f9 piccolo rispetto agli altri prototipi ora in sviluppo. I dati raccolti da SPARC permetteranno di realizzare ARC, il primo impianto pilota industriale in grado di raggiungere le temperature necessarie per rendere possibile la fusione controllata di deuterio e trizio. Secondo le previsioni di CFS, il reattore SPARC potrebbe entrare in funzione gi\u00e0 nel 2025.\nConfinamento inerziale.\nIl combustibile nucleare pu\u00f2 essere compresso all'ignizione con un bombardamento di fotoni, di altre particelle o tramite un'esplosione. Nel caso dell'esplosione, il tempo di confinamento risulter\u00e0 essere abbastanza breve. Questo \u00e8 il processo usato nella bomba all'idrogeno, in cui una potente esplosione provocata da una bomba a fissione nucleare comprime un piccolo cilindro di combustibile per fusione.\nNella bomba all'idrogeno, l'energia sviluppata da una bomba nucleare a fissione viene utilizzata per comprimere il combustibile, solitamente un miscuglio di deuterio e trizio, fino alla temperatura di fusione. L'esplosione della bomba a fissione genera una serie di raggi X che creano un'onda termica che propagandosi nella testata comprime e riscalda il deuterio e il trizio generando la fusione nucleare.\nAltre forme di confinamento inerziale sono state tentate per i reattori a fusione, incluso l'uso di grandi laser focalizzati su una piccola quantit\u00e0 di combustibile, o usando gli ioni del combustibile stesso accelerati verso una regione centrale, come nel primitivo fusore di Farnsworth-Hirsch o nel fusore Polywell.\nBoro.\nNel 2004 scienziati russi, diretti da Krainov, riescono a produrre una reazione di fusione nucleare controllata innescata dal confinamento laser, tra protoni (atomi d'idrogeno privi dell'elettrone) e atomi di boro, alla temperatura di 1 miliardo di kelvin, senza emissione di neutroni e particelle radioattive, a esclusione di particelle alfa. Ma l'energia richiesta dal laser supera di molto quella prodotta dalla reazione.\nNel gennaio 2013, un gruppo di ricercatori italiani e cechi diretti dal Dr. Antonino Picciotto (Micro-nano facility, Fondazione Bruno Kessler, Trento) e dal Dr. Daniele Margarone (Institute of Physics ASCR, v.v.i. (FZU), ELI-Beamlines Project, 182 21 Prague, Czech Republic) hanno ottenuto il record di produzione di particelle alfa (10^9/steradiante) senza emissione di neutroni, utilizzando per la prima volta un target di silicio-boro-idrogenato ed un laser con intensit\u00e0 1000 volte inferiore rispetto agli esperimenti precedenti.\nBomba H.\nLa prima applicazione tecnica della fusione termonucleare, nella seconda met\u00e0 del XX secolo, fu l'amplificazione di energia di una bomba atomica ottenuta circondandola con un guscio esterno di idrogeno: questo dispositivo \u00e8 chiamato bomba H.\nFinora questo dispositivo non \u00e8 mai stato utilizzato su un obiettivo civile, ma solo sperimentato in siti di test svolti dalle grandi potenze della guerra fredda per lo pi\u00f9 durante gli anni '50 e '60 del XX secolo negli atolli dell'oceano Pacifico, causando la distruzione permanente dei siti (il caso emblematico \u00e8 l'atollo Bikini: dal 1997 l'atollo \u00e8 stato dichiarato nuovamente abitabile, ma le isole rimangono tuttora disabitate e ci sono grossi rischi per la popolazione), e un incremento sostanziale del fondo di radioattivit\u00e0 naturale nell'intero pianeta durante quegli anni."}
{"id": "17996", "revid": "1996368", "url": "https://it.wikipedia.org/wiki?curid=17996", "title": "Canton Vallese", "text": "Il Canton Vallese (AFI: , in tedesco e svizzero tedesco \"Kanton Wallis\"; in francese \"Canton du Valais\"; in romancio \"Chantun Vallais\"; in arpitano \"Quenton du Val\u00eas\") \u00e8 uno dei ventisei cantoni svizzeri, situato nella parte sud-occidentale della nazione, nelle Alpi Pennine, attorno alla valle del fiume Rodano, dalla sua sorgente fino al Lago Lemano. Appartiene alla Confederazione Elvetica dal 1815; la sua capitale \u00e8 Sion, che \u00e8 anche la citt\u00e0 pi\u00f9 popolosa del Vallese.\nGeografia fisica.\nIl Canton Vallese si trova nella parte Sudoccidentale della Svizzera. A sud e est confina con l'Italia (Valle d'Aosta e province di Vercelli e Verbano-Cusio-Ossola cio\u00e8 Piemonte), a sud-ovest con la Francia (dipartimento dell'Alta Savoia nel Rodano-Alpi). A nord il cantone confina con il Canton Vaud ed il Canton Berna; il Canton Uri e il Cantone Ticino si trovano a est.\n\u00c8 il terzo cantone pi\u00f9 vasto della Svizzera dopo il canton Grigioni e il canton Berna.\nL'ampia valle glaciale del Rodano domina la regione. Ci sono molte vallate laterali che si diramano da quella principale. Queste ultime variano dalle pi\u00f9 strette e remote alle pi\u00f9 ampie e popolate. In cima alla valle Mattertal si trova Zermatt, un villaggio turistico che \u00e8 dominato dal massiccio del Cervino (4478\u00a0m).\nIl Rodano fluisce nella valle principale scorrendo da est a ovest fino a Martigny, dove vira verso nord e entra nel Lago Lemano. Dopo la piccola citt\u00e0 di Saint-Maurice, la riva settentrionale del fiume appartiene al Canton Vaud. La valle principale \u00e8 delimitata dalle Alpi bernesi a nord e dalle Alpi Pennine a sud. Solo met\u00e0 dell'area totale del cantone \u00e8 considerata produttiva.\nMontagne.\nIl Canton Vallese \u00e8 interessato da molte delle principali vette alpine. Infatti nel Canton Vallese sono situate 51 tra le cime pi\u00f9 alte di 4000 metri, tra le quali il Cervino e la Punta Dufour, la pi\u00f9 alta montagna della Svizzera (), situata nel Massiccio del Monte Rosa.\nLe sezioni e sottosezioni alpine che interessano il cantone sono:\nValli.\nIl Vallese \u00e8 percorso essenzialmente dalla valle del Rodano. Da questa valle si dipartono tutta una serie di valli laterali. Tra queste si ricordano: la Val-d'Illiez, la Valle di Trient, la Valle di Bagnes, la Val d'Entremont, la Val Ferret, la Valle di Nendaz, la Val d'Herens, la Val d'Anniviers, la Turtmanntal, la Valle della Vispa, la Mattertal, la Saastal, la Valle di Nanz e la L\u00f6tschental.\nStoria.\nAntichit\u00e0 e Alto Medioevo.\nI Romani chiamavano l'alta valle del Rodano \"Vallis Poenina\". Essa venne probabilmente conquistata dai Romani nell'ambito della campagna della conquista delle Alpi fra il 26 ed il 14 a.C.: certamente le quattro trib\u00f9 celtiche del Vallese (Uberi, Seduni, Veragri et Nantuates) sono nominate nel monumento di La Turbie che celebra quella campagna. La regione fu incorporata nella provincia di Rezia. Ognuna delle trib\u00f9 costituiva una \"civitas\" che manteneva una certa autonomia interna. \nSotto il regno dell'imperatore Claudio (41-54), il Vallese venne staccato dalla provincia di Rezia e divenne la provincia procuratoria della \"Vallis Poenina\", che generalmente aveva lo stesso preside della provincia delle \"Alpes Graiae\". Vicino alla celtica \"Octodurus\" (l'odierna Martigny) venne fondato il capoluogo della provincia, \"Forum Claudii Vallensium\". Probabilmente fu in quest'occasione che le quattro \"civitates\" vennero riunite in una sola, la \"Civitas Vallensis\", i cui abitanti erano di diritto latino.\nTeodoro di Sion \u00e8 menzionato negli atti del 381 del concilio di Aquileia come vescovo di \"Octodurus\": \u00e8 il primo vescovo vallesano di cui si abbia notizia. Proprio Teodoro afferm\u00f2 di aver scoperto i resti dei martiri della Legione tebana ad \"Agaunum\" (l'odierna Saint-Maurice) e conseguentemente diede inizio al culto di San Maurizio.\nAlla fine del dominio romano sulla Gallia, nel 454, il Vallese venne incorporato nel regno dei Burgundi ed il futuro re Sigismondo nel 515 vi fond\u00f2 l'abbazia di Saint-Maurice d'Agaune, che divenne il centro religioso del Regno, meta di pellegrinaggi. Il regno dei Burgundi venne a sua volta annesso al regno dei Franchi nel 534.\nVerso il 585 la sede episcopale fu spostata da Martigny-\"Octodurus\" a Sion\ndivenuta nel frattempo la maggiore citt\u00e0 della Valle.\nCon il trattato di Verdun dell'843, il Vallese fu assegnato all'imperatore Lotario I. Dopo la morte di quest'ultimo, il Vallese fece parte dei domini del re di Lotaringia Lotario II, come sancito dal trattato di Pr\u00fcm dell'855, per poi entrare a far parte del Regno dei Franchi Orientali con il trattato di Meerssen dell'870.\nNell'888 Rodolfo fond\u00f2 il regno della Borgogna Transgiurana, di cui faceva parte il Vallese e si fece incoronare nell'abbazia di Saint-Maurice. Il suo successore Rodolfo II acquis\u00ec il Regno di Provenza nel 934 e li unific\u00f2 nel Regno di Borgogna.\nFra l'VIII ed il IX secolo la Valle sub\u00ec l'infiltrazione progressiva di popolazioni germaniche di lingua alemanna provenienti dall'Oberland bernese. Esse sembrano essersi inizialmente insediate sugli alpeggi fino ad allora disabitati. Conseguentemente, la frontiera linguistica, prima situata fra Briga e Visp si spost\u00f2 nell'XI secolo pi\u00f9 a valle, lungo il torrente Lonza.\nEt\u00e0 feudale.\nNel 999 il re Rodolfo III di Borgogna invest\u00ec dei diritti comitali i vescovi di Sion. Tuttavia le frontiere del \"commitatus vallensis\" non erano definite: sar\u00e0 solo nel XII secolo che la frontiera verr\u00e0 fissata presso la Dranse a Martigny.\nAlla morte di Rodolfo III, nel 1032, il regno di Borgogna, e con esso il Vallese, fu incorporato nel Sacro Romano Impero, di cui il vescovo di Sion divenne perci\u00f2 principe. La Borgogna Transgiurana a sua volta fu concessa in feudo dall'Imperatore alla casa di Z\u00e4hringen come ducato di \"Burgundia Minor\". Conseguentemente per circa due secoli la storia del Vallese fu una storia delle guerre fra i conti-vescovi di Sion e gli Z\u00e4hringer.\nDopo l'estinzione di questi nel 1218, il feudo pass\u00f2 ai Savoia e cos\u00ec per i successivi due secoli l'area fu dominata dalla lotta fra i Savoia ed i conti-vescovi. Pietro II di Savoia invase il Vallese nel 1260 conquist\u00f2 alcuni castelli e costrinse il vescovo ad accettare la pace e il torrente Morge (poco pi\u00f9 a valle di Sion) fu riconosciuto quale confine fra il Basso Vallese, sabaudo e francofono, e l'Alto Vallese, vescovile e germanofono, questo diviso fra vari feudatari vassalli del Vescovo, come i signori di Raron, quelli di La Tour-Chatillon, ed i conti di Visp. Nel 1291 il conte di Castello vendette Sempione e Gondo al vescovo di S\u00econ Boniface de Challant.\nAlla fine del Duecento inizi\u00f2 a riunirsi, in occasioni eccezionali, il Consiglio generale del Vallese episcopale (\"Consilium generale patrie\" o \"Consilium generale tocius terre Vallesii\"): ne facevano parte, oltre al Vescovo, i grandi feudatari, i rappresentanti delle comunit\u00e0 e del capitolo di Sion. Nel Quattrocento, in seguito alla fine dei domini feudali, all'indebolirsi del potere degli ecclesiastici diversi dal vescovo, e alla riunione dei comuni in \"degagne\", (decanie, in tedesco \"Zenden\") il Consiglio si trasform\u00f2 nella riunione, una o due volte l'anno, dei rappresentanti delle sette degagne, che erano quelle di Sion, Sierre, Leuk, Raron, Visp, Brig e Conches. Venne cos\u00ec gradualmente a formarsi quella che fino alla fine del '700 fu definita la \"Repubblica delle sette degagne\".\nAnalogamente, le signorie e le comunit\u00e0 del Basso vallese partecipavano regolarmente agli \"Stati di Savoia\".\nNel 1375 il Conte Verde conquist\u00f2 Sion: l'episodio rappresent\u00f2 la massima espansione sabauda nel Vallese. Nella rivolt\u00e0 che ne segu\u00ec le forze degli Zenden, alleate al Vescovo, rovesciarono il potere dei La Tour-Chatillon e i loro territori divennero soggetti alle degagne. Analogamente, nel 1388 gli Zenden sopraffecero le forze del conte e dei suoi nobili a Visp. \nDurante la rivolta di Raron dal 1410 al 1420 alcuni cantoni della Confederazione svizzera scesero in campo nel Vallese. Lucerna, il Canton Uri e Untervaldo si schierarono con i ribelli dell'Alto Vallese, mentre Berna appoggi\u00f2 la famiglia nobile di Raron. La rivolta riusc\u00ec nel cacciare i Raron ma port\u00f2 quasi alla guerra civile nella Confederazione. Il rovesciamento dei signori di La Tour, Visp e Raron in favore delle Degagne rappresent\u00f2 la fine del feudalesimo nel Vallese e l'inizio del patriziato ovvero la formazione di un'\u00e9lite in seno alle comunit\u00e0, in parte proveniente dalla piccola nobilt\u00e0. Il patriziato prese il posto della nobilt\u00e0 feudale anche nel Consiglio Generale.\nLa lotta fra le Degagne e il Vescovo.\nCon la nomina di Walther von Supersax di Conches a vescovo nel 1457 la parte germanofona della valle raggiunse definitivamente la supremazia. Allo scoppio della guerra con la Borgogna nel 1475 il vescovo di Sion e le Degagne si allearono a Berna. Nel novembre di quello stesso anno essi si impadronirono di tutto il Basso Vallese sabaudo fino Martigny. Nel marzo dell'anno successivo, dopo la vittoria di Grandson, essi conquistarono anche Saint-Maurice, Evian, Thonon e Monthey, ma dovettero restituire gli ultimi tre distretti nel 1477; distretti che peraltro vennero riconquistati nel 1536. Con il trattato di Thonon del 1569 Monthey, Val d'Illiez e Bouveret furono definitivamente annessi al Vallese. Questi distretti conquistati nel Basso Vallese furono sempre governati come territori soggetti dal vescovo coadiuvato dal Consiglio Generale (\"Conseil du Pays\") che riuniva i deputati delle Degagne.\nUna volta rovesciati i feudatari, inizi\u00f2 la lotta fra il vescovo e le Degagne, il cui patriziato aveva assimilato la piccola nobilt\u00e0, per il potere temporale. Nel 1435 il Consiglio Generale ottenne il controllo della nomina dei preti e dei funzionari. Qualche decennio pi\u00f9 tardi le Degagne ottennero anche il diritto di nominare ogni anno il proprio castellano.\nIl 12 marzo 1529 il Vallese divenne un alleato perpetuo (\"Zugewandter Ort\") della Confederazione Svizzera. Il territorio rimase cattolico anche a causa del potere spirituale che il vescovo di Sion mantenne fino al 1798.\nNel 1613 le Degagne imposero un nuovo accordo al vescovo, in base al quale il capitolo della Cattedrale conservava il diritto di presentare i candidati, ma era il Consiglio delle Sette Degagne a rimettere le insegne al nuovo vescovo. Il Vescovo divenne allora un principe elettivo ed il potere temporale apparteneva ormai solamente alle Degagne. Nel 1634 il Vallese divenne ufficialmente una repubblica, la Repubblica delle Sette Degagne (\"R\u00e9publique des Sept Dizains\", \"Republik der Sieben Zehenden\") sotto la direzione del principe vescovo e del balivo (\"bailli\").\nNel 1640 Kaspar Jodok von Stockalper organizz\u00f2 un servizio di corriere fra Milano e Ginevra attraverso il passo del Sempione,\nDalla rivoluzione francese ad oggi.\nLa Repubblica delle Sette Degagne dur\u00f2 fino al 1798, quando le truppe di Napoleone invasero il Vallese ed il 16 marzo proclamarono un'effimera Repubblica del Vallese, che fu rapidamente (1\u00ba maggio) incorporata nella Repubblica Elvetica. Tuttavia nel 1802 il territorio fu nuovamente costituito in una indipendente Repubblica del Rodano, che peraltro nel 1810 divenne il dipartimento francese del \"Simplon\" (Sempione).\nIl Vallese torn\u00f2 indipendente nel 1813 e due anni pi\u00f9 tardi, il 4 agosto 1815, entr\u00f2 nella Confederazione Svizzera come Cantone. Nel 1845 il Canton Vallese si un\u00ec alla lega separatista cattolica (\"Sonderbund\"), ma scelse di non combattere le truppe della Confederazione e nel 1847 si sottomise alle forze federali.\nEconomia.\nLa produzione del vino e il turismo sono tra le industrie principali del cantone\nTurismo.\nIl Vallese gode di una lunga tradizione turistica, che l'ha resa una rinomata destinazione turistica sia estiva che invernale. In questo cantone \u00e8 nato anche C\u00e9sar Ritz, il fondatore degli Hotel Ritz a Parigi e Londra che, negli ultimi decenni del XIX secolo e fino allo scoppio della Prima Guerra Mondiale, contribu\u00ec a sviluppare il concetto di albergo di lusso destinato ad una clientela agiata ed esigente, proveniente per lo pi\u00f9 dalla classe nobiliare di ogni parte del mondo.\nIl Vallese possiede pi\u00f9 di 120 destinazioni invernali e estive, tra cui:\nLa maggior parte delle stazioni \u00e8 situata a pi\u00f9 di 1500 metri d'altitudine e 9 comprensori sciistici si trovano al di sopra dei 3000 metri.\nIn Vallese, le cure di benessere, di bellezza e di rimessa in forma hanno una tradizione secolare. Gi\u00e0 i Romani, loro antenati, erano a conoscenza delle virt\u00f9 \u201ccurative\u201d delle acque vallesane. Le stazioni termali si trovano a Saillon, Leukerbad, Ovronnaz, Val-d'Illiez, Breiten e Brigerbad.\nIl Vallese ha 9 campi da golf in totale, cinque a 18 buche: Crans-Montana, Lo\u00e8che-les-Bains, Sierre, Sion, Verbier e quattro a 9 buche Crans-Montana, Obergesteln, Riederalp e Zermatt.\nGrazie all'impatto turistico in costante evoluzione, il Vallese ha visto svilupparsi un'offerta variata, come i parchi d'attrazione di Happyland New, il Labirinto Avventura, lo Swiss Vapeur Parc e Aquaparc.\nSettore secondario.\nLa pi\u00f9 alta diga a gravit\u00e0 del mondo si trova a Grande Dixence. Le centrali idroelettriche del cantone producono circa un quarto dell'elettricit\u00e0 svizzera.\nNei pressi di Visp si trova una grande fabbrica di produzione dell'alluminio. Altri prodotti metallici e chimici vengono prodotti vicino a Visp e Sierre. Nel cantone si trova anche una raffineria.\nSettore primario.\nE pi\u00f9 turismo e l'industria, anche l'agricoltura \u00e8 ancora importante, in particolare l'allevamento del bestiame sulle montagne e la produzione casearia nelle pianure. L'industria vinicola del cantone \u00e8 tra le principali della Svizzera. Nella regione esiste anche un grande numero di frutteti. La European Graduate School, che si concentra principalmente sui media e sulle comunicazioni, si trova nel cantone.\nSociet\u00e0.\nEvoluzione demografica.\nLa valle del Rodano era ancora in epoca medievale interamente romanza. Poi, nella parte orientale dell'odierno Canton Vallese, ebbe inizio l'immigrazione dei Walser che modific\u00f2 radicalmente il panorama etnico-linguistico nell'alta valle. Come risultato, il Canton Vallese \u00e8 oggi predominantemente di lingua francese nella parte occidentale e meridionale, mentre nella parte orientale e settentrionale del cantone si parla tedesco, lingua totalmente assente in passato nel cantone; la popolazione di lingua francese ammonta a circa due terzi del totale.\nL'intero cantone \u00e8 scarsamente abitato. Le citt\u00e0 pi\u00f9 grandi sono la capitale Sion (in tedesco: \"Sitten\"), Monthey, Sierre (in tedesco: \"Siders\"), Martigny e Briga-Glis. Oltre l'80% della popolazione \u00e8 di religione cattolica.\nIl Cantone Vallese ha messo tra i patrimoni culturali l'italianit\u00e0 grazie alla sua grande presenza, dovuta all'immigrazione dall'Italia.\nCultura.\nCucina.\nTipiche sono le preparazioni a base di formaggio, quali la \"cro\u00fbte au fromage\", (pane, vino e formaggio d'alpeggio fuso gratinato al forno) la raclette (formaggio fuso accompagnato da patate e sottaceti) e la fondue au fromage (tocchetti di pane o di patate infusi nel formaggio fuso insieme al liquore Kirsch, con varianti al cognac o al vino), che possono essere accompagnate con il Fendant, il vino bianco locale; ad uso turistico, come in tutta la Svizzera, la fondue bourguignonne (tronchetti di carne di manzo infusi nell'olio), la fondue chinoise (straccetti di manzo o di vitello bolliti nel brodo). Altro piatto tipico del Vallese, come di tutta la Svizzera, \u00e8 il R\u00f6sti a base di patate.\nAmministrazione.\nDistretti.\nIl Canton Vallese \u00e8 diviso in 13 distretti (in tedesco \"Bezirk\", in francese \"District\"), rappresentati con 13 stelle nello stemma cantonale:\nCitt\u00e0 e villaggi.\nIl Vallese \u00e8 conosciuto per le importanti stazioni sciistiche, ma anche per i caratteristici villaggi rurali tipici della zona. In seguito \u00e8 riportato un elenco dei principali villaggi e citt\u00e0 del Canton Vallese.\nBriga.\nBriga \u00e8 un comune di 12\u00a0000 abitanti circa, situato nella parte germanofona del Cantone, direttamente all'intersezione con la strada che porta al Passo del Sempione. Ha conosciuto un importante sviluppo grazie a Kaspar Jodok von Stockalper (1609-1691), che ha eretto l'omonimo castello nella citt\u00e0. Nel mese di settembre 1993 il comune ha subito gravi danni durante l'inondazione del fiume Saltina.\nCrans-Montana.\nCrans-Montana si erge a 1400 metri s.l.m., e sovrasta la citt\u00e0 di Sierre. Crans-Montana conta un'importante offerta alberghiera e di appartamenti, con 39\u00a0000 posti letto in totale. La stazione offre 140\u00a0km di piste da sci, oltre che un'immensa possibilit\u00e0 di passeggiate durante l'estate.\nLeukerbad.\nLeukerbad \u00e8 la stazione termale e di benessere pi\u00f9 grande delle Alpi, situata nella parte centrale del Vallese. D'estate offre anche 60\u00a0km di sentieri e in inverno la possibilit\u00e0 di sciare e di accedere alle piste da sci e alle terme con un solo biglietto forfettario.\nMartigny.\nMartigny \u00e8 situata in fondo alla Valle del Rodano, e conta circa 16\u00a0000 abitanti.\nMonthey.\nMonthey \u00e8 celebrata per il carnevale. Nella regione \u00e8 presente il comprensorio sciistico Portes du Soleil (tra il Lago Lemano e Dent du Midi). Si tratta del comprensorio sciistico pi\u00f9 grande del mondo, grazie ai suoi 650\u00a0km di piste. Grande scelta di Snowpark e di piste di slittino.\nSaas-Fee.\nSaas-Fee \u00e8 situata nella zona di Zermatt, nella valle a fianco della famosa stazione sciistica. Il villaggio \u00e8 circondato da una decina di cime di oltre 4000 metri. Per questo Saas-Fee \u00e8 a volte nominato come \"La Perla delle Alpi\". A Saas-Fee fa ombra il Dom, la pi\u00f9 alta cima interamente in territorio svizzero (4545 m.s.l.m.). Il comprensorio sciistico \u00e8 molto grande. Addirittura tramite un trenino in galleria si raggiunge la quota di 3456 metri sotto la cima dell'Allalinhorn, dove \u00e8 situato il ristorante girevole pi\u00f9 alto del mondo.\nSierre.\nSierre \u00e8 situata nella Valle del Rodano, a circa 15\u00a0km da Sion. Lo stemma del paesino \u00e8 un sole. Sierre \u00e8 soprannominata infatti \"La citt\u00e0 pi\u00f9 soleggiata della Svizzera\". Pu\u00f2 vantare pi\u00f9 di 300 giorni di sole annui.\nSion.\nSion \u00e8 la capitale del Canton Vallese. Famosi nella capitale sono la Basilica Val\u00e8re (Basilique de Val\u00e8re) e il Castello di Tourbillon (Ch\u00e2teau de Tourbillon), situati su due colline adiacenti.\nVerbier.\nVerbier \u00e8 una rinomata stazione sciistica. Il comprensorio 4-Vall\u00e9e (comprendente la regione di Verbier, Nendaz, Veysonnaz, Thyon e La Tzoumaz) \u00e8 il pi\u00f9 grande della Svizzera, con 410\u00a0km di piste ed 89 impianti di risalita. Impressionante \u00e8 la salita con la funicolare fino alla vetta principe della regione, il Mont-Fort (3330 m.s.l.m.).\nZermatt.\nLa fama di Zermatt \u00e8 data dal Cervino, la montagna per eccellenza della Svizzera (sebbene la vetta sia in codominio con l'Italia). Non solo sci invernale, Zermatt offre anche la pi\u00f9 grande possibilit\u00e0 di praticare sci estivo della Svizzera, nella regione Matterhorn Glacier Paradise. Qui si trova pure il Gornergrat, secondo punto pi\u00f9 ad alta quota in Europa accessibile con una ferrovia e il Piccolo Cervino (3883 metri s.l.m.), noto per essere la localit\u00e0 dove si teneva il chilometro lanciato."}
{"id": "18003", "revid": "9", "url": "https://it.wikipedia.org/wiki?curid=18003", "title": "Football gaelico", "text": ""}
{"id": "18004", "revid": "37401", "url": "https://it.wikipedia.org/wiki?curid=18004", "title": "Britannia", "text": "Britannia era il toponimo latino dato dai Romani all'attuale Gran Bretagna, probabilmente riprendendo una forma celtica. La storiografia impiega talvolta i termini Antica Britannia o Britannia preistorica per indicare quella fase della storia inglese che va dalla Preistoria alla conquista romana della Britannia (43 d.C.)\nLa Britannia fu abitata da ominidi per decine di migliaia di anni e dall'homo sapiens per diecimila anni. Tuttavia, nessuna popolazione pre-romana aveva una lingua scritta e per questa ragione tutto quello che si conosce della loro cultura e del loro stile di vita deriva dai ritrovamenti archeologici. La prima menzione scritta sulla Britannia e sui suoi abitanti risale al navigatore greco Pitea di Marsiglia (allora colonia greca), che esplor\u00f2 la costa britannica attorno al 325 a.C. Comunque, a partire dal Neolitico gli antichi popoli della Britannia furono coinvolti in scambi commerciali ed ebbero rapporti culturali intensi con il resto d'Europa, esportando soprattutto lo stagno di cui l'isola era ricca.\nLa storia della Britannia antica \u00e8 caratterizzata da ondate successive di colonizzatori provenienti dal continente, che portarono con loro nuove culture e tecnologie, anche se recenti acquisizioni archeologiche hanno messo in luce l'esistenza di un rapporto complesso fra la Britannia e il continente: molti dei cambiamenti verificatisi nella societ\u00e0 britannica sarebbero derivati dell'adozione, da parte dei nativi, di costumi stranieri.\nToponimo.\n\"Britannia\" viene dall'espressione greca \"Pretannikai Nesoi\" (), cio\u00e8 \"Isole Pretanniche\", utilizzata dal navigatore greco Pitea, originario di Massalia, che aveva circumnavigato la Gran Bretagna tra il 330 e il 320 a.C. e descrisse varie isole del Nord Atlantico fino all'estrema Thule (forse l'Islanda o le isole Shetland). Pitea descrisse Thule come la parte pi\u00f9 settentrionale della \"Prettanike\" () o delle \"Brettaniai\" (), il termine da lui usato per l'intero gruppo di isole nell'estremo nord-ovest.\nDiodoro Siculo, nel I secolo a.C., introdusse la forma \"Prettania\" (), mentre Strabone (\"Geografia\", 1.4.2) utilizza la forma \"Brettania\" (). Marciano di Eraclea, nel suo \"Periplus maris exteri\" scrive \"ai Prettanikai nesoi\" (): \"le isole Prettaniche\".\nNegli \"Ethnica\" di Stefano di Bisanzio \u00e8 attestata la glossa \"Albion\" () definita come: \nGli abitanti di queste isole \"Prettanike\" furono chiamati \"Priteni\" o \"Pretani\" (). Questi etnonimi derivano da un termine celtico che era probabilmente giunto alle orecchie di Pitea tramite i Galli, che potrebbero averlo usato come proprio termine per riferirsi agli abitanti di quelle isole. \"Priteni\" \u00e8 l'origine del termine gallese \"Prydain\", \"Britannia\", che ha origini in comune con il goidelico \"Cruithne\" usato per riferirsi ai primi abitanti di lingua brittonica dell'Irlanda e del nord della Scozia. Questi ultimi vennero chiamati in seguito Pitti o Caledoni dai Romani. .\nIl termine utilizzato introdotto da Pitea nel mondo classico coincide con \"Ynys Prydein\", il nome che gli antichi Celti davano all'isola. \"\"Ynys\", isola (reso in latino con \"insula\" e in greco con \"n\u00easos\"), sarebbe un'aggiunta contingente; il nome vero e proprio, \"Prydein\"\", \u00e8 riconducibile alla radice indoeuropea \"*kwer-\", incidere, il che fa pensare a tatuaggi rituali e forse all'abitudine degli antichi Pitti e Scoti di dipingersi il corpo. Comunemente si ritiene che dalla forma \"Prydein\" i Romani, sbarcati per la prima volta nell'isola con Gaio Giulio Cesare nel 55 a.C., abbiano tratto il termine \"Britannia\" con cui essi designavano l'isola pi\u00f9 settentrionale del loro impero. .\nI Romani usarono poi il nome \"Britannia\" per tutta l'isola, compreso il territorio a nord del Vallo di Adriano. \"Brittannia\", o \"Britt\u0101nia\", era il nome usato dai Romani fin dal I secolo a.C. Dopo la conquista romana nel 43 d.C., il nome fu utilizzato per dare il nome alla provincia romana, che venne cos\u00ec ristretto all'isola di Gran Bretagna (la porzione a sud del Vallo di Adriano). \"Britannia\", con una sola consonante \"-t-\", \u00e8 una forma secondaria, ma risale anch'essa al periodo romano. L\"'Historia Brittonum\" del IX secolo presenta un'eziologia per il nome introducendo il personaggio di Bruto di Troia.\nStoria.\nIl Paleolitico.\nIl Paleolitico in Britannia and\u00f2, approssimativamente, dal 750.000 al 10.000 a.C. circa. In questo lunghissimo periodo ci furono sia molti cambiamenti ambientali (comprese molte glaciazioni e interglaciazioni) sia lo stanziamento umano nell'area. Gli abitanti, in questo periodo, erano bande di cacciatori-raccoglitori nomadi, che inseguivano le mandrie di animali per tutta l'Europa settentrionale.\nEsistono prove della presenza umana in Britannia gi\u00e0 400.000 anni fa. A quell'epoca, l'isola era collegata all'Europa continentale da un ponte di terra. Asce di pietra, ritrovate nel Somerset negli anni settanta, suggeriscono l'esistenza di insediamenti paleolitici dell\"'Homo erectus\", un progenitore dell'uomo moderno.\nA partire dal 230.000 a.C. l'Uomo di Neandertal (\"Homo neanderthalensis\") abit\u00f2 quella che oggi \u00e8 la Britannia e spodest\u00f2 l\"'Homo erectus\". Prove della produzione di attrezzi in selce da parte dei neandertaliani sono state ritrovate nell'area del Kent, nell'Inghilterra meridionale.\nL'uomo moderno (\"Homo sapiens sapiens\") apparve per la prima volta in Britannia attorno al 30.000 a.C. I primi abitanti umani della Britannia erano costituiti in trib\u00f9 di cacciatori-raccoglitori.\nDurante gran parte di questo periodo la maggior parte della Britannia rest\u00f2 disabitata a causa della glaciazione.\nOssa e attrezzi di silice trovati sulle coste vicino ad Happisburgh, nel Norfolk, e a Pakefield, nel Suffolk dimostrano come l'Homo erectus fosse presente in Britannia gi\u00e0 attorno a 700.000 anni fa. A quel tempo, la parte meridionale e quella orientale erano collegate all'Europa continentale da un largo ponticello di terra, permettendo agli uomini di muoversi liberamente. L'attuale canale della Manica era un grande fiume che si dirigeva ad ovest e che era alimentato da dei tributari, poi divenuti gli attuali Tamigi e Senna. Questa ricostruzione ha fornito indizi sul primo itinerario utilizzato dagli abitanti dell'Eurasia per giungere in Britannia e che sarebbe stato un corso d'acqua, oggi scomparso, conosciuto con il nome di Bytham.\nSiti come Boxgrove nel Sussex attestano il successivo arrivo dell'Homo heidelbergensis, attorno a 500.000 anni fa. Questa specie umana produceva attrezzi di silice dell'Acheuleano e cacciava i grandi mammiferi dell'epoca. Erano soliti sospingere gli elefanti, i rinoceronti e gli ippopotami in cima alle scogliere o nelle paludi per ucciderli pi\u00f9 facilmente. \u00c8 probabile che i rigori della successiva glaciazione fecero complessivamente migrare gli uomini dalla Britannia e la regione non sembra essere stata pi\u00f9 occupata fino a quando il ghiaccio non si sciolse nel periodo interglaciale conosciuto come Hoxniano. Questo periodo pi\u00f9 caldo \u00e8 collocabile tra i 420.000 e i 360.000 anni fa e vide svilupparsi la lavorazione degli attrezzi di silice del Clactoniano in luoghi come il Barnfield Pit (nel Kent). Non si sa ancora se esistesse un rapporto, e se s\u00ec di che tipo, tra le industrie dell'Acheuleano e del Clactoniano.\nNel corso del nuovo periodo di un freddo intenso, durato fino a 240.000 anni fa circa, ci fu l'introduzione degli attrezzi di silice della cosiddetta tecnica Levallois, forse da parte di uomini giunti dall'Africa. Ma ritrovamenti fatti a Swanscombe e a Botany Pit sostengono l'ipotesi che la tecnologia di Levallois provenisse dall'Europa e non dall'Africa. Questa tecnologia pi\u00f9 avanzata rese pi\u00f9 efficace la caccia e quindi la Britannia un posto pi\u00f9 facile dove restare durante l'Era glaciale. Tuttavia, ci sono poche prove dell'occupazione umana durante il successivo periodo interglaciale detto Ipswichiano (circa 120.000 anni fa). Lo scioglimento dei ghiacci tagli\u00f2 fuori per la prima volta durante questo periodo la Britannia dal continente. E ci\u00f2 potrebbe spiegare la scarsa presenza di attivit\u00e0 umana. In generale, sembra esserci stato un graduale decremento demografico fra l'interglaciale Hoxniano e l'Ipswichiano e l'assenza di tracce archeologiche di esseri umani suggerisce che sarebbe stato il risultato di un graduale spopolamento.\nIl Neolitico.\nLa Britannia diventa un'isola.\nAttorno al 6500 a.C., la fine dell'Era glaciale produsse un innalzamento del livello marino, che tagli\u00f2 la Britannia dal resto dell'Europa continentale e la rese un'isola.\nPrimi insediamenti.\nAttorno al 4500 a.C. cominciarono ad emergere i primi insediamenti agricoli, quando degli immigranti dall'Europa arrivarono portando con s\u00e9 la conoscenza dell'agricoltura. Nel 3500 a.C. gli insediamenti agricoli esistevano in gran parte della Britannia. Sono stati trovati vasi d'argilla che risalgono al 4100 a.C.\nL'Et\u00e0 del bronzo e le genti della cultura del vaso campaniforme.\nAttorno al 2500 a.C. una nuova cultura arriv\u00f2 in Britannia, portata da un gruppo conosciuto come genti della cultura del vaso campaniforme. Ritenute originarie della penisola iberica, queste genti portarono in Britannia l'abilit\u00e0 di fabbricare armi e attrezzi di metallo. Inizialmente utilizzando il rame, ma a partire dal 2150 a.C., i fabbri scoprirono come produrre il bronzo, molto pi\u00f9 resistente del rame, mescolando rame e stagno. Grazie a loro l'et\u00e0 del Bronzo arriv\u00f2 in Britannia. Nel corso dei mille anni successivi, il bronzo rimpiazz\u00f2 gradualmente la pietra, come materiale principale per la fabbricazione di attrezzi e armi.\nLa Britannia aveva grandi riserve di stagno nelle aree della Cornovaglia e del Devon, nell'attuale Inghilterra meridionale, e quindi inizi\u00f2 l'estrazione dello stagno. Attorno al 1600 a.C., il sud-ovest della Britannia speriment\u00f2 un boom commerciale, e lo stagno britannico veniva esportato in tutta Europa.\nLa popolazione di questa cultura era anche abile nella produzione di ornamenti in oro, e molti esempi di questa produzione sono stati rinvenuti nelle tombe dei benestanti. Essi seppellivano i propri morti in tumuli di pietra, spesso con una coppa a fianco del corpo da cui il nome in inglese: \"Beaker culture\" (\"Beaker\" in inglese significa \"coppa\"). Essi furono anche in gran parte responsabili della costruzione di molti famosi siti preistorici, come Stonehenge (anche se un precedente circolo di legno esisteva in quel luogo) e diversi altri circoli di pietra.\nA partire dal 1500 a.C. circa, il potere delle genti di Beaker inizi\u00f2 a declinare.\nEsiste del dibattito tra gli archeologi circa il fatto se le genti di Beaker furono una razza che migr\u00f2 in massa in Britannia dal continente. O se la cultura di Beaker, che era comune in tutta Europa, venne diffusa in Britannia attraverso i commerci e i collegamenti culturali. Il pensiero moderno propende per la seconda ipotesi.\nL'Et\u00e0 del ferro e i Celti.\nAttorno al 750 a.C. le tecniche di lavorazione del ferro raggiunsero la Britannia dall'Europa meridionale portandovi l'et\u00e0 del Ferro. Il ferro era pi\u00f9 forte e pi\u00f9 abbondante del bronzo, e rivoluzion\u00f2 molti aspetti della vita. Il pi\u00f9 importante fu l'agricoltura. L'aratro con la punta in ferro poteva lavorare la terra pi\u00f9 velocemente dei precedenti in legno o in bronzo, e l'ascia di ferro poteva ripulire le foreste pi\u00f9 efficientemente.\nI Celti.\nAttorno al 900 a.C. una nuova ondata di colonizzatori arriv\u00f2 in Britannia. Questi sono conosciuti come Celti, e per il 500 a.C. avevano colonizzato la maggior parte della Britannia. I Celti erano artigiani estremamente abili e produssero gioielli dai motivi intricati e armi in bronzo e ferro.\nI Celti vivevano in gruppi tribali altamente organizzati, tipicamente governati da un capo trib\u00f9. I loro gruppi erano organizzati in una \"classe alta\" di guerrieri (che tipicamente si faceva crescere dei lunghi baffi) e una \"classe bassa\" di schiavi e lavoratori. Di norma i Celti vivevano in semplici capanne.\nI guerrieri Celti erano famosi per essere feroci e impavidi, donne guerriere e condottiere non erano sconosciute. La pi\u00f9 famosa tra queste fu Boudicca.\nI Celti praticavano il paganesimo, sotto la guida dei druidi (sacerdoti). La classe dei druidi era potente quasi quanto quella dei guerrieri nelle trib\u00f9 celtiche. La cultura celtica non aveva lingua scritta, quindi leggi e rituali venivano tramandati oralmente.\nQuando i Celti aumentarono di numero scoppiarono lotte tra trib\u00f9 rivali. Questo port\u00f2 alla costruzione di fortificazioni. Anche se le prime erano state costruite gi\u00e0 nel 1500 a.C., le fortificazioni raggiunsero il loro culmine in periodo celtico.\nQueste fortificazioni consistevano di un'area di terreno elevato, circondata da una profonda trincea, con la terra ammassata in banchi e l'area era circondata da una palizzata. Tale configurazione era facilmente difendibile dagli assalti. Queste fortificazioni vennero inizialmente pensate come luoghi di rifugio temporaneo, ma con il passare del tempo le fortificazioni divennero sempre pi\u00f9 ampie ed iniziarono ad ospitare insediamenti permanenti e centri di commercio.\nMolte di queste fortificazioni vennero costruite nell'Inghilterra occidentale e sud-occidentale, anche se ne sono stati trovati esempi fin nella Scozia settentrionale.\n200 a.C. - 43 d.C..\nGli ultimi secoli prima dell'invasione Romana videro l'influsso di rifugiati dalla Gallia (l'attuale Francia e Belgio), conosciuti come Belgi, che vennero soppiantati con l'espandersi dell'Impero Romano.\nA partire dal 175 a.C. circa, si insediarono nelle aree di Kent, Hertfordshire ed Essex, e portarono con loro un'abilit\u00e0 nella produzione di vasellame molto pi\u00f9 avanzata di quella impiegata in precedenza. I Belgi erano stati parzialmente romanizzati e furono responsabili della creazione dei primi insediamenti sufficientemente grandi da poter essere chiamati citt\u00e0.\nAnche se non c'era niente che potesse somigliare all'unit\u00e0 politica tra le diverse trib\u00f9 che abitavano la Britannia, le prove suggeriscono che la vita divenne pi\u00f9 stabile e meno guerresca.\nGli ultimi secoli prima dell'invasione romana videro una crescente sofisticazione della vita britannica. Barrette di ferro iniziarono ad essere utilizzate come moneta a partire dal 100 a.C., il commercio interno e con l'Europa continentale fior\u00ec, soprattutto grazie alle vaste riserve minerarie della Britannia.\nCon l'espansione verso nord dell'Impero romano, fu probabilmente a causa del fatto che molti rifugiati dalle zone occupate da Roma vi si trasferirono, o a causa delle sue riserve minerarie, che Roma inizi\u00f2 a interessarsi alla Britannia."}
{"id": "18005", "revid": "1711941", "url": "https://it.wikipedia.org/wiki?curid=18005", "title": "Canton Neuch\u00e2tel", "text": "Il Cantone di Neuch\u00e2tel (in italiano si usa l'aggettivo \"neocastellano\", ma non \"Neocastello\" o \"Nuovo Castello)\"; in francese: \"Canton de Neuch\u00e2tel\"; in tedesco: \"Kanton Neuenburg\"; in romancio: \"Chantun Neuch\u00e2tel\") \u00e8 un cantone della Svizzera. \u00c8 situato nella Svizzera occidentale. La capitale \u00e8 Neuch\u00e2tel.\nGeografia fisica.\nIl Cantone di Neuch\u00e2tel si trova nella Svizzera occidentale. A nord-est confina con il Cantone di Berna e il Canton Giura, a nord-ovest con la Francia (dipartimento del Doubs in Franca Contea). Il lago di Neuch\u00e2tel si trova nella parte sud-ovest del cantone, mentre il Canton Vaud si trova sul confine di sud-ovest e il Canton Friburgo sul confine sud-est. Il cantone giace nella parte centrale della Catena del Giura. Il lago di Neuch\u00e2tel bagna le terre meridionali, mentre il fiume Doubs bagna la parte settentrionale.\nIl cantone viene comunemente diviso in tre regioni. La regione della \"Vignoble\" si trova lungo il lago. Il suo nome deriva dai molti vigneti che vi si trovano. La regione chiamata \"Les Vall\u00e9es\" giace pi\u00f9 a nord. Le due valli pi\u00f9 grandi del Canton Neuch\u00e2tel si trovano in questa regione (la \"Valle del Ruz\" e la \"Val de Travers\"). Entrambe le valli si trovano a circa 700\u00a0m s.l.m. La regione pi\u00f9 elevata del cantone \u00e8 quella delle \"Montagne del Neuch\u00e2telois\" dai 900 ai 1065\u00a0m. Questa regione \u00e8 composta da una lunga valle che ospita La Chaux-de-Fonds, Le Locle e La Br\u00e9vine.\nStoria.\nIl nome del cantone deriva da quello latino di \"Novum Castellum\". Rodolfo III di Borgogna menzion\u00f2 Neuch\u00e2tel nelle sue volont\u00e0 del 1032. La dinastia del conte Ulrich von Fenis conquist\u00f2 la citt\u00e0 e i suoi territori nel 1034. La dinastia prosper\u00f2 e per il 1373 tutte le terre ora parte del cantone appartenevano al conte. Nel 1405 le citt\u00e0 di Berna e Neuch\u00e2tel entrarono in unione. Le terre di Neuch\u00e2tel passarono ai signori di Friburgo all'incirca un secolo dopo, e quindi nel 1504 al casato francese dei Orl\u00e9ans-Longueville.\nIl predicatore francese Guglielmo Farel, nel 1530, port\u00f2 la riforma nel cantone. Quando la casa di Orl\u00e9ans-Longueville si estinse, nel 1707, i suoi titoli e territori di Neuch\u00e2tel vennero ereditati dalla casata dei sovrani di Prussia. Il re di Prussia fu capo della regione fino al 1848, con l'eccezione del periodo tra il 1806 e il 1814, quando le terre vennero governate da un maresciallo di Napoleone, Louis Alexandre Berthier. Nel 1815 il Canton Neuch\u00e2tel venne ammesso come membro pieno nella Confederazione Elvetica. Fu il primo tra i cantoni ammessi che non fosse una repubblica. La situazione cambi\u00f2 nel 1848 quando ebbe luogo una rivoluzione pacifica e venne istituito un governo repubblicano. Il re di Prussia non si arrese immediatamente e ci furono diversi tentativi di una contro-rivoluzione. Nel 1857 il re di Prussia rinunci\u00f2 definitivamente alle pretese sulla regione.\nEconomia.\nIl cantone \u00e8 rinomato per i suoi vini, prodotti attorno al lago di Neuch\u00e2tel. Nelle valli sono attive l'allevamento del bestiame e produzione casearia, ma il Canton Neuch\u00e2tel ha una buona reputazione soprattutto per l'allevamento dei cavalli. La produzione di orologi \u00e8 ben radicata nel cantone, cos\u00ec come, di recente, la meccanica fine e la produzione di microchip.\nPopolazione.\nI circa 178.000 abitanti (al 2016) sono equamente distribuiti tra molte piccole citt\u00e0 e villaggi che costeggiano la riva del lago di Neuch\u00e2tel. La densit\u00e0 media di popolazione \u00e8 di 222 abitanti per km\u00b2 (802\u00a0km\u00b2). Neuch\u00e2tel (circa 33.000 abitanti al 2010) \u00e8 la capitale del cantone, mentre La Chaux-de-Fonds (circa 37.500 abitanti al 2010) \u00e8 il pi\u00f9 grande insediamento del cantone. Circa 38.000 abitanti del cantone (vale a dire quasi un quarto della popolazione) sono di origine straniera.\nAppartenenza linguistica.\nLa popolazione \u00e8 quasi interamente di lingua francese. Fino ai primi decenni del XIX secolo la popolazione locale parlava francoprovenzale, il quale cadde in disuso in favore del francese per effetto della rapida industrializzazione e delle migrazioni interne. Stando alle testimonianze di vari intellettuali, gi\u00e0 tra gli anni 1850 e 1870 il francoprovenzale neuch\u00e2telois risultava quasi completamente caduto in disuso anche nelle zone rurali e destinato a una fine prossima; gli ultimi locutori morirono a Le Landeron nel corso degli anni 1920. A partire dal 1890 un gruppo di ricercatori guidati dal dialettologo Louis Gauchat aveva avviato un ampio progetto di documentazione dei dialetti locali. Malgrado la sua definitiva estinzione, il francoprovenzale neuch\u00e2telois \u00e8 stato rivitalizzato nel XXI secolo da una famiglia di appassionati.\nAppartenenza religiosa.\nStoricamente, tale cantone \u00e8 stato largamente protestante, ma negli ultimi decenni ha ricevuto un notevole afflusso di arrivi cattolici. Nel 2000, la sua popolazione era divisa principalmente tra protestanti (38%) e cattolici (31%).\nMunicipalit\u00e0.\nLa seguente \u00e8 una lista di municipalit\u00e0 (\"communes\"), suddivise per distretto.\nNel 2009, nel 2013 e nel 2016 sono avvenute cinque fusioni di comuni, con la nascita di quattro nuove municipalit\u00e0 e l'ampliamento di una municipalit\u00e0 preesistente, a discapito di trenta comuni (in \"corsivo\" la sede comunale)."}
{"id": "18007", "revid": "154639", "url": "https://it.wikipedia.org/wiki?curid=18007", "title": "Charles Sanders Peirce", "text": "Conosciuto per i suoi contributi, oltre che alla logica anche all'epistemologia, Peirce \u00e8 stato un importante studioso, considerato fondatore del pragmatismo e uno dei padri della moderna semiotica (o teoria del segno, inteso come atto di comunicazione). \nNegli ultimi decenni il suo pensiero \u00e8 stato fortemente rivalutato, fino a porlo tra i principali innovatori in molti campi, specialmente nella metodologia della ricerca e nella filosofia della scienza.\nBiografia.\nFiglio di Benjamin, noto matematico dell'Universit\u00e0 di Harvard al quale deve la formazione logico-matematica, dopo aver studiato alla Harvard per due anni, Peirce dal 1861 lavor\u00f2 per lo U.S. Coast and Geodetic Survey. In questi anni sub\u00ec, per sua stessa ammissione, l'influsso del movimento trascendentalista e specialmente di Emerson nonch\u00e9 quello di Kant e dell\u2019estetica di Schiller.\nCerc\u00f2 di ottenere una cattedra universitaria di logica ma riusc\u00ec ad avere solo incarichi provvisori; tra il 1864 e il 1884, tenne corsi di logica presso la Johns Hopkins University di Baltimora, il Lowell Institute di Boston e la stessa Universit\u00e0 di Harvard.\nDi grande importanza sono i suoi scritti di logica, nei quali Peirce sviluppa i temi della corrente algebrista di George Boole con un originale calcolo delle relazioni, basando le sue ricerche sugli sviluppi dell'algebra booleana e di Augustus De Morgan.\nNel 1891, ricevuta una piccola eredit\u00e0, si ritir\u00f2 a Milford dove trascorse in isolamento e povert\u00e0 gli ultimi anni della sua vita lasciando numerosi manoscritti importanti per molti settori della filosofia e della matematica.\nIn alcuni dei suoi scritti degli anni \u201870 viene gettata la base della corrente filosofica del pragmatismo. Molti anni pi\u00f9 tardi, Peirce denomin\u00f2 \"pragmaticismo\" la sua visione di questa filosofia.\nEgli infatti voleva distinguersi da William James che accusava di aver impoverito il pragmatismo con l'esclusione dal suo fondamento logico-semiotico, considerato la parte fondamentale di una teoria della conoscenza.\nI suoi scritti sono raccolti in otto volumi (\"The Collected Papers of Ch.S. Peirce\"), vol. 1\u20136 (1931\u20131935), vol. 7\u20138 (1958).\nUna nuova edizione, in ordine cronologico, \u00e8 in corso di pubblicazione a cura del \"Peirce Edition Project\".\nTeoria.\nPeirce si dedic\u00f2 per molti anni all'indagine filosofica intorno ai temi riguardanti in particolar modo gli aspetti logici dell'epistemologia, ovvero della filosofia della scienza, segnalando e approfondendo il metodo abduttivo, il metodo razionale per formulare delle ipotesi e che si definisce come il passaggio dal conseguente all\u2019antecedente (vietato nella logica deduttiva).\nSecondo l'autore, il valore conoscitivo delle ipotesi che vengono formulate dipende dal grado di predizione che esse dimostrano; perci\u00f2 il valore di una ipotesi teorica \u00e8 dato dalla possibilit\u00e0 o meno che essa fornisca previsioni riguardo al dato fenomeno.\nIn Italia il pragmatismo, o pragmaticismo, di Peirce diede un grande contributo alla ridefinizione dello spazio concesso alla conoscenza scientifica, fondandolo su una concezione epistemologica che si opponeva sia al determinismo positivista, sia al neoidealismo antiscientifico nato con Croce che caratterizzavano l'Italia all'inizio del XX secolo.\nPeirce evidenzi\u00f2 la natura probabilistica di tutti i procedimenti scientifici, che come tali, devono avvalersi delle tecniche di campionamento. Secondo l'autore, nel mondo non esiste alcuna necessit\u00e0, e anzi il mondo \u00e8 immerso nel dominio del caso, che Peirce denomin\u00f2 \"tichismo\".\nUna delle pi\u00f9 importanti asserzioni filosofiche di Peirce fu la definizione della credenza come ultimo fine di ogni indagine; l'autore rintracci\u00f2 alcuni metodi atti all'inquadramento della credenza: quello della tenacia, quello dell'autorit\u00e0 e quello metafisico. Ma tutti questi metodi contengono il difetto intrinseco di non poter essere dichiarati falsi; quindi solo il metodo scientifico pu\u00f2 accogliere la correzione e perci\u00f2 accetta la sua fallibilit\u00e0.\nIl \"fallibilismo\" fu un elemento prioritario del pensiero di Peirce, anticipando il giustificazionismo di Karl Popper, allo stesso modo del concetto dell'evoluzione, tipico della sua epoca.\nSegno, interpretante, oggetto.\nNell'ambito della semiotica elabor\u00f2 una teoria riguardante qualsiasi processo di significazione, o semiosi. In questo contesto Peirce utilizz\u00f2 il termine traduzione riferendosi al processo tramite cui \u00e8 possibile ricavare significato da un segno. Tale processo si basa sulla relazione fra tre elementi: segno, oggetto e \"interpretante\". \nSegno.\nPu\u00f2 essere qualsiasi cosa susciti un'interpretazione: un'immagine, un rumore, una melodia, un gesto, un sogno. Affinch\u00e9 un elemento funga effettivamente da segno deve essere percepito come tale ed entrare in relazione con un oggetto producendo nella mente del soggetto una rappresentazione mentale che stabilisce la relazione tra quel segno e quell'oggetto. Nel caso dei codici naturali, le lingue, i segni sono le parole, le lettere, le frasi. (Se con lettere si intendono i fonemi, questi non sono considerati segni, perch\u00e9 non sono portatori di un significato proprio. Affinch\u00e9 un'unit\u00e0 possa essere ritenuta come un segno essa deve possedere sia un significante che un significato).\nInterpretante.\n\u00c8 una porzione di materiale mentale, un'idea o un pensiero, che interpreta il segno e lo collega all'oggetto. L'interpretante \u00e8 soggettivo e incostante. Un segno non produce sempre lo stesso interpretante. Sicuramente due individui differenti avranno di uno stesso segno due interpretanti diversi, ma anche uno stesso individuo che incorre in un segno due volte, a distanza di tempo l'una dall'altra, potrebbe produrre due interpretanti diversi.\nBisogna fare attenzione a non considerare l'interpretante come una \"persona che interpreta\". La parola \"interpretante\" \u00e8 una sorta di abbreviazione per \"segno interpretante\", si tratta quindi di un segno mentale, mentre \u00e8 l\"interprete\" la persona che interpreta.\nOggetto.\nCi\u00f2 a cui rimanda il segno attraverso l'interpretante. Esiste a prescindere dal segno ma \u00e8 conoscibile solo per mezzo del segno. Pu\u00f2 essere percepibile o immaginabile. Si tratta del significato che una persona attribuisce a un segno.\nQueste osservazioni di Peirce sono di enorme portata per la scienza della traduzione."}
{"id": "18010", "revid": "56620", "url": "https://it.wikipedia.org/wiki?curid=18010", "title": "Erba medica", "text": ""}
{"id": "18012", "revid": "33825", "url": "https://it.wikipedia.org/wiki?curid=18012", "title": "Erba medica marina", "text": ""}
{"id": "18016", "revid": "2164979", "url": "https://it.wikipedia.org/wiki?curid=18016", "title": "Canton Ginevra", "text": "Il Cantone di Ginevra \u00e8 il pi\u00f9 occidentale tra i cantoni svizzeri, il cui territorio \u00e8 confinante con la Francia per la maggior parte del suo perimetro ed \u00e8 centrato attorno alla citt\u00e0 di Ginevra. Il nome ufficiale \u00e8 \"R\u00e9publique et Canton de Gen\u00e8ve\"; come pure altri cantoni svizzeri (Neuch\u00e2tel e Ticino), infatti, Ginevra si definisce \u00abrepubblica e cantone\u00bb della Confederazione Svizzera.\nIl Canton Ginevra si trova all'estremit\u00e0 sud-occidentale della Svizzera ed \u00e8 una delle aree pi\u00f9 cosmopolite della nazione. La capitale, Ginevra, centro storico della Riforma Calvinista, esercita una significativa influenza sull'intero cantone, che essenzialmente consiste nella citt\u00e0 e nel suo circondario.\nGeografia fisica.\nLa superficie del Canton Ginevra \u00e8 di 282\u00a0km\u00b2. Il cantone \u00e8 connesso solo in una piccola parte agli altri cantoni svizzeri. Il suo territorio confina a nord-est con il Canton Vaud, dove si trova l'exclave di C\u00e9ligny (distretto di Nyon); e con la Francia per il resto del territorio (dipartimenti dell'Ain a nord-ovest e dell'Alta Savoia a sud, entrambi nell'Alvernia-Rodano-Alpi). L'attuale confine venne stabilito nel 1815. Al 2011 la popolazione del cantone era di 460.534 abitanti.\nStoria.\nA partire dall'XI secolo Ginevra fu governata dal proprio vescovo, che era principe del Sacro Romano Impero. Durante il Medioevo la citt\u00e0 non era molto importante. Le sue fiere raggiunsero il massimo sviluppo nel Quattrocento e diedero per la prima volta a Ginevra un rilievo internazionale.\nTuttavia, l'indipendenza di Ginevra era sempre minacciata dai duchi di Savoia, i cui territori circondavano completamente il territorio vescovile. I Savoia cercarono pi\u00f9 volte di impadronirsi della citt\u00e0 con l'aiuto dei \"Mammelucchi\" fra il XIII ed il XVII secolo, senza peraltro mai riuscirci.\nNel 1535 la citt\u00e0 di Ginevra ader\u00ec alla Riforma protestante. La conseguenza politica di ci\u00f2 fu che la citt\u00e0 divenne una repubblica. Giovanni Calvino (originario di Noyon) vi s'install\u00f2 nel 1536 ma ne venne cacciato nel 1538 a causa della sua intolleranza; poi fu richiamato nel 1541 e rest\u00f2 a Ginevra fino alla morte nel 1564.\nA partire dal 1550 una folla di Calvinisti francesi, ma anche di valdesi originari del Delfinato e trasferitisi nel pi\u00f9 tollerante Piemonte, perseguitati a causa della loro religione in Francia, ma ormai anche nei domini sabaudi, trov\u00f2 asilo a Ginevra. Sotto la protezione di Calvino e di Th\u00e9odore de B\u00e8ze, questi esuli portarono nel loro nuovo asilo ginevrino un arricchimento religioso e culturale. I rifugiati pi\u00f9 agiati aiutarono anche a risollevare l'economia che era stagnante dopo la fine delle fiere a fine Quattrocento.\nNel 1584 la Repubblica di Ginevra divenne un \"alleato perpetuo\" della Confederazione Svizzera, la cosiddetta Confederazione dei Tredici Cantoni.\nIn seguito al trattato di Lione del 1601 la Repubblica si trov\u00f2 a confinare anche con la Francia. Nella notte dell'11 dicembre 1602 i Savoia tentarono un attacco notturno contro la nuova autorit\u00e0 calvinista per recuperare l'esercizio dei propri diritti su Ginevra, ma anche questo tentativo fall\u00ec. La sconfitta sabauda \u00e8 commemorata ogni anno il giorno della \"festa dell\"'Escalade\"\".\nDopo la revoca dell'Editto di Nantes nel 1685, una seconda ondata di rifugiati afflu\u00ec nella Repubblica calvinista. Il XVIII secolo fu un'epoca di grande prosperit\u00e0: le industrie e il commercio fiorirono, ma soprattutto Ginevra divenne uno dei centri della finanza internazionale. Tuttavia, la citt\u00e0 era lacerata da rivolte popolari.\nNell'epoca dei Lumi il ginevrino Jean-Jacques Rousseau propose la propria citt\u00e0 a modello della democrazia diretta ed egualitaria. Anche il rivoluzionario francese Jean-Paul Marat era nativo e cittadino di Ginevra.\nLa rivoluzione ginevrina del 1792 abol\u00ec il governo della repubblica aristocratica e proclam\u00f2 l'eguaglianza politica di tutti i cittadini. Nel 1798 Ginevra non entr\u00f2 a far parte della Repubblica Elvetica, ma fu annessa alla Francia ed integrata nel dipartimento del Lemano di cui era capoluogo.\nLa disfatta di Napoleone restitu\u00ec l'indipendenza alla citt\u00e0 nel 1813. I magistrati della Repubblica chiesero allora l'ammissione alla Confederazione Svizzera, che fu ottenuta nel 1815 al Congresso di Vienna. Nella stessa occasione vennero definite le frontiere del Cantone, che si ingrand\u00ec con la cessione di sei comuni francesi (Collex-Bossy, Le Grand-Saconnex, Pregny-Chamb\u00e9sy, Vernier, Meyrin e Versoix) per un totale 49,3\u00a0km\u00b2 e di un territorio sabaudo di 108,8\u00a0km\u00b2. Infatti, fino all'annessione francese, la repubblica ginevrina era composta dalla citt\u00e0 con la campagna circostante fino a Cologny sulla riva destra del lago e dalle exclave di C\u00e9ligny a nord, Jussy ad est e Satigny con Chancy a sud.\nNel 1846 una rivoluzione rovesci\u00f2 il governo e stabil\u00ec una nuova costituzione, che \u00e8 rimasta in vigore fino al 2012, quando \u00e8 stata promulgata l'attuale costituzione.\nDurante il XIX secolo a la prima met\u00e0 del XX secolo Ginevra diede asilo a molti rifugiati politici. Su proposta del ginevrino Henry Dunant, nel 1864 venne creato il Comitato internazionale della Croce Rossa, prima delle organizzazioni internazionali che avranno sede nella citt\u00e0. Il ruolo internazionale di Ginevra raggiunger\u00e0 il suo apice fra le due Guerre Mondiali, quando la citt\u00e0 ospiter\u00e0 la sede della Societ\u00e0 delle Nazioni.\nSociet\u00e0.\nLingue e dialetti.\nIl cantone \u00e8 oggi di lingua francese. Il francese si impose in seguito alla riforma protestante sostituendo il latino. In passato in ambito quotidiano era utilizzata la lingua francoprovenzale nella variante savoiarda, utilizzata dalla popolazione di tutti gli strati sociali. Il francese cominci\u00f2 a diffondersi in ambito orale a partire dalla seconda met\u00e0 del XVII secolo. L'arrivo di migliaia di ugonotti dalla Francia acceler\u00f2 il processo di sostituzione linguistica. Nel 1688 il francese sostitu\u00ec il francoprovenzale come lingua d'insegnamento nel Coll\u00e8ge de Gen\u00e8ve. Il francoprovenzale cadde definitivamente in disuso a Ginevra alla fine del XVIII secolo, anche se veniva mantenuto dagli immigrati dalle vicine zone rurali. A partire dal XIX secolo il francoprovenzale cominci\u00f2 a cadere in disuso anche nei comuni rurali. Gli ultimi locutori sopravvissero fino alla prima met\u00e0 del XX secolo a Aire-la-Ville.\nReligione.\nIn quanto patria della Riforma di Calvino, il Canton Ginevra \u00e8 stato tradizionalmente una roccaforte Protestante ed in particolare Calvinista. La proporzione di cattolici \u00e8 tuttavia cresciuta durante l'ultima parte del XX secolo, soprattutto a causa dell'immigrazione dall'Europa meridionale, sino a superare numericamente i protestanti.\nCultura.\nIstruzione.\nLa principale istituzione educativa \u00e8 l'Universit\u00e0 di Ginevra, fondata nel 1559 da Calvino. Venne originariamente chiamata \"Schola Genevensis\".\nGeografia antropica.\nSuddivisioni amministrative.\nI comuni del cantone sono:\nEconomia.\nLa citt\u00e0 di Ginevra \u00e8 predominante. \u00c8 un centro per il commercio e centro finanziario di importanza internazionale. Un gran numero di banche svizzere ha sede a Ginevra, particolarmente quelle che operano nell'area del \"private banking\". L'industria dei servizi \u00e8 molto importante per Ginevra, dove ci sono le sedi di numerose multinazionali, cos\u00ec come di molte organizzazioni internazionali, come le Nazioni Unite. L'agricoltura \u00e8 comune nei dintorni di Ginevra, soprattutto per quanto riguarda la produzione di vino.\nStrumenti e macchinari di precisione, tra i quali la tradizionale produzione di orologi di Ginevra, sono un'altra branca in cui l'economia del Canton Ginevra \u00e8 forte.\nInfrastrutture e trasporti.\nIl cantone \u00e8 servito da un aeroporto internazionale a Cointrin (\"Aeroporto Internazionale di Ginevra\"), che ha solo un terminal.\nCi sono buoni collegamenti ferroviari con le citt\u00e0 di Svizzera e Francia. Dal 1984 i treni francesi ad alta velocit\u00e0 (TGV) arrivano a Ginevra.\nNel 1964 il Canton Ginevra venne connesso al sistema di autostrade svizzero e nel 1970 a quello francese.\nAmministrazione.\nLa costituzione del cantone venne stabilita nel 1847 ed emendata da allora. Il governo cantonale ha sette membri che vengono eletti per quattro anni (\"Consiglio di Stato\"). L'organo legislativo (\"Gran Consiglio\") ha 100 seggi. I deputati sono eletti per quattro anni.\nLe leggi sono soggette ad un referendum se questo viene richiesto da 7.000 persone che hanno diritto di voto. 10.000 persone possono anche proporre nuove leggi.\nIl cantone \u00e8 diviso in municipalit\u00e0 (\"communes\") che hanno la loro assemblea ed un sindaco."}
{"id": "18018", "revid": "9", "url": "https://it.wikipedia.org/wiki?curid=18018", "title": "Confederazione Svizzera", "text": ""}
{"id": "18020", "revid": "124770330", "url": "https://it.wikipedia.org/wiki?curid=18020", "title": "Canton Giura", "text": "Il Canton Giura \u00e8 uno dei 26 cantoni svizzeri, situato nella parte nord-occidentale della Svizzera. La capitale \u00e8 Del\u00e9mont.\nGeografia fisica.\nIl Canton Giura si trova nella Svizzera nord-occidentale. Consiste di parte della Catena del Giura nella parte sud e dell'altopiano del Giura nella parte nord. L'altopiano del Giura \u00e8 collinoso, quasi completamente calcareo. I distretti di Ajoie e di Franches-Montagnes si trovano in questa regione.\nA nord e ad ovest del cantone si trova la Francia (dipartimenti del Doubs e Territorio di Belfort in Borgogna-Franca Contea, Alto Reno nel Grand Est). Il Canton Soletta e il Canton Basilea Campagna sono ad est del cantone, mentre il Canton Berna e, per un brevissimo tratto, il Canton Neuch\u00e2tel limitano il Giura a sud. I fiumi Doubs e Birsa bagnano la regione. Il Doubs si unisce alla Saona e quindi al Rodano, mentre la Birsa \u00e8 un tributario del Reno.\nStoria.\nIl re di Borgogna don\u00f2 gran parte della terra che oggi costituisce il Canton Giura al vescovo di Basilea nel 999. La regione fu uno stato sovrano all'interno del Sacro Romano Impero per pi\u00f9 di 800 anni. Dopo la Pace di Vestfalia del 1648 il Giura ebbe stretti legami con la Confederazione Svizzera. Al Congresso di Vienna il Giura venne assegnato al Canton Berna. Questo atto caus\u00f2 dissenso. Il Giura era di lingua francese e cattolico, mentre il Canton Berna era principalmente di lingua tedesca e protestante.\nNel 1947 si form\u00f2 il gruppo \"Rassemblement jurassien\" (\"Riunificazione giurassiana\"), al quale nel 1952 si opposero gli antiseparatisti dell'\"Union des patriotes jurassiens\" (\"Unione dei patrioti giurassiani\"). In seguito, i nomi diventarono \"B\u00e9liers\" (\"Arieti\"), rispettivamente \"Sangliers\" (\"Cinghiali\").\nLa popolazione della regione del Giura richiese l'indipendenza. Dopo una lunga lotta, la costituzione venne accettata nel 1977. Nel 1978 la divisione divenne ufficiale quando il popolo svizzero vot\u00f2 in suo favore, e nel 1979 il Giura divent\u00f2 il ventiseiesimo Cantone della Confederazione Svizzera. Il Giura storico era composto da 7 distretti, tuttavia solo tre accettarono la separazione dal Canton Berna, uno scelse di unirsi al Canton Basilea Campagna, mentre gli altri tre distretti scelsero di rimanere nel Canton Berna, formando cos\u00ec la regione francofona del Giura bernese.\nNonostante siano trascorsi molti anni, nel Canton Giura hanno occasionalmente luogo manifestazioni o veri e propri atti vandalici a sostegno della riunificazione del Giura storico. Il 18 giugno 2017 la citt\u00e0 di Moutier vota il suo ricongiungimento al Canton Giura. Tale voto \u00e8 stato in seguito annullato a causa di gravi irregolarit\u00e0 da parte dei separatisti, salvo poi venire riconfermato nella successiva votazione popolare del 28 marzo 2021. Ciononostante, il cambiamento cantonale non sar\u00e0 effettivo immediatamente bens\u00ec non prima del 2026.\nEconomia.\nNell'ambito del settore primario, l'attivit\u00e0 principale \u00e8 quella dell'allevamento (principalmente di bovini ed equini), con la correlata produzione di formaggi, fra cui un posto di primo piano spetta alla \"T\u00eate de moine\", specialit\u00e0 particolarmente pregiata la cui produzione \u00e8 limitata ad una zona ristretta. L'industria \u00e8 incentrata sulla meccanica di precisione e in particolare sulla produzione di orologi. Rilevante il numero di piccole e medie imprese. Nell'ambito del settore terziario, una crescente importanza \u00e8 rivestita dal turismo che si avvale di una fitta rete di sentieri riservati ai pedoni e ai ciclisti ed attira appassionati di equitazione.\nSociet\u00e0.\nEvoluzione demografica.\nLa popolazione \u00e8 quasi interamente di lingua francese. La maggioranza della popolazione \u00e8 cattolica.\nMunicipalit\u00e0.\nDi seguito l'elenco delle municipalit\u00e0 (\"communes\"), elencate per distretto."}
{"id": "18026", "revid": "466539", "url": "https://it.wikipedia.org/wiki?curid=18026", "title": "Agente Arancio", "text": "Agente Arancio, in inglese Agent Orange, era il nome in codice dato dall'esercito statunitense a un defoliante che fu ampiamente irrorato su tutto il Vietnam del Sud, tra il 1961 e il 1971, durante la Guerra del Vietnam.\nStoria.\nL'impiego venne approvato durante l'amministrazione Kennedy, l'amministrazione Johnson e quella di Nixon, mentre erano segretari alla difesa Robert McNamara, in seguito Clark McAdams Clifford e in seguito Melvin Robert Laird.\nL'Agente Arancio fu prodotto sotto contratto, per conto dell'esercito statunitense, da Diamond Shamrock, Dow Chemical Company, Hercules, Monsanto, T-H Agricultural &amp; Nutrition, Thompson Chemicals, e Uniroyal e altre ancora.\nCaratteristiche.\nSi presentava come un liquido incolore, ma il suo nome deriva dal colore delle strisce presenti sui fusti usati per lo stoccaggio durante il trasporto. L'impiego militare ufficiale era finalizzato alla rimozione delle foglie degli alberi cos\u00ec da privare i Viet Cong della copertura del manto vegetale. Era composto da una miscela all'incirca 1:1 degli erbicidi 2,4-D (\"acido-2,4-diclorofenossiacetico\") e 2,4,5-T (\"acido-2,4,5-triclorofenossiacetico\"). Questi erbicidi furono sviluppati durante gli anni quaranta per l'utilizzo nel controllo delle piante a foglia larga. \nIntrodotti inizialmente nel 1947, si diffusero rapidamente, e il loro uso era considerato normale nella pratica agricola nella met\u00e0 degli anni cinquanta.\nAltri erbicidi, durante lo stesso periodo, furono usati dall'esercito degli Stati Uniti in diverse quantit\u00e0: l'Agente Blu (acido cacodilico), l'Agente Bianco (miscela 4:1 di 2,4-D e picloram), l'Agente Porpora e l'Agente Rosa.\nL'Agente Arancio, dismesso come defoliante militare nel 1971, aveva come componente inquinante tossico la diossina, che in ambiente persiste 20 anni fino alla totale scomparsa. Delle tracce possono permanere anche pi\u00f9 a lungo in alcuni materiali, quali il legno. \nIl 2,4-D e il 2,4,5-T continuano ad essere ampiamente usati, in uso agricolo, come efficaci erbicidi.\nEffetti sull'uomo.\nSi scopr\u00ec che l'Agente Arancio aveva come inquinanti diossine altamente tossiche, infatti si \u00e8 rilevata la contaminazione con TCDD (2,3,7,8 tetraclorodibenzo-p-diossina), ritenuta responsabile sia di neoplasie che di teratogenesi, sia nella popolazione vietnamita, che nei veterani di guerra statunitensi (fu la prima volta in cui la TCDD colp\u00ec direttamente flora e fauna; l'unico altro caso risale al disastro di Seveso del 1976).\nNel 1980, lo stato del New Jersey cre\u00f2 la \"New Jersey Agent Orange Commission\", la prima commissione statale creata per studiarne gli effetti. Il progetto di ricerca della commissione, in collaborazione con la Rutgers University, fu chiamato \"Progetto Pointman\". La commissione fu sciolta dalla governatrice Christine Todd Whitman nel 1996.\nUn rapporto dell'aprile 2003, finanziato dalla \"National Academy of Sciences\", giunse alla conclusione che, durante la guerra del Vietnam, 3181 villaggi erano stati direttamente irrorati con erbicidi. \nTra i 2,1 e i 4,8 milioni di persone \u00absarebbero state presenti durante le irrorazioni\u00bb. \nInoltre, anche il personale dell'esercito degli Stati Uniti fu direttamente irrorato o venne a contatto con gli erbicidi mentre si trovava in zone trattate di recente. \nStima delle quantit\u00e0 in argomento.\nLo studio fu originariamente intrapreso dall'esercito statunitense per avere un miglior conteggio di quanti veterani prestarono servizio in aree irrorate e i ricercatori ebbero accesso a registrazioni militari e fascicoli operativi dell'aeronautica statunitense, non studiati in precedenza. \nLa nuova stima fatta dal rapporto calcol\u00f2 il volume di erbicidi irrorati tra il 1961 e il 1971 a un livello di 7\u00a0132 metri cubi in pi\u00f9 rispetto a una stima erronea pubblicata nel 1974, e di 9\u00a0400 metri cubi superiore a un inventario dello stesso anno.\nRisarcimento danni.\nI risarcimenti dei danni provocati dall'agente arancio sono stati pi\u00f9 volte richiesti dalle vittime alle industrie produttrici.\nIl 31 gennaio 2004, un gruppo vietnamita a favore dei diritti delle vittime, per conto di tre vittime, intent\u00f2 una causa presso la Corte Federale di Brooklyn (New York), contro diverse compagnie statunitensi, invocandone responsabilit\u00e0 nell'aver causato lesioni personali nello sviluppo e produzione delle sostanze chimiche. Sono stati interessati anche i paesi vicini, come la Corea del Sud. La Dow Chemical e la Monsanto, due dei pi\u00f9 grandi produttori di Agente Arancio, erano tra queste. Una delle principali accuse mosse dalle vittime alle multinazionali \u00e8 legata al fatto che, nonostante le aziende fornitrici fossero consapevoli della pericolosit\u00e0 degli effetti teratogeni e cancerogeni, avrebbero continuato regolarmente a rifornire l'esercito statunitense di Agente Arancio.\nDiverse cause intentate da soldati statunitensi furono vinte negli anni successivi alla guerra del Vietnam; alcuni di loro si riunirono in associazioni (come la \"Vietnam Veterans Against the War\") esprimendo sincera solidariet\u00e0 alle vittime vietnamite. Ci\u00f2 nonostante, nel 2005 fu respinto il ricorso intentato da alcune vittime vietnamite dell'Agente Orange contro 34 compagnie statunitensi produttrici. Per Peace Reporter, l'assoluzione delle compagnie produttrici avvenne a fronte di forti pressioni esercitate dal Dipartimento di Giustizia, rispetto al timore che si potesse creare un precedente per la pretesa di risarcimenti da parte di altri ex-nemici degli Stati Uniti. Per il Child Rights Information Network gli Stati Uniti negano tuttora ogni correlazione tra l'Agente Arancio e malformazioni infantili.\nNel 2011, con un decreto del 25 luglio, il Congresso degli Stati Uniti ha introdotto una legge a favore dei veterani americani e dei loro discendenti, colpiti dalla cloracne e da altre malattie legate all'avvelenamento da Agente Arancio, durante la guerra del Vietnam.\nSecondo una sentenza della Corte Suprema di Seul (Corea del Sud) del 18 luglio 2013 la Monsanto dovr\u00e0 rimborsare le spese per cure mediche, a 39 veterani sudcoreani della guerra del Vietnam. La Corte suprema ha ammesso che la causa della cloracne dei militari \u00e8 strettamente legata al loro contatto diretto con l'agente arancio."}
{"id": "18029", "revid": "7", "url": "https://it.wikipedia.org/wiki?curid=18029", "title": "Rivoluzione Russa", "text": ""}
{"id": "18031", "revid": "177966", "url": "https://it.wikipedia.org/wiki?curid=18031", "title": "Manifesto degli scienziati razzisti", "text": "Il Manifesto degli scienziati razzisti, conosciuto anche come Manifesto della razza, fu pubblicato, con il titolo \"Il fascismo e i problemi della razza\", il 14 luglio 1938 su \"Il Giornale d'Italia\" e ripreso sul primo numero della rivista \"La difesa della razza\" di Telesio Interlandi il 5 agosto dello stesso anno. \nQuesto testo, che recava la firma di \u00abun gruppo di studiosi fascisti, docenti nelle Universit\u00e0 italiane\u00bb, era stato predisposto \u00absotto l'egida del Ministero della Cultura popolare\u00bb e si presentava come un decalogo destinato a stabilire i fondamenti storico-antropologici di un dispositivo normativo, prescindendo da ogni rigorosa impostazione scientifica e piegando lo stesso sviluppo storico della popolazione italiana (e meglio sarebbe dire delle popolazioni italiane) ad una profonda manipolazione pur di consentire la rappresentazione di un percorso lineare tale da permettere che si potessero tracciare le conclusioni categoriche che venivano prospettate. "}
{"id": "18032", "revid": "1318658", "url": "https://it.wikipedia.org/wiki?curid=18032", "title": "Dichiarazione sulla razza", "text": "La Dichiarazione sulla Razza venne emessa dal Gran Consiglio del Fascismo il 6 ottobre 1938 e costituisce uno dei principali documenti delle cosiddette leggi razziali promulgate dal fascismo.\nIl documento fu pubblicato dal \"Foglio d'ordine\" del Partito Nazionale Fascista il 26 ottobre 1938, e successivamente adottato dal regio decreto legge del 17 novembre 1938."}
{"id": "18041", "revid": "125472004", "url": "https://it.wikipedia.org/wiki?curid=18041", "title": "Monte Sant'Angelo", "text": "Monte Sant'Angelo (\"M\u00f2nde\" in dialetto montanaro) \u00e8 un comune italiano di abitanti della provincia di Foggia in Puglia, famoso per il santuario di San Michele Arcangelo (patrimonio mondiale dell'umanit\u00e0 UNESCO), meta dei pellegrinaggi dei fedeli cristiani dal VI secolo.\nGeografia fisica.\nTerritorio.\nIl centro urbano sorge sul Gargano in una zona boscosa non distante dal mare. La natura calcarea del suolo si manifesta in una pluralit\u00e0 di fenomeni carsici, tra i quali la famosa grotta dell'arcangelo Michele. Una delle particolarit\u00e0 geografiche di Monte Sant'Angelo \u00e8 che il suo territorio include, oltre a terreni montuosi, anche terreni pianeggianti bagnati dal mare (la piana di Macchia frazione di Monte Sant'Angelo, composta da due contrade: Macchia Posta e Macchia Libera). La cittadina si affaccia sul golfo di Manfredonia.\nSismicit\u00e0.\nL'intero territorio comunale di Monte Sant'Angelo \u00e8 parte integrante del distretto sismico del Gargano.\nClima.\nIl clima della citt\u00e0 risente della sua altitudine, ha estati miti e solo in casi estremamente rari afose ed inverni freddi con nevicate. Molti giorni invernali altres\u00ec si accompagnano con una fitta nebbia. Anche il vento \u00e8 spesso presente (senza alcuna distinzione di stagioni).\nStoria.\nSebbene il centro urbano sia stato fondato attorno all'anno 1000, la storia di Monte Sant'Angelo \u00e8 precedente di almeno cinque secoli. Secondo la tradizione, un certo Elvio Emanuele, ricco proprietario e signore del Monte Gargano, aveva smarrito un toro di sua propriet\u00e0. Dopo vari giorni di ricerca lo trov\u00f2 inginocchiato all'interno di una spelonca quasi inaccessibile. Vedendo l'impossibilit\u00e0 di dargli soccorso, il ricco pastore scocc\u00f2 una freccia che inspiegabilmente, torn\u00f2 indietro, ferendolo. L'uomo rimase assai turbato dell'accaduto e raccont\u00f2 il tutto al vescovo di Siponto, san Lorenzo Maiorano. Questi cos\u00ec ordin\u00f2 ai fedeli tre giorni di penitenza. Al terzo giorno, l'8 maggio del 490 l'arcangelo Michele apparve al santo vescovo e gli ordin\u00f2 di dedicare la grotta al culto cristiano in suo nome. Dopo questa apparizione (detta del Toro) l'Arcangelo si manifest\u00f2 al vescovo Maiorano nel 492 e nel 493. Nel VII secolo i Longobardi, particolarmente devoti di san Michele, elevarono la grotta a loro santuario nazionale. Attraverso una diramazione della Via Francigena si svilupp\u00f2 un intensissimo flusso di pellegrini.\nSaccheggiata dai saraceni nell'871, nella seconda met\u00e0 dell'XI secolo la Sacra Grotta divenne meta obbligata dei crociati diretti in Terrasanta.\nIn seguito nei pressi della grotta andava sviluppandosi il centro urbano che fra il 1086 e il 1105 divenne capitale di un vasto possedimento normanno, fondato da Enrico figlio di Roberto conte di Lucera. Il possedimento comprendeva l'intero Gargano.\nNel 1177 Guglielmo II re di Sicilia dona alla sua giovane moglie, Giovanna d'Inghilterra, Monte Sant'Angelo appellandolo Honor Montis Sancti Angeli.\nNel 1401 Monte Sant'Angelo ottenne da papa Bonifacio IX il titolo di Citt\u00e0.\nNel 1466 la citt\u00e0 fu concessa da Federico I di Napoli al campione della resistenza albanese contro gli Ottomani e \"athleta Christi\" Giorgio Castriota, detto Scanderbeg, insieme a San Giovanni Rotondo e Trani.\nNel Seicento Monte Sant'Angelo entr\u00f2 a far parte del Regno di Napoli.\nIl disastroso terremoto del Gargano del 1646 caus\u00f2 a Monte Sant'Angelo il crollo di oltre 100 edifici e la morte di cinque persone.\nSecondo la tradizione, durante l'epidemia di peste del 1656, l'Arcangelo si sarebbe manifestato al vescovo della diocesi Giovanni Alfonso Puccinelli dispensando grazie e guarigioni.\nLa peste aveva decimato la popolazione locale e in uno scritto del religioso Bernardo Banfi si legge\u02d0\nTra questi religiosi versiliesi, in tanti provenivano dai borghi di Terrinca e Retignano.\nDal 1700 in poi nacquero molti quartieri nuovi che modificarono in parte l'aspetto originale delle antiche mura dell'VIII secolo, che fino ad allora erano rimaste immutate.\nNell'Ottocento Monte Sant'Angelo venne aggregato del Regno d'Italia.\n\u00c8 stato sede fino al 2010 della Comunit\u00e0 Montana del Gargano (soppressa nello stesso anno)\nDal 2014 \u00e8 presente invece una delle sedi di un'agenzia della Regione Puglia, l'ARIF (Agenzia regionale attivit\u00e0 irrigue e forestali).\nLe visite dei santi.\nLa citt\u00e0 \u00e8 stata oggetto di visite anche di numerosi Santi: san Bernardo di Chiaravalle, san Guglielmo da Vercelli, san Tommaso d'Aquino, santa Caterina da Siena, san Francesco d'Assisi (recatosi per la preparazione alla Quaresima del 1221), san Francesco Antonio Fasani, santa Brigida di Svezia con sua figlia santa Caterina di Svezia, il taumaturgo San Gerardo Maiella, il beato Gonario II di Torres.\nIl 3 luglio del 1917 fu la volta di padre Pio da Pietrelcina il quale si rec\u00f2 in pellegrinaggio alla grotta santa per venerare San Michele. San Pio era molto devoto dell'Arcangelo.\nLe visite papali.\nMolti i papi che nel tempo si sono recati nel comune garganico. Il primo papa recatosi in visita \u00e8 stato Gelasio I (492-496). A seguire Agapito I, Leone IX, Urbano II, Pasquale II, Callisto II (1119-1124), Innocenzo II, Alessandro III, Gregorio X, Celestino V.\nIl 2 novembre 1974 si reca in citt\u00e0 Papa Giovanni Paolo II per la prima volta (ancora cardinale di Cracovia) e in quell'occasione celebr\u00f2 messa al Santuario di San Michele. Il 24 maggio del 1987 vi ritorna, ma questa volta da papa.\nL'espansione del centro abitato.\nDagli inizi degli anni novanta Monte Sant'Angelo ha visto aumentare in modo esponenziale il centro abitato con l'edificazione di nuovi quartieri che rispecchiano un'architettura moderna.\nIl riconoscimento UNESCO.\nIl 25 giugno 2011 il Santuario di San Michele Arcangelo di Monte Sant'Angelo diventa Patrimonio Mondiale dell'Umanit\u00e0 UNESCO con il circuito seriale \"\", entrando a far parte della schiera dei pi\u00f9 autorevoli Beni Culturali del mondo e cio\u00e8 nella \"World Heritage List\".\nIl riconoscimento della National Geographic.\nIl 5 gennaio 2014 la National Geographic Society ha riconosciuto la Grotta di San Michele Arcangelo come una delle grotte pi\u00f9 belle del mondo. Per la precisione la grotta micaelica \u00e8 stata posizionata all'ottavo posto nella top ten mondiale redatta dall'ente scientifico. Inoltre essa \u00e8 l'unica grotta italiana inserita nella lista delle prime dieci.\nSimboli.\nLo stemma \u00e8 costituito da uno scudo inquartato riportante nel primo e terzo riquadro la figura del santo patrono della citt\u00e0 ossia San Michele Arcangelo, nel secondo e quarto la croce. Le figure e le croci sono di colore azzurro. Altres\u00ec lo stemma \u00e8 contornato da due rami, uno di corbezzolo l'altro di quercia, intrecciati nel basso e legati da un nastro argentato. Esso inoltre \u00e8 sormontato da una corona a cinque torri.\nIl gonfalone riporta la dicitura citt\u00e0 dato che Monte Sant'Angelo nel 1401 ottenne da papa Bonifacio IX il titolo di Citt\u00e0. Lo stemma e il gonfalone sono disciplinati e cos\u00ec previsti dallo statuto del comune garganico, statuto approvato con deliberazione del consiglio comunale n. 8 del 22 marzo 2013.\nBlasonatura.\nIl Gonfalone consiste in un drappo di colore bianco, ornato di ricami di argento e caricato dello stemma sopra descritto, con l'iscrizione, al centro, in argento \u201cMonte Sant'Angelo\u201d\nVi \u00e8 poi la fascia tricolore verticale sul lato destro e fascia azzurra verticale sul lato sinistro che fuoriescono a punta dal lato inferiore del drappo.\nLe parti di metallo e i nastri sono di colore argentato e la lancia terminale porte lo stemma della Citt\u00e0.\nMonumenti e luoghi d'interesse.\nQuartieri storici.\nRione Junno.\nLa nascita di tale quartiere risale al VI secolo. Il quartiere ha una struttura tipicamente medioevale. Il rione Junno (alcuni lo chiamano Pilunno) \u00e8 caratterizzato dalla presenza di tante piccole case a schiera ad un solo piano e tutte di colore bianco (tinteggiate con la calce, molto usata nel passato), con la porta centinata sormontata da una grande e unica finestra con tetto a due spioventi e da strette stradine, basse scalinate, e spazi molto piccoli. Esso fu popolato da gente economicamente pi\u00f9 povera.\nRione Grotte.\nL'altro quartiere storico di Monte Sant'Angelo \u00e8 il rione Grotte, in seguito chiamato anche di Sant'Apollinare (per la presenza del Tempio cattolico presente nel rione). Esso \u00e8 costituito da abitazioni basse, scavate nella roccia. In tale quartiere vi abitava la parte della popolazione pi\u00f9 povera di Monte Sant'Angelo.\nAl riguardo lo storico Giovanni Tancredi nel suo \"Folclore Garganico\" parlando del quartiere afferma: \"poco distante dalla Reale Basilica\u2026 fino a pochi anni or sono si osservavano tutte le abitazioni scavate nel vivo della roccia, bassissime di volta, rozze e annerite dal fumo, vere abitazioni troglodite che facevano pensare e meditare. Questo rione che chiamatasi delle Grotte e ora di Sant'Apollinare, \u2026 Presso le suddette Grotte sorgeva l'antichissimo tempietto di Sant'Apollinare ora trasformato in chiesetta\".\nRione Carmine.\nTale quartiere storico prende il nome dalla chiesa presente in esso (Chiesa dedicata alla Madonna del Carmine). Il rione \u00e8 caratterizzato da case a schiera che guardano al golfo di Manfredonia. Esso venne subito considerato come uno dei pi\u00f9 prestigiosi quartieri della citt\u00e0 dato che fu popolato da gente facoltosa, dai potentati locali.\nNel 2020 il rione Carmine entra nella TOP 1000 dei \u201cLuoghi del cuore\u201d del FAI - Fondo Ambiente Italiano.\nPiazze di maggiore interesse.\nLe piazze di maggiore interesse sono:\nArchitetture militari.\nCastello normanno-svevo-angioino-aragonese.\nIl castello, fatto edificare dal vescovo di Benevento Orso I fra l'837 e l'838, fu ampliato da normanni, svevi e angioini, che se ne servirono come prigione. Nel XV secolo Francesco di Giorgio Martini ne cur\u00f2 l'ulteriore fortificazione resa necessaria dalla diffusione delle armi da fuoco.\nLe mura duecentesche.\nI resti della mura duecentesche (esse risalgono all'XI secolo), in parte ancora visibili (con torri normanne), erano in discrete condizioni sino alla fine del Settecento quando l'ampliamento dell'edilizia ed il mutare della condizione socio-economiche hanno determinato la nascita di quartieri che hanno modificato l'antico tessuto urbano.\nLa foresta Umbra.\nNel territorio del centro garganico \u00e8 situata parte della Foresta Umbra, area naturale protetta del Parco nazionale del Gargano. Il suo nome ha origine dal fatto che la foresta \u00e8 ombrosa, cupa.\nDal 7 luglio 2017 le sue faggete vetuste sono entrate a far parte del patrimonio UNESCO.\nIl bosco Quarto.\nVicino al comune di Montesantangelo ma ricadente amministrativamente nel territorio del comune di Manfredonia, troviamo un bosco, il bosco Quarto. In esso \u00e8 possibile trovare i faggi, ma la specie di alberi che domina incontrastata \u00e8 il cerro. La peculiarit\u00e0 infatti di tale bosco sta proprio nella presenza di cerri colossali.\nValle Carbonara.\nLa Valle Carbonara situata tra Monte Sant'Angelo e San Giovanni Rotondo \u00e8 la valle pi\u00f9 grande e lunga del Gargano. Essa \u00e8 occupata da coltivazioni ed \u00e8 chiusa da pareti vertiginose e caratterizzata dai terrazzamenti sui fianchi destinati al pascolo.\nMarina di Monte Sant'Angelo (Macchia).\nMarina di Monte Sant' Angelo, ovvero Macchia, costituisce il territorio pianeggiante e bagnato dal mare della cittadina garganica. Il suo territorio era inserito nella giurisdizione territoriale dell'antico centro cittadino e costiero di Manfredonia; in seguito fu concesso al paese di Monte Sant'Angelo. Essa \u00e8 dominata da una vegetazione spontanea, come la macchia mediterranea e da vegetazione quali: mandorli, carrubi, ulivi. Quest'ultima pianta \u00e8 quella prevalente. Gli oliveti sono presenti sono nella maggior parte appartenenti alle variet\u00e0 \"ogliarola\", \"coratina\" e \"leccina\".\nRuggiano.\nLa Frazione di Ruggiano \u00e8 situata ad un'altitudine di 585 metri s.l.m. e dista dal centro abitato di Monte Sant'Angelo all'incirca .\nSociet\u00e0.\nEvoluzione demografica.\nNegli anni settanta del secolo scorso migliaia di cittadini di Monte Sant'Angelo si sono trasferiti nella vicina citt\u00e0 di Manfredonia, altri invece sono emigrati all'Estero.\nDal 1990 al 2000, invece, c'\u00e8 stato un vero e proprio boom di emigrazione dei montanari verso il nord Italia a causa della forte depressione economica che ha vissuto in questo decennio la citt\u00e0. Questo fattore, ovviamente, ha influenzato l'andamento demografico del paese che peraltro continua ad essere negativo.\nEtnie e minoranze straniere.\nLe comunit\u00e0 straniere pi\u00f9 numerose nel territorio di Monte Sant'Angelo sono quella rumena che conta 67 residenti e quella polacca con 26 immigrati. Dato aggiornato al 2010.\nReligione.\nLa religione maggiormente praticata a Monte Sant'Angelo \u00e8 il Cattolicesimo. Presenti anche il movimento religioso del Culto evangelico e quello dei Testimoni di Geova.\nTradizioni e folclore.\nLa festa patronale in onore di San Michele Arcangelo si svolge dal 28 settembre al 30 settembre.\nIstituzioni, enti e associazioni.\nNella citt\u00e0 hanno sede diverse strutture sanitarie, sia pubbliche che private. Troviamo un polo ospedaliero pubblico, due strutture residenziali per la degenza degli anziani, un centro di riabilitazione e centri residenziali di igiene mentale.\nCultura.\nIstruzione.\nRicerca.\nLa citt\u00e0 \u00e8 sede di un'importante stazione meteorologica. Essa \u00e8 una stazione meteo di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'intera area montana della provincia di Foggia, ossia il promontorio del Gargano.\nLa stazione meteorologica di Monte Sant'Angelo ha iniziato la sua attivit\u00e0 il 1\u00ba dicembre 1939, quando incominciarono le rilevazioni sulle condizioni meteorologiche finalizzate all'assistenza alla navigazione aerea nell'area del basso Adriatico.\nCentro studi micaelici e garganici.\nNascono nel 1995 come sede distaccata del dipartimento di studi classici e cristiani dell'Universit\u00e0 di Bari. Il centro di ricerca storico \u00e8 stato fondato da Giorgio Otranto\nScuole.\nDue gli istituti comprensivi che raggruppano le scuole dell'infanzia, primaria e secondaria inferiore della citt\u00e0:\nIl sistema scolastico superiore invece \u00e8 raggruppato sotto un unico istituto, l'Istituto d'Istruzione secondaria superiore \"Gian Tommaso Giordani\". Esso si compone delle seguenti scuole:\nMuseo di arti e tradizioni popolari.\nIl museo di arti e tradizioni popolari del Gargano, conosciuto anche come museo Tancredi, si trova presso l'ex convento della chiesa di San Francesco. Nel museo sono custoditi costumi, arredi, oggetti di lavoro, prodotti di artigianato e oreficerie che testimoniano l'arte, la vita e il lavoro delle popolazioni del Gargano; i materiali in gran parte sono stati raccolti dall'etnologo e storico Giovanni Tancredi a partire dall'anno 1925.\nMuseo Lapidario.\nIl secondo museo cittadino \u00e8 quello situato all'interno del complesso della basilica di San Michele Arcangelo. Il museo \u00e8 costituito da ambienti dell'et\u00e0 bizantina e longobarda, i quali sono stati scoperti grazie a degli scavi ordinati nel 1949 da un prelato mons. Nicola Quitadamo. In tale museo \"naturale\" si trovano molte iscrizioni sulle pareti di queste \"cripte\". Alcune di queste iscrizioni, individuate e studiate nel 1974, hanno reso possibile stabilire che tali costruzioni risalgono alla fine del VII e l'inizio del secolo VIII. La lunghezza delle cripte \u00e8 di circa 60 metri, ed arrivano ad espandersi fin sotto il pavimento della Basilica.\nInoltre in tale museo sono esposte diverse sculture provenienti dagli scavi che hanno interessato la Basilica, l'ex Chiesa di S. Pietro e l'abbazia benedettina di S Maria di Pulsano. Tali oggetti sono databili dal secolo VII - VIII fino al secolo XV.\nMuseo devozionale.\nTerzo museo \u00e8 quello devozionale: come quello lapidario, \u00e8 situato all'interno del santuario dell'Arcangelo Michele. In esso troviamo le testimonianze che fedeli famosi e devoti comuni nel corso dei secoli hanno lasciato come pegno di devozione.\nIl museo custodisce anche le suppellettili liturgiche, gli argenti, i paramenti regalati alla basilica da papi, sovrani, vescovi (anche se molti di tali oggetti sono stati sottratti nel febbraio del 1799 dai francesi che rubarono argento, oro e vari oggetti preziosi con ventiquattro muli). Il patrimonio museale \u00e8 costituito anche di doni meno preziosi: tavolette votive che illustrano la scena del miracolo, ceri, statue di San Michele di devozione domestica e oggetti vari.\nCinema.\nLa cittadina e il suo territorio circostante sono stati utilizzati come location per le riprese di film e serie televisive:\nTeatro.\nTeatro comunale.\nIl teatro comunale \u00e8 situato all'interno del plesso dell'ex convento delle monache clarisse, in via Teatro comunale. Il teatro \u00e8 conosciuto anche con il nome di \"Teatro le Clarisse\".\nAuditorium Bronislao Markiewicz.\nL\"Auditorium Beato Bronislao Markiewicz\" \u00e8 situato nel complesso facente capo al Santuario UNESCO, in via Reale Basilica. Esso \u00e8 intitolato al religioso, sacerdote e beato polacco fondatore dei padri e delle suore di San Michele Arcangelo.\nCucina.\nDal 2015 la citt\u00e0 aderisce all'Associazione \"Citt\u00e0 del Bio\" (\u00e8 un'associazione di Comuni, che unisce quanti condividono la scelta di promuovere l'agricoltura biologica come) \"progetto culturale\".\nProdotti tipici.\nTra i prodotti tipici della cittadina garganica troviamo:\nPiatti tipici.\nTra i piatti tipici della tradizione culinaria si annoverano:\nGeografia antropica.\nFrazioni.\nMacchia \u00e8 una frazione di Monte Sant'Angelo (Foggia). Deve probabilmente il suo nome alla fitta boscaglia.\nProduzione agricola tipica della zona \u00e8 quella delle olive.\nLa patrona e titolare della chiesa \u00e8 la Madonna della Libera, alla quale la piccola comunit\u00e0 di abitanti dedica solenni festeggiamenti.\nGli abitanti sono detti macchiaioli.\nAlla fine degli anni Sessanta si insedi\u00f2 un impianto petrolchimico della societ\u00e0 Anic, tristemente balzato agli onori delle cronache per il grave incidente avvenuto nel 1976.\nEconomia.\nAgricoltura.\nL'agricoltura e la pastorizia hanno rappresentato nel passato il perno dell'economia locale. Oggi sono fortemente diminuiti, quasi estinti i soggetti che producono reddito attraverso un'attivit\u00e0 agricola, rappresentando una piccolissima parte della popolazione. Modesta \u00e8 anche la produzione di olio extra vergine di oliva nella piana del territorio comunale. Sempre nella piana sono presenti stabilimenti dediti alla coltivazione e trasformazione di prodotti ittici.\nArtigianato.\nParte dell'economia \u00e8 sorretta anche da laboratori artigianali dediti alla produzione su larga scala di scaldatelli (una specie di taralli), liquori, pasta fresca, biscotti e dolci vari. Altri artigiani si dedicano invece al settore non alimentare e scolpiscono a mano statue sacre, in particolare quella di San Michele. I prodotti tipici della citt\u00e0 sono esportati anche all'estero (oltre che in tutta Italia). \u00c8 noto anche il prodotto tipico di quel posto il pane di Monte Sant'Angelo venduto in tutta la provincia di Foggia. Questo nasce da una farina tipica grezza tipica del posto il farinaccio.\nIndustria.\nLa storia industriale, degna di nota, della citt\u00e0 nasce con la realizzazione dell'insediamento petrolchimico Enichem, negli anni 70, nella piana di Macchia (ora non pi\u00f9 presente nel territorio a seguito di varie vicende giudiziarie e ambientali). Nell'ex area Enichem si trovava varie aziende di grandi dimensioni tra cui Sangalli Vetro, acquistata nel 2018 dalla multinazionale turca SISECAM.\nOltre a questa nella zona industriale di Monte Sant'Angelo sono presenti anche molte fabbriche di piccole e medie dimensioni.\nTurismo.\nL'economia della citt\u00e0 \u00e8 incentrata sul turismo architettonico e religioso (molti sono i pellegrini che ogni anno si recano in visita alla grotta di San Michele). Degno di nota \u00e8 anche il turismo balneare della frazione costiera del comune situata ai piedi della montagna dell'Arcangelo, e il turismo enogastronomico.\n\u00c8 conosciuta anche con il nome la citt\u00e0 dei due siti UNESCO.\nIl 10 settembre 2019 viene inserita da Skyscanner nella lista delle 20 citt\u00e0 pi\u00f9 belle d\u2019Italia, mentre il 26 ottobre 2020 viene inserita nella lista dei borghi pi\u00f9 belli d'Italia dall\u2019Associazione nazionale comuni italiani.\nLa cittadina \u00e8 sede dell'ente parco nazionale del Gargano.\nInfrastrutture e trasporti.\nNella citt\u00e0 \u00e8 assicurato un servizio di trasporto urbano che collega i vari quartieri della stessa. I trasporti interurbani e interregionali sono assicurati dalla SITA e Ferrovie del Gargano.\nSport.\nLa squadra calcistica della citt\u00e0 \u00e8 l'A.S.D. Monte Sant'Angelo Calcio. La seconda squadra di calcio \u00e8 la Juniores Monte Sant'Angelo Calcio (appartenente sempre alla societ\u00e0 della prima).\nImpianti sportivi.\nGli impianti sportivi esistenti sono: lo stadio comunale, dove si disputano le partite in casa della locale squadra di calcio e il Palazzetto dello sport. Entrambi sono di propriet\u00e0 del Comune."}
{"id": "18042", "revid": "1305772", "url": "https://it.wikipedia.org/wiki?curid=18042", "title": "Guayana", "text": ""}
{"id": "18046", "revid": "38427", "url": "https://it.wikipedia.org/wiki?curid=18046", "title": "Sezione d'urto", "text": "In fisica, La sezione d'urto (in inglese cross section) \u00e8 una quantit\u00e0 adoperata per descrivere un processo d'interazione tra particelle, come la diffusione o l'assorbimento, quantificando la probabilit\u00e0 che uno stato iniziale di particella risulti trasformato, a seguito dell'evento d'interazione, in un nuovo stato. Ha le dimensioni di un'area, ed \u00e8 abitualmente misurata in barn (formula_1) o suoi sottomultipli.\nLa sezione d'urto, indicata spesso con formula_2, \u00e8 una grandezza intrinseca del singolo processo. Tuttavia la si pu\u00f2 pensare, in analogia con la fisica classica, come l'area, misurata attorno ad una particella bersaglio, all'interno della quale la presenza di una seconda particella genera fenomeni di interazione tra i due corpi. In questo senso la sezione d'urto pu\u00f2 essere interpretata come l'area \"efficace\" di un determinato processo di diffusione (scattering).\nGran parte degli esperimenti in fisica nucleare avviene per bombardamento di un bersaglio fisso (o targhetta, anglismo dall'inglese \"target\") tramite un fascio di particelle. I dati sulla diffusione dei proiettili permettono di risalire alla forma del bersaglio, del proiettile e al tipo di interazione presente tra di essi. La misura di queste forme pu\u00f2 avvenire grazie allo studio della sezione d'urto, che esprime la probabilit\u00e0 che il processo di scattering venga rilevato ad una fissata energia del fascio di particelle incidente.\nDefinizione.\nSi consideri un fascio di formula_3 particelle, il cui flusso, ovvero il numero di particelle incidenti per unit\u00e0 di tempo e di superficie, \u00e8 dato da:\ndove formula_5 \u00e8 l'area della superficie del bersaglio, formula_6 l'intervallo di tempo considerato, formula_7 il volume, formula_8 la velocit\u00e0 delle particelle incidenti e formula_9 la loro densit\u00e0 volumica.\nSi consideri poi un bersaglio di spessore formula_10 e composto da formula_11 particelle bersaglio, delle quali\nsono quelle investite dal fascio per unit\u00e0 di superficie, dove formula_13 \u00e8 la densit\u00e0 volumica di particelle del bersaglio.\nLa sezione d'urto \u00e8 la quantit\u00e0 formula_2 definita dalla relazione\ndove formula_16 \u00e8 la variazione del flusso dopo essersi scontrato con il bersaglio, anche chiamata \"attenuazione\".\nL'unit\u00e0 di misura della sezione d'urto \u00e8 il barn, mentre nelle unit\u00e0 naturali (ovvero con \"c\" = \"\u0127\" = 1) si misura in formula_17\nLa legge che descrive la variazione del flusso \u00e8\ned \u00e8 inoltre possibile definire il coefficiente di assorbimento\ne la lunghezza di attenuazione\nSe si considerano le interazioni tra le particelle del fascio con il bersaglio, si ha la relazione:\ndove \"dn/dt\" \u00e8 il numero di interazioni al secondo, formula_22 il numero di particelle incidenti per secondo, formula_23 il numero di particelle del bersaglio e \"S\" la sezione del fascio.\nTale relazione si pu\u00f2 scrivere introducendo la densit\u00e0 formula_24 del bersaglio:\nsi ottiene che il numero di interazioni \u00e8:\ndove formula_3 \u00e8 l'integrale nel tempo dell'intensit\u00e0 del fascio, e rappresenta il numero totale di particelle del fascio.\nSezione d'urto differenziale.\nSi supponga che le particelle deviate dal bersaglio vengano rivelate in un angolo solido (sotteso da una corona sferica di larghezza infinitesimale):\nLe particelle diffuse nell'unit\u00e0 di tempo nell'angolo solido sono\ndove l'indice \"f\" indica lo stato finale. La sezione d'urto differenziale \u00e8 data da\nChe \u00e8 il rapporto tra il numero di particelle diffuse nell'unit\u00e0 di tempo e la luminosit\u00e0\nLo stato finale \u00e8 caratterizzato da diverse variabili; se per esempio si conosce l'impulso delle particelle del fascio incidente nello stato finale, la sezione d'urto sar\u00e0 data dall'integrale sull'intervallo delle variabili nello stato finale, cio\u00e8\nNel paragrafo precedente si \u00e8 visto che\nTale relazione si pu\u00f2 scrivere:\nche, considerando un solo nucleo e introducendo la densit\u00e0 del fascio formula_35, diventa:\nDal momento che le particelle deflesse ad un angolo formula_37 entro l'angolo solido formula_38 sono quelle che attraversano\nl'anello\nsi ha che:\nutilizzando l'espressione esplicita dell'angolo solido si ottiene l'espressione per la sezione d'urto differenziale:\nProbabilit\u00e0 di transizione.\nUn propagatore \u00e8 una funzione matematica che consente di seguire l'evoluzione temporale di una particella che si muove all'interno di un \"campo\". Per poter studiare processi di interazione tra particelle si fa, cos\u00ec, ricorso ad un particolare operatore, detto propagatore di Feynman, che consente di descrivere la cosiddetta ampiezza di transizione:\ndove \"Sfi\" \u00e8 un elemento della matrice S.\nCon questa rapidit\u00e0 di transizione - che altro non \u00e8 se non il rapporto tra la probabilit\u00e0 di transizione, ovvero il rapporto tra eventi favorevoli ed eventi possibili, e il tempo tipico della stessa, ovvero quanto tempo questa persiste - si pu\u00f2 dare una nuova definizione di sezione d'urto:\ndove \"Jinc\" \u00e8 il flusso incidente e d\"nf\" il numero di stati finali nel cono d\u03a9.\nFlusso incidente.\nIl flusso incidente altro non \u00e8 se non la densit\u00e0 delle particelle che si scontrano. Si possono definire due flussi differenti, a seconda del sistema di riferimento in cui si calcola tale flusso.\nNel sistema del \"laboratorio\", ovvero il sistema in cui il bersaglio \u00e8 fermo e i proiettili in moto, il flusso risulta:\ndove \"jp\" \u00e8 la densit\u00e0 di flusso delle particelle proiettile e \"\u03c1t\" la densit\u00e0 delle particelle bersaglio.\nVediamo un esempio: supponiamo che due particelle si scontrino una contro l'altra. Definita con \"vr\" la velocit\u00e0 relativa tra le particelle e con \"V\" il volume a disposizione delle stesse, la prima densit\u00e0 sar\u00e0 pari al rapporto tra il modulo della velocit\u00e0 e il volume stesso, il cui inverso \u00e8 anche pari alla densit\u00e0 del bersaglio. Di conseguenza:\nQuesta espressione diventa anche il flusso incidente nel sistema del \"centro di massa\", quando al posto della velocit\u00e0 relativa si inserisce la velocit\u00e0 calcolata in questo secondo sistema:\ndove con \"P\" viene indicato l'impulso, e con \"E\" l'energia, mentre i pedici \"a\" e \"b\" consentono di distinguere tra i due fasci, che generalmente sono composti da particelle differenti."}
{"id": "18048", "revid": "245802", "url": "https://it.wikipedia.org/wiki?curid=18048", "title": "Carl Fallberg", "text": "Fallberg, insieme a Del Connell e Don Christensen, \u00e8 uno dei pi\u00f9 importanti sceneggiatori Disney degli albi a fumetti della \"Western Publishing\", prima casa editrice ad editare i \"comics\" dei personaggi di zio Walt.\nAllo Studio Disney.\nFallberg approda, il 29 ottobre 1935, allo Studio Disney quando questo si trovava ancora ad Hollywood. Qui la sua prima collaborazione \u00e8 per Biancaneve e i Sette Nani del 1937 come assistente del direttore di sequenza Pearce. Successivamente, sempre con Pearce, approda al Reparto Sceneggiature, dove sviluppa la storia \"L'apprendista Stregone\", che poi diverr\u00e0 una sequenza all'interno di \"Fantasia\" (1940).\nSempre Pearce e Fallberg, insieme ad un folto team di \"story-men\", svilupperano poi la sceneggiatura per Bambi. Nel 1940, quando gli studi si trasferiscono a Burbank, Fallberg passa al Reparto Pubblicit\u00e0.\nI fumetti.\nDieci anni dopo, nel 1951, dopo varie esperienze nell'editoria, Fallberg approda alla Western Publishing, editore degli albi a fumetti della Disney e di altri studi di animazione.\nLa sua prima storia Disney, \"Topolino e il cervello elettronico\", pubblicata in Italia sull'Albo d'Oro n.28 del 1953, compare sul \"Mickey Mouse\" n.30 dell'aprile-maggio dello stesso anno. A luglio esce, poi, su \"Donald Duck\", \"Paperino e il ratto baratto\", in Italia su Topolino n.74. Molte delle storie prodotte dopo quell'esordio ancora non possono essere associate al nome dello sceneggiatore statunitense, a causa dei \"credits\" persi, ma \u00e8 certo che Fallberg si occup\u00f2 anche dei personaggi di Walter Lantz, di Hanna-Barbera e degli studi Warner Bros. ed MGM.\nSulle storie disneyane, comunque, il contributo maggiore di Carl si sviluppa per avventure con Topolino, apparse su Walt Disney's Comics and Stories fra il 1953 e il 1972 e disegnate egregiamente dal grande Paul Murry: queste avventure rinverdivano i fasti e la tradizione del Topolino \"quotidiano\" di Gottfredson. Cura, per\u00f2, anche alcune storie sui paperi, spesso disegnate da Tony Strobl, che in queste occasioni sfornava uno stile molto interessante.\nStorie internazionali.\nA partire dal 1963 Fallberg, accanto alle storie per il mercato americano, inizi\u00f2 a realizzare anche sceneggiature per i mercati d'oltreoceano. Moltissime di queste storie, che vedevano per protagonisti i soliti Paperino, Paperone e Topolino, spesso in compagnia di Pippo, vennero realizzate da artisti italiani come Carpi, Gatto, Scala, Scarpa, Rota e De Vita jr., generalmente edite sull\"'Almanacco Topolino\", in quel periodo l'unica rivista a pubblicare storie nel tipico formato americano senza il classico rimontaggio per adattarle al formato tascabile di \"Topolino\".\nTra le serie ideate appositamente per il mercato straniero spicca la divertente \"MIckey and the Sleuth\", che narra le avventure di Ser Lock, un imbranato detective della Londra di fine Ottocento la cui fama si basa, per\u00f2, sulle abilit\u00e0 investigative del suo assistente, Topolino. Importante anche il suo contributo a \"Disney Goofy Classics\", serie edita tra 1983 e il 1987 in cui Pippo impersona personaggi storici e letterari come Giacomo Casanova, Robinson Crusoe, Don Chisciotte e pubblicata in Italia su \"Pippo Parodie\".\nInfine collabora anche alle storie destinate ai quotidiani: la settimanale \"Disney's Treasury of Classic Tales\" (1976-87), che presenta adattamenti di lungometraggi animati e film, e l'annuale \"Disney's Christmas Story\" (1976-84).\nParallelamente all'attivit\u00e0 di sceneggiatore per i fumetti, Fallberg affianca anche quella di \"story-man\" per i cartoni animati, realizzando \"storyboards\" per gli \"show\" televisivi di Warner e Hanna-Barbera.\nGli ultimi lavori.\nI suoi ultimi lavori, sceneggiature tra il 1987 e il 1990, sono gli adattamenti delle puntate dei \"serial\" televisivi \"DuckTales\", \"Chip'n'Dale Rescue Rangers\" e \"The New Adventures of Winnie the Pooh\".\nSuccessivamente, una grave malattia colpisce l'artista, impedendogli di proseguire per sempre il suo lavoro."}
{"id": "18059", "revid": "5", "url": "https://it.wikipedia.org/wiki?curid=18059", "title": "Guayana Olandese", "text": ""}
{"id": "18060", "revid": "5", "url": "https://it.wikipedia.org/wiki?curid=18060", "title": "Guiana Olandese", "text": ""}
{"id": "18061", "revid": "5", "url": "https://it.wikipedia.org/wiki?curid=18061", "title": "Guyana Olandese", "text": ""}
{"id": "18062", "revid": "339392", "url": "https://it.wikipedia.org/wiki?curid=18062", "title": "Guayana Britannica", "text": ""}
{"id": "18063", "revid": "58367978", "url": "https://it.wikipedia.org/wiki?curid=18063", "title": "Guiana Britannica", "text": ""}
{"id": "18064", "revid": "1564499", "url": "https://it.wikipedia.org/wiki?curid=18064", "title": "Guyana britannica", "text": "Guyana britannica (\"British Guiana\") era il nome attribuito a una colonia dell'impero britannico situata sulla costa settentrionale dell'America meridionale, oggi Stato indipendente col nome di Guyana.\nLa zona venne inizialmente colonizzata dagli olandesi, i quali crearono le colonie di Essequibo, Demerara e Berbice. Queste colonie vennero conquistate dai britannici nel 1796, e cedute in seguito formalmente al Regno Unito nel 1814, poi consolidate in una colonia singola nel 1831. La capitale della colonia si trovava a Georgetown (conosciuta come Stabroek prima del 1812). La Guyana divent\u00f2 una nazione indipendente il 26 maggio 1966.\nStoria della colonia.\nCreazione.\nCi furono almeno due tentativi senza successo da parte dei britannici di colonizzare la costa nord-orientale del sudamerica nel XVII secolo, quando gli olandesi avevano creato due colonie nella zona: Essequibo, amministrata dalla Compagnia delle Indie Occidentali, e Berbice, amministrata dalla \"Associazione Berbice\". Una terza colonia, Demerara, venne creata sotto direzione della Compagnia Occidentale a met\u00e0 del XVIII secolo. Il controllo da parte dei britannici ebbe inizio nel 1796, quando i Paesi Bassi erano sotto il controllo della Francia e quest'ultima era in guerra con la Gran Bretagna. Una forza militare venne spedita dalla colonia delle Barbados per catturare le colonie della Repubblica Batava. Le colonie si arresero senza difficolt\u00e0.\nNel 1802 le colonie tornarono sotto il dominio della Repubblica Batava in base a quanto stabilito nel Trattato di Amiens, ma il Regno Unito riprese le colonie in meno di un anno a causa dell'ostilit\u00e0 della Francia a causa delle Guerre Napoleoniche, nel 1803. Le tre colonie vennero ufficialmente cedute agli inglesi con il Trattato Anglo-Olandese del 1814. Nel 1812 Essequibo e Demerara vennero unite in una singola entit\u00e0, e nel 1831 ad esse venne unita anche Berbice, creando cos\u00ec la Guyana britannica.\nEconomia.\nL'economia della Guyana era dominata dalla produzione di canna da zucchero fino al 1880, quando i prezzi iniziarono a scendere e ci fu il bisogno di spostare l'economia verso la coltivazione di riso, l'ingegneria mineraria e la selvicoltura. La canna da zucchero rimase comunque una delle maggiori fonti di guadagno. Sotto l'amministrazione olandese, gli stabilimenti e l'economia si concentrarono sulle piantagioni nell'entroterra. Fino al 1834 nelle piantagioni vi lavoravano molti schiavi.\nNegli anni 80 dell'Ottocento vennero scoperti alcuni giacimenti d'oro e di diamanti ma non fornirono una grande ricchezza. I depositi di Bauxite si rivelarono molto pi\u00f9 proficui. Nella colonia si svilupparono alcune piccole industrie, principalmente per la produzione di zucchero, di riso, una fabbrica di sapone, di biscotti, una distilleria.\nIl Booker Group basato a Londra dominava l'economia della Guyana Britannica. I Bookers possedevano piantagioni di zucchero sin dall'inizio del XIV secolo; alla fine del secolo ne possedevano la maggioranza e nel 1950 tutte. Il successo ottenuto permise loro di espandersi internazionalmente e di avere affari nel campo della farmaceutica, dell'editoria, della pubblicit\u00e0, della compravendita e del petrolio. Il Booker Group divent\u00f2 il datore di lavoro maggiore nella colonia.\nDispute territoriali.\nConfine con il Venezuela.\nNel 1840 il governo britannico assegn\u00f2 a Robert Hermann Schomburgk il compito di osservare e di stabilire il confine a ovest con il Venezuela. Il governo del Venezuela non accett\u00f2 la Linea Schomburgk, che poneva tutto il territorio ad est del fiume Cuyuni all'interno della colonia. Il Venezuela riteneva che le terre a ovest del fiume Essequibo appartenessero alla propria nazione.\nIl problema continu\u00f2 ad esistere fino al 1897 quando Grover Cleveland, presidente degli Stati Uniti, favorevole al Venezuela, us\u00f2 la diplomazia per cercare di fare in modo che gli inglesi accettassero un arbitrato per risolvere il problema. Un tribunale arbitrale apertosi a Parigi nel 1898 concluse il suo giudizio un anno dopo, stabilendo che il 94% del territorio andasse alla Guyana inglese. Una commissione stabil\u00ec i nuovi confini e le due nazioni accettarono le condizioni nel 1905. Severo Mallet-Prevost, consigliere legale per il Venezuela, poco prima della sua morte pubblic\u00f2 una lettera dove diceva che i giudici del tribunale agirono impropriamente a causa di un accordo segreto tra Russia e Gran Bretagna.\nIl problema venne lasciato da parte fino al 1962, quando il Venezuela dichiar\u00f2 che il premio offerto dall'arbitrato era invalido. Il governo britannico dichiar\u00f2 che l'accordo del 1899 era valido. Tutti i tentativi fatti dai disputanti per risolvere la questione non portarono alcun risultato, anche dopo la dichiarazione di indipendenza della Guyana avvenuta nel 1966. La disputa rimane aperta tuttora.\nConfine con il Suriname.\nRobert Schomburgk, sempre nel 1840, dovette controllare il limite orientale della colonia che confinava con il Suriname. L'arbitrato del 1899 sistem\u00f2 il problema del confine con la Guyana e allo stesso tempo il confine del Suriname venne fissato lungo il fiume Corentyne, chiamato anche Kutari. I Paesi Bassi affermarono che la fonte del Corentyne, e quindi il confine, \u00e8 il fiume New, e non il fiume Kutari. Il governo britannico afferm\u00f2 nel 1900 che il problema era stato risolto grazie all'accettazione implicita, da parte dei Paesi Bassi, del Kutari come confine.\nNel 1962, i Paesi Bassi fecero richiesta formale per l'inclusione nella colonie del \"Triangolo del fiume New\", la regione triangolare tra il New e il Kutari nel sud-est della Guyana. Anche dopo il 1975 il Suriname indipendente richiese questo territorio, mentre la Guyana mantenne la precedente posizione. Nel settembre del 2007 la questione venne risolta in favore della Guyana dall'arbitrato delle Nazioni Unite.\nConfine con il Brasile.\nNel 1835 Robert Schomburgk stava controllando e prendendo dati sul territorio della Guyana per ordine del governo inglese. Mand\u00f2 informazioni in patria spiegando come i portoghesi-brasiliani non controllassero effettivamente la regione e sugger\u00ec che l'impero inglese annettesse il territorio come propria colonia. La questione sulla sovranit\u00e0 del territorio rimase irrisolta fino al 1898, quando il Brasile accett\u00f2 la proposta di rimettere la decisione ad un arbitrato: come arbitro venne scelto il re d'Italia Vittorio Emanuele III. L'avvocato Joaquim Nabuco difese gli interessi del Brasile nell'arbitrato. Nel 1904 venne raggiunta la decisione finale: Vittorio Emanuele III dichiar\u00f2 che 19.630 km\u00b2 dovessero andare alla Gran Bretagna e 13.570 km\u00b2 al Brasile, stabilendo definitivamente i confini delle nazioni nella regione. Con questo arbitrato l'Inghilterra, tramite la sua colonia, ottenne l'accesso al Rio delle Amazzoni tramite i fiumi Ireng e Tacutu."}
{"id": "18072", "revid": "320578", "url": "https://it.wikipedia.org/wiki?curid=18072", "title": "Guayana Francese", "text": ""}
{"id": "18073", "revid": "320578", "url": "https://it.wikipedia.org/wiki?curid=18073", "title": "Guiana Francese", "text": ""}
{"id": "18074", "revid": "6923", "url": "https://it.wikipedia.org/wiki?curid=18074", "title": "Georgia del Sud e Isole Sandwich Australi", "text": "La Georgia del Sud e Isole Sandwich Australi (in inglese: \"South Georgia and the South Sandwich Islands\") \u00e8 un territorio britannico d'oltremare situato nell'Oceano Atlantico meridionale. Si tratta di un insieme di isole remote ed inospitali, consistente della Georgia del Sud e di un arcipelago di piccole isole note come Isole Sandwich Australi. La Georgia del Sud \u00e8 lunga 165\u00a0km e larga tra 1 e 35\u00a0km ed \u00e8 di gran lunga la maggiore isola del territorio. Le Isole Sandwich Australi sorgono circa 700\u00a0km a sud-est della Georgia del Sud. L'area totale del territorio ammonta a 3.903\u00a0km\u00b2.\nSulle isole non vi \u00e8 popolazione permanente. Gli attuali abitanti sono ufficiali del governo britannico, scienziati e staff di supporto del British Antarctic Survey che lavorano in basi scientifiche sull'Isola di Bird e nella , King Edward Point, come anche uno staff museale nella vicina Grytviken. Il Regno Unito rivendic\u00f2 la sovranit\u00e0 sulla Georgia meridionale nel 1775 e sulle Isole Sandwich Australi nel 1908. Il territorio della \"Georgia del Sud e Isole Sandwich Australi\" fu costituito nel 1985; in precedenza era stato governato come parte della Dipendenza delle Isole Falkland.\nL'Argentina rivendic\u00f2 la Georgia del Sud nel 1927 e le Isole Sandwich Australi nel 1938. L'Argentina mantenne una stazione navale, Corbeta Uruguay, sull'isola di Thule nelle Isole Sandwich Australi dal 1976 al 1982, quando fu chiusa dalla Royal Navy. Le rivendicazioni argentine sulla Georgia del Sud contribuirono alla guerra delle Falkland/Malvinas del 1982, durante la quale le forze argentine occuparono per un breve periodo l'isola. L'Argentina continua a rivendicare la sovranit\u00e0 sulla Georgia del Sud e sulle Isole Sandwich Australi.\nStoria.\nGeorgia del Sud.\nSi dice che l'isola della Georgia del Sud sia stata avvistata per la prima volta nel 1675 da Anthony de la Roch\u00e9, un mercante londinese, e fu chiamata \"Isola Roche\" su diverse mappe dell'epoca; fu avvistata anche dalla nave commerciale spagnola \"Le\u00f3n\", che operava al largo di Saint-Malo il 28 o 29 giugno 1756. In un certo momento, fu confusa con la Pepys Island, che fu \"scoperta\" da William Dampier Ambrose Cowley nel 1683 ma si rivel\u00f2 poi essere un'isola fantasma.\nIl capitano James Cook circumnavig\u00f2 l'isola nel 1775 e vi approd\u00f2 per primo; rivendic\u00f2 il territorio a nome del Regno di Gran Bretagna e la chiam\u00f2 \"isola di Georgia\" in onore di Re Giorgio III. Le iniziative britanniche per il governo della Georgia del Sud nacquero nel 1843 con lettere patenti britanniche.\nNel 1882-1883 una spedizione tedesca in occasione del primo anno polare internazionale stazion\u00f2 a Royal Bay, nel sud-est dell'isola. Gli scienziati del gruppo osservarono il transito di Venere e registrarono le onde prodotte dall'eruzione del Krakatoa nel 1883.\nNel XIX secolo la Georgia del Sud fu una base per la caccia alla foca e alla balena, finch\u00e9 la caccia alla balena non termin\u00f2 negli anni sessanta del XX secolo. Un norvegese, Carl Anton Larsen, istitu\u00ec la stazione baleniera e la prima abitazione permanente a Grytviken nel 1904. Fu gestita dalla Compagnia di Pesca Argentina, che si stabil\u00ec a Grytviken. La stazione rimase in funzione fino al 1965.\nLe stazioni per la caccia alla balena operarono su licenze rilasciate dal governatore britannico delle isole Falkland; le sette basi, tutte sulla costa settentrionale con porti protetti erano, a partire da ovest:\nLe basi per la caccia alla balena erano luoghi non piacevoli e pericolosi in cui lavorare; una fu definita \"un ossario bollente nella vaselina\" da un visitatore dell'inizio del XX secolo. I suoi \"vapori putridi assomigliavano alla puzza di pesce cattivo, letame, di conceria mescolati insieme\", scrisse Tim Flannery, che annot\u00f2 un pericolo bizzarro: \"una balena in putrefazione potrebbe riempirle di gas fino ad esplodere, espellendo un feto delle dimensioni di un veicolo a motore con forza sufficiente ad uccidere un uomo.\"\nCon la fine dell'industria delle balene, le basi furono abbandonate. Eccetto alcuni edifici preservati come il museo e la chiesa luterana a Grytviken, rimangono solo alcuni resti decadenti.\nDal 1905 l'Ufficio Meteorologico Argentino cooper\u00f2 nella gestione di un osservatorio meteorologico a Grytviken con i requisiti delle licenze britanniche delle basi per la caccia alle balene, finch\u00e9 questi non cambiarono nel 1949.\nNel 1908 il Regno Unito emise ulteriori lettere patenti che istituirono modifiche costituzionali per i suoi possedimenti nell'Atlantico meridionale. Le lettere patenti riguardavano la Georgia del Sud, le Isole Orcadi Meridionali, le Isole Shetland Meridionali, le Isole Sandwich Australi e la Terra di Graham. La rivendicazione fu estesa nel 1917 per coprire un settore dell'Antartide fino al Polo Sud.\nNel 1909 fu istituito un centro amministrativo e residenziale a King Edward Point su Georgia del Sud, presso la stazione baleniera di Grytviken. Un magistrato residente fungeva da amministratore locale britannico ed esercitava il possesso effettivo, l'applicazione della legge britannica e la regolamentazione di tutte le attivit\u00e0 economiche e scientifiche nel territorio, che era allora governato come dipendenza delle isole Falkland.\nNel 1912 circa fu avvistata quella che secondo alcune fonti \u00e8 la pi\u00f9 grande balena mai catturata: una balenottera azzurra di 33,58 metri che si spiaggi\u00f2 a Grytviken.\nNell'aprile 1916 la spedizione imperiale trans-atlantica di Ernest Shackleton si aren\u00f2 sull'isola Elephant, a circa 1.300\u00a0km a sud-ovest della Georgia del Sud. Shackleton e cinque compagni partirono con una piccola imbarcazione per cercare aiuto, e il 10 maggio dopo un viaggio epico arrivarono alla Baia di re Haakon, sulla costa meridionale della Georgia del Sud. Mentre tre compagni attesero sulla costa, Shackleton e due altri, Tom Crean e Frank Worsley percorsero i 35\u00a0km sulla cresta dell'isola montagnosa per raggiungere aiuti alla base baleniera di Stromness. I restanti 22 membri della spedizione, che rimasero sull'isola Elephant, furono in seguito tratti in salvo. Nel gennaio 1922, durante una successiva spedizione, Shackleton mor\u00ec a bordo della nave ormeggiata a King Edward Cove, nella Georgia del Sud. L'esploratore \u00e8 seppellito a Grytviken. Le ceneri di un altro famoso esploratore antartico, Frank Wild, il secondo di Shackleton nella spedizione imperiale trans-antartica, furono seppellite accanto a Shackleton nel 2011.\nL'Argentina rivendic\u00f2 la Georgia del Sud nel 1927.\nDurante la seconda guerra mondiale la Royal Navy schier\u00f2 una nave mercantile armata per pattugliare le acque antartiche e della Georgia del Sud contro le incursioni naziste, insieme a due cannoni installati sulla costa per proteggere la Baia di Cumberland e la Baia di Stromness, che erano equipaggiate con volontari delle baleniere norvegesi. La base di King Edward Point fu ingrandita per diventare un centro di ricerca nel 1949-1950 dal British Antarctic Survey, che fino al 1962 venne chiamato \"Falkland Islands Dependencies Survey\".\nLa guerra delle Falkland fu avviata il 19 marzo 1982 quando un gruppo di argentini (principalmente della marina), occuparono la base baleniera abbandonata di Leith Harbour nella Georgia del Sud. Il 3 aprile le truppe argentine attaccarono e occuparono Grytviken. Tra gli ufficiali della guarnigione argentina vi era Alfredo Astiz, capitano della marina argentina che, anni dopo, fu accusato di crimini commessi durante la guerra sporca in Argentina.\nL'isola fu riconquistata dalle forze britanniche il 25 aprile nell'Operazione Paraquet; nel 1985 la Georgia del Sud e le Isole Sandwich Australi smisero di essere amministrate come Dipendenza delle Isole Falkland e divennero un territorio separato. La base di King Edward Point, che dopo la guerra delle Falkland era divenuta una piccola guarnigione militare, ritorn\u00f2 ad uso civile nel 2001 ed \u00e8 ora gestita dal British Antarctic Survey.\nIsole Sandwich Australi.\nIl capitano James Cook scopr\u00ec le otto isole Meridionali delle Sandwich nel 1775, anche se raggrupp\u00f2 insieme le tre pi\u00f9 Meridionali, e il loro status come isole singole non fu stabilito fino al 1820 da Fabian Gottlieb von Bellingshausen. Le tre isole settentrionali furono scoperte da Bellingshausen nel 1819. Le isole furono chiamate inizialmente \"Terra Sandwich\" da Cook, anche se egli not\u00f2 che potevano essere un gruppo di isole piuttosto che un corpo unico. Il nome fu scelto in onore di John Montagu, IV conte di Sandwich, primo lord dell'ammiragliato. L'aggettivo \"Australi\" fu aggiunto in seguito per distinguerle dalle \"Isole Sandwich\", ora conosciute come isole delle Hawaii.\nL'Argentina rivendic\u00f2 le Sandwich Meridionali nel 1938, e sfid\u00f2 la sovranit\u00e0 britannica delle isole in diverse occasioni. Dal 25 gennaio 1955 a met\u00e0 del 1956 l'Argentina tenne una stazione estiva, la Teniente Esquivel presso Ferguson Bay, sulla costa sud-orientale di Thule. L'Argentina mantenne una base navale (Corbeta Uruguay) dal 1976 al 1982, nella costa sud-orientale della stessa isola. Anche se il Regno Unito scopr\u00ec la presenza della base argentina nel 1978, protest\u00f2 e tent\u00f2 di risolvere il problema per via diplomatica, non fu fatto alcuno sforzo per tentare di rimuoverla fino a dopo la guerra delle Falkland. La base fu poi rimossa il 20 giugno 1982.\nIl 10 febbraio 2008 un terremoto di magnitudo 6.5 ebbe epicentro a 205 a sud-sud-est dell'isola di Bristol. Il 30 giugno 2008 alle 06:17:53 UTC un terremoto di magnitudo 7.0 colp\u00ec la regione; il suo epicentro fu a 58.160S 21.893W, 283\u00a0km a est-nord-est (73 gradi) dell'isola di Bristol. Lo United States Geological Survey riport\u00f2 un altro terremoto di magnitudo 7.3 avvenuto alle 10:04 EDT il 15 luglio 2013, a 216\u00a0km a sud-sud-est dell'isola di Bristol, a una profondit\u00e0 di 31,3\u00a0km. L'epicentro fu situato a 2.230\u00a0km a sud-est di Stanley, nelle isole Falkland. Un altro terremoto di importante intensit\u00e0 (7.4 di magnitudo) \u00e8 stato registrato il 20 agosto 2016.\nGeografia.\nLa Georgia del Sud e Isole Sandwich Australi sono un insieme di isole nell'Oceano Atlantico meridionale. Gran parte delle isole, che si innalzano ripidamente dal mare, sono frastagliate e montagnose. Alle elevazioni maggiori, le isole sono permanentemente coperte da nevi e ghiacci.\nGruppo della Georgia del Sud.\nLa Georgia del Sud sorge a circa 1.390\u00a0km a est-sud-est delle isole Falkland, a 54\u00b0\u201355\u00b0S, 36\u00b0\u201338\u00b0W. Comprende l'isola della Georgia del Sud (di gran lunga la maggiore del territorio) e le isole che stanno negli immediati dintorni, oltre ad alcune isole e isolette remote ad ovest e ad est-sud-est. Ha un'area totale di 3.756\u00a0km\u00b2, incluse le isole satellite (ma escludendo le Sandwich Meridionali che formano un gruppo separato di isole).\nIsole del gruppo della Georgia del Sud.\nL'isola della Georgia del Sud sorge a 54\u00b0 15' S, 36\u00b0 45' W ed ha un'area di 3.528\u00a0km\u00b2. \u00c8 montagnosa e per la gran parte sterile. Undici cime si innalzano sopra i 2.000 metri di altezza, e le loro pendici sono solcate da profonde gole piene di ghiacciai; il maggiore \u00e8 il ghiacciaio Fortuna. La cima pi\u00f9 alta \u00e8 il monte Paget, della catena Allardyce, con i suoi 2.934 metri s.l.m.\nGeologicamente, l'isola consiste di gneiss e scisto argilloso con altri strati sedimentali in cui sono stati ritrovati fossili. L'isola, come le isole Falkland, \u00e8 un frammento di una massa di terra maggiore, oggi scomparsa; si tratta probabilmente di una ex estensione del sistema andino.\nTra le isole e isolette minori al largo della costa della Georgia del Sud vi sono:\nLe seguenti rocce remote sono anche considerate parte del gruppo della Georgia del Sud:\nGruppo delle Isole Sandwich Australi.\nLe Isole Sandwich Australi o Sandwich del Sud (in spagnolo: \"Islas Sandwich del Sur\") comprendono 11 isole in prevalenza vulcaniche (escluse le piccole isole satelliti e le rocce al largo), con alcuni vulcani attivi. Esse formano un arco insulare che va da nord a sud nella regione 56\u00b018'\u201359\u00b027'S, 26\u00b023'\u201328\u00b008'W, tra 560\u00a0km e 800\u00a0km a sud-est della Georgia del Sud.\nLa parte pi\u00f9 settentrionale delle Isole Sandwich Australi formano le isole Traversay e le isole Candlemas, mentre le isole pi\u00f9 a sud costituiscono le isole Thule Meridionali. Le tre maggiori isole, Saunders, Montagu e Bristol, sorgono tra i due gruppi. Il picco pi\u00f9 alto delle isole \u00e8 Monte Belinda, 1.370 metri di altezza sull'isola Montagu.\nLe Isole Sandwich Australi sono disabitate, anche se su Thule tra il 1976 ed il 1982 vi fu una presenza permanente argentina nella stazione di ricerca. Su Thule e Zavodovski vi sono stazioni meteorologiche automatiche. A nord-ovest dell'isola di Zavodovski si trova i l Protector Shoal, un vulcano sottomarino.\nClima.\nIl clima delle isole \u00e8 classificato come polare, con temperature massime che vanno dagli 0\u00a0\u00b0C di agosto agli 8\u00a0\u00b0C dei mesi estivi (gennaio-febbraio), tuttavia le minime anche in inverno raramente scendono sotto i -10\u00a0\u00b0C. Le precipitazioni sono attorno ai 1500\u00a0mm e avvengono in gran parte sotto forma di nevischio o neve, e possono avvenire in qualsiasi periodo dell'anno.\nAmministrazione.\nIl potere esecutivo appartiene alla regina ed \u00e8 esercitato dal \"Civil Commissioner\", posizione ricoperta dal Governatore delle isole Falkland. All'Assistente del Commissioner sono affidati i compiti politici e la gestione delle licenze di pesca, vi \u00e8 inoltre un \"Operations Manager\" incaricato degli aspetti amministrativi legati al territorio.\nSulle isole non vi \u00e8 popolazione permanente, non c'\u00e8 consiglio legislativo e non si tengono elezioni. Il Foreign Office britannico gestisce le relazioni estere del territorio.\nI due istituti britannici di presidio, quello militare e quello scientifico, svolgono autonomamente i loro compiti di gestione, con avvicendamento del personale sotto controllo del governo britannico. Le relazioni diplomatiche sono gestite direttamente dal \"Foreign Office\". Occupate dagli argentini durante la guerra delle Falkland nel 1982, vennero riconquistate dai britannici durante l'Operazione Paraquet, e da allora i territori celebrano il giorno della liberazione (14 giugno).\nEconomia.\nPoich\u00e9 la popolazione della Georgia del Sud e Isole Sandwich Australi \u00e8 davvero ridottissima, a causa del clima rigido e alla distanza dal continente, l'attivit\u00e0 economica \u00e8 molto limitata. Le entrate del territorio derivano da:\nAmbiente.\nAgli inizi del XX secolo, alcune renne provenienti dalla Norvegia furono introdotte nella Georgia del Sud. Sebbene l'immagine di una renna compaia sulla bandiera e sullo stemma del Territorio, questo animale \u00e8 stato totalmente eradicato dall'isola a partire dal 2011 a causa dei danni che arrecava all'ambiente."}
{"id": "18075", "revid": "481349", "url": "https://it.wikipedia.org/wiki?curid=18075", "title": "Sandwich (disambigua)", "text": ""}
{"id": "18077", "revid": "339392", "url": "https://it.wikipedia.org/wiki?curid=18077", "title": "Isole delle Sandwich Australi", "text": ""}
{"id": "18079", "revid": "4", "url": "https://it.wikipedia.org/wiki?curid=18079", "title": "Georgia australe", "text": ""}
{"id": "18081", "revid": "5", "url": "https://it.wikipedia.org/wiki?curid=18081", "title": "Georgia del sud", "text": ""}
{"id": "18082", "revid": "834", "url": "https://it.wikipedia.org/wiki?curid=18082", "title": "Falkland", "text": ""}
{"id": "18083", "revid": "1305772", "url": "https://it.wikipedia.org/wiki?curid=18083", "title": "Georgia (disambigua)", "text": ""}
{"id": "18091", "revid": "35989966", "url": "https://it.wikipedia.org/wiki?curid=18091", "title": "Provincia di L'Aquila", "text": ""}
{"id": "18095", "revid": "6923", "url": "https://it.wikipedia.org/wiki?curid=18095", "title": "Leggi razziali fasciste", "text": "Le leggi razziali fasciste furono un insieme di provvedimenti legislativi e amministrativi applicati in Italia fra il 1938 e il primo quinquennio degli anni quaranta, inizialmente dal regime fascista e poi dalla Repubblica Sociale Italiana.\nEsse furono rivolte prevalentemente contro le persone ebree. Il loro contenuto fu annunciato per la prima volta il 18 settembre 1938 a Trieste da Benito Mussolini, da un palco posto davanti al Municipio in Piazza Unit\u00e0 d'Italia, in occasione di una sua visita alla citt\u00e0. Furono abrogate con i regi decreti-legge n. 25 e 26 del 20 gennaio 1944, emanati durante il Regno del Sud.\nPremesse storiche.\nDall'Unit\u00e0 d'Italia al fascismo.\nGli ebrei in Italia avevano ricevuto la piena emancipazione giuridica durante la seconda met\u00e0 dell'Ottocento, in stretta connessione col processo risorgimentale e di unit\u00e0 nazionale. Lo Statuto Albertino del 4 marzo 1848 nonostante non sanc\u00ec la piena emancipazione, mise le basi affinch\u00e9 ve ne fossero i presupposti. Lo Statuto riconosceva l'uguaglianza dei cittadini senza distinzione di confessione, e a ci\u00f2 il 29 marzo venne emesso un editto che riconosceva esplicitamente agli ebrei i diritti civili, completato nei mesi successivi dalla legge del 19 giugno che ne proclamava la piena integrazione anche nei diritti politici. Questo complesso iter legislativo peraltro venne esteso via via in tutti i territori che si annetteva il Regno di Sardegna attraverso le guerre di indipendenza, consentendo di estendere anche alle altre regioni i principi dell'emancipazione.\nGli ultimi a ottenerla furono nel 1870 gli ebrei della comunit\u00e0 ebraica di Roma, la pi\u00f9 numerosa e povera della penisola, nonch\u00e9 l'unica con una storia bimillenaria ininterrotta. Il 20 settembre di quell'anno infatti, il giorno della presa di Roma, il ghetto di Roma fu aperto e anche agli ebrei di Roma furono equiparati a cittadini italiani.\nNonostante la raggiunta emancipazione politica e civile, l'assimilazione tra la societ\u00e0 nazionale e gli ebrei non fu semplice n\u00e9 immediata. La scarsa consistenza dell'antisemitismo nell'Italia liberale, non esclude l'antisemitismo dal novero dei problemi che dovette affrontare la comunit\u00e0 ebraica in Italia. Nonostante la mancanza di studi sistematici sul tema - secondo lo storico Enzo Collotti - alcuni studi effettuati in determinate aree della penisola dimostrano la presenza dei consueti motivi anti-giudaici nella stampa cattolica di provincia e un uso dell'antisemitismo in una forma anche pi\u00f9 diffusa, seppure meno diretta, nell'additare il giudaismo tra i fattori di turbamento dell'equilibrio sociale a cavallo tra Ottocento e Novecento. In quel periodo infatti le trasformazioni dettate dall'ascesa della borghesia e dall'industrializzazione stavano modificando gli antichi rapporti sociali delle aree rurali, e tra i colpevoli di tali mutamenti venne indicata anche l'avidit\u00e0 di denaro degli ebrei che scuoteva tradizionali assetti secolari.\nCon l'Unit\u00e0 d\u2019Italia vi fu dunque una sorta di \"risveglio\" dell'ebraismo in Italia, che and\u00f2 pari passo con il risveglio dell'anti-giudaismo della Chiesa cattolica, che per\u00f2 rimase circoscritto a un ambito definito; esso infatti fu tra gli strumenti e le armi che la stessa Chiesa cattolica us\u00f2 contro la classe dirigente liberale nel processo di formazione dello Stato unitario.\nLa rivista \u00ab\"La Civilt\u00e0 Cattolica\"\u00bb, con il pretesto di denunciare le \u00abturpitudini\u00bb dell'ebraismo, utilizz\u00f2 tutta la gamma retorica dei luoghi comuni intorno alla \u00abdominazione mondiale degli ebrei\u00bb, all'\u00abocculta potenza giudaica\u00bb, al \u00abgiogo usuraio degli israeliti\u00bb, all'\u00abinesorabile amore dell\u2019oro\u00bb degli ebrei, aggiungendo ad argomenti vecchi e consunti un linguaggio di bassa lega per denunciare il legame tra il giudaismo e la massoneria, che aveva trasformato la menzogna dei diritti dell'uomo nella realt\u00e0 dei diritti degli ebrei. Un linguaggio aveva un bersaglio concreto anche se non immediatamente realizzabile: la fine dell'eguaglianza civile degli ebrei.\nIl crescere del nazionalismo italiano, che trov\u00f2 il supporto di ebrei come Gino Arias e Primo Levi l'Italico, comport\u00f2 anche la prima esplicita presa di posizione antisemita del nuovo movimento politico.\nRicerche degli anni '80 e '90 del Novecento hanno approfondito vari momenti nella formazione di questa componente di un antisemitismo italiano. L'attenzione si \u00e8 soffermata sull'occasione della guerra italo-turca, quando il maggior organo di stampa del nazionalismo italiano si un\u00ec alle voci giornalistiche che attribuivano le ostilit\u00e0 internazionali all'impresa coloniale italiana alle manovre politiche degli ambienti economici ebraici. Pi\u00f9 ci si avvicinava alla prima guerra mondiale, pi\u00f9 nelle file nazionaliste crebbe la polemica politica antisemita ad opera di scrittori dell'area nazionalista (Luigi Federzoni, Alfredo Oriani, Paolo Orano e Francesco Coppola), che utilizz\u00f2 in modo sempre pi\u00f9 frequente cenni e allusioni alle influenze ebraiche e al loro carattere antinazionale che caratterizzava il delicato equilibrio politico europeo di inizio Novecento.\nIl percorso dell'ebraismo italiano verso la piena parificazione fu bruscamente interrotto dal fascismo. I Patti Lateranensi dell'11 febbraio 1929 voluti dal fascismo nel quadro della conciliazione tra lo Stato e la Chiesa, che il regime fascista persegu\u00ec anche allo scopo di consolidare - con l'adesione di una Chiesa autoritaria - il consenso popolare al regime, rimettendo in discussione la posizione giuridica degli altri culti, che fino ad allora erano stati posti sullo stesso piano dalle norme di tutela penale del Codice Zanardelli del 1889. \nNasceva cos\u00ec la formula dei \"culti ammessi\" che in una ideale scala di valori erano gerarchicamente inferiori alla Chiesa cattolica, in quanto portatrice dell'unica religione di Stato, le altre erano solamente tollerate. Il regime dittatoriale poi, si arrog\u00f2 il diritto di modificare la legislazione esistente in materia di \u00abculti a-cattolici\u00bb, per adeguarla alla nuova gerarchia stabilita tra le confessioni e soprattutto al nuovo diritto pubblico, che aveva di fatto vietato il libero associazionismo stabilendo un pi\u00f9 stretto controllo dello Stato su ogni realt\u00e0 istituzionale che non fosse diretta emanazione dello Stato stesso o della Chiesa cattolica.\nIn questo quadro rientrarono le norme legislative e amministrative del biennio 1930-1931, destinate a controllare i \"culti ammessi\", soprattutto il Regio decreto del 30 ottobre 1930 avente per oggetto le comunit\u00e0 israelitiche e l'Unione delle comunit\u00e0. Con questo atto autoritario, lo Stato fascista poneva fine all'evoluzione delle comunit\u00e0 verso un sistema associativo che rispettasse ordinamenti gli interni delle comunit\u00e0 per imporre un ordinamento di tipo centralistico, che prevedeva l'obbligatoriet\u00e0 di appartenenza per gli ebrei su base territoriale e il potere di imposizione dei tributi, configurando per le comunit\u00e0 lo statuto di enti di diritto pubblico. Ma, soprattutto, la nuova normativa, oltre a stabilire un forte controllo governativo sulle comunit\u00e0, ne restringeva fortemente l'autonomia statutaria e il carattere anche di democrazia interna, accentuando anche nella nuova Unione delle comunit\u00e0 la concentrazione del potere decisionale negli organismi direttivi. Tra le novit\u00e0 pi\u00f9 rilevanti del nuovo ordinamento, ci fu la possibilit\u00e0 dello Stato di istituire o di sopprimere le comunit\u00e0, che furono ridisegnate secondo criteri prevalentemente amministrativi, indipendentemente da volont\u00e0 di membri o da ragioni di carattere storico. L'elezione del presidente della comunit\u00e0 e la nomina del rabbino capo era poi soggetta all'approvazione del Ministero dell'interno, cui spettava anche il controllo amministrativo sulle comunit\u00e0.\nLa legislazione contro gli ebrei del 1938 venne a collocarsi nel quadro di un duplice sviluppo. Da una parte il potenziamento della politica popolazionista che il regime fascista a partire dalla seconda met\u00e0 degli anni Venti aveva assunto come condizione preliminare e non soltanto come corollario della sua politica di potenza; dall'altra, l'avvio di una politica di tutela della razza come conseguenza della conquista coloniale in Etiopia che metteva a contatto la popolazione italiana con quelle indigene, con il rischio di una \u00abcontaminazione\u00bb razziale. N\u00e8 gli orientamenti popolazionistici, n\u00e9 gli studi che si prefiggevano di dimostrare la superiorit\u00e0 della razza bianca su quella nera, furono una invenzione del fascismo, e circolavano gi\u00e0 negli ambienti nazionalistici dell'Italia liberale, ma trovarono terreno fertile quando incontrarono le ambizioni e aspirazioni della politica estera fascista.\nLa guerra contro il Negus rappresent\u00f2 un passaggio fondamentale per la messa a punto di un indirizzo razzistico nella politica fascista in relazione ai problemi del neonato impero e alle conseguenze che ne derivarono nei rapporti interrazziali con le popolazioni dei territori appena conquistati. In questo contesto venne messa a punto una legislazione che di fatto rinchiudeva le popolazioni etiopiche in un regime di \"apartheid\", e venne dato inizio ad una radicale campagna propagandistica che si avvalse dei vecchi temi dell'anti-giudaismo cattolico ottocentesco per accentuare la contrapposizione tra fascismo e le corrotte e decadenti \"democrazie plutocratiche\", dominate dalla finanza ebraica.\nDunque, se i provvedimenti legislativi ed amministrativi contro gli ebrei furono adottati a partire dal 1938, \u00e8 nel corso del 1937 che Mussolini e il regime pervennero alla decisione autonoma di dare avvio anche in Italia all'antisemitismo di Stato, ossia alla campagna programmata e sistematica contro gli ebrei.\nL'inserimento, il 17 novembre del 1938, dei \"Provvedimenti per la difesa della razza italiana\" nel quadro della campagna contro gli ebrei che proibivano il matrimonio tra i cittadini italiani di razza ariana e \u00abpersona appartenente ad altra razza\u00bb perfezionava e generalizzava il principio contenuto in nuce nel decreto dell'aprile del 1937, proclamando l'illecito penale del matrimonio tra italiani e sudditi etiopi. Secondo lo storico Enzo Collotti, la confluenza a questo punto tra legislazione razzista coloniale e legislazione antiebraica esprimeva un nesso logico e concettuale assolutamente indissociabile: erano due rami che discendevano dallo stesso tronco. Come afferm\u00f2 l'accademico Roberto Maiocchi: \u00abL'immagine del negro universalmente diffusa tra gli italiani sar\u00e0 il cavallo di Troia con cui il razzismo antisemita verr\u00e0 fatto penetrare in Italia\u00bb.\nLa propaganda antisemita in Italia.\nAnche se fino al 1938, nel programma politico del Partito fascista non vi erano indicazioni antisemite e il tesseramento era aperto anche agli ebrei. L'assenza di un antisemitismo programmatico per\u00f2, secondo lo storico Sarfatti, non implica che il partito fascista fosse \u00abfondamentalmente non antisemita\u00bb. Nei primi anni del fascismo al potere, la polemica anti-giudaica fu esercitata in particolare dalle frange pi\u00f9 estreme del partito, che insistettero sui temi pi\u00f9 vieti della vulgata antisemita: la connessione fra ebraismo, bolscevismo e massoneria; la rappresentazione dell'ebreo come ultima trincea dell'antifascismo. Anche lo stesso Mussolini, fin dai tempi della sua militanza nel partito socialista, espresse in varie occasioni posizioni antisemite, e nel primo quindicennio di dittatura Mussolini assunse una politica ambigua riguardo agli ebrei, condannando ad esempio l'adesione al sionismo degli ebrei italiani, ma non il sionismo in s\u00e9; rese difficoltoso l'afflusso di ebrei est-europei nella penisola, ma riconosceva allo stesso tempo il ruolo \"nazionale\" delle \u00e9lites ebraico-italiane nelle principali citt\u00e0 del Mediterraneo; sollecitava gli ebrei italiani a nazionalizzarsi e a fascistizzarsi, ma rendeva sempre pi\u00f9 cattolica la nazione.\nDunque il fascismo legittim\u00f2 al suo interno una corrente antisemita, che nella seconda met\u00e0 degli anni Trenta port\u00f2 sul piano operativo ad un allontanamento degli ebrei dai vertici dello Stato e dalle posizioni nazionali da esso controllate. Quest'ultima azione si svilupp\u00f2 negli anni a cavallo dell'ascesa al potere del nazismo (non potendone quindi essere influenzata) e riguard\u00f2, ad esempio, tanto il divieto di nomine di ebrei nella nuova Accademia d'Italia quanto l'invito ai prefetti a sostituire tendenzialmente tutti i podest\u00e0 ebrei. Relativamente all'immediata azione persecutoria intrapresa nel 1933 dal governo hitleriano, la posizione del dittatore era assai complessa: egli non la criticava perch\u00e9 antisemita, bens\u00ec contestava la necessit\u00e0 e l'opportunit\u00e0 di un'azione governativa pubblica contro gli ebrei e le forme violente della persecuzione.\nLe leggi razziali introdotte dallo stato italiano nel 1938 quindi, non si inseriscono in un contesto avulso da mentalit\u00e0 e pratiche di stampo antisemita. Lo storico Gadi Luzzatto Voghera rilev\u00f2 che in realt\u00e0 \u00abil tessuto sociale e culturale italiano, e ancor pi\u00f9 gli organismi e gli apparati del regime, si mostra[no] [...] tutt'altro che impreparati ad accogliere e mettere in pratica la legge della segregazione\u00bb, sebbene non manchino, \u00abnella societ\u00e0 civile e religiosa, sentimenti di opposizione alla legislazione stessa\u00bb. Come in altri paesi europei, in Italia si diffuse, a partire dalla fine dell'Ottocento e sulla scorta di un radicato pregiudizio di tipo religioso, una pubblicistica di stampo antisemita, fu tuttavia dopo la Grande guerra, ancora sull'onda lunga di fenomeni sovranazionali, che \u00abl'antisemitismo inizi[a] davvero a pesare nella politica e nella societ\u00e0 italiana\u00bb. Nel 1921 venne pubblicata, a cura di Giovanni Preziosi la traduzione italiana dei \"Protocolli dei Savi di Sion\", un documento falso prodotto all'inizio del secolo nella Russia zarista e da allora in poi sfruttato come prova della congiura ebraica mondiale\u00bb, che venne ristampato proprio in quel 1937 che vide la fioritura di decine di manifestazioni pubblicistiche di stampo antisemita in un \u00abclima di cui elementi vicini al regime andavano percependo il montare e la consistenza, sicch\u00e9 esse venivano a trovarsi in sintonia con una svolta potenziale del regime, di cui anticipavano prese di posizione o alla quale fornivano argomentazioni e consenso\u00bb.\nIn quel periodo trovarono ampio spazio pubblicazioni come \"Gli ebrei in Italia\" di Paolo Orano - tra i pi\u00f9 autorevoli rappresentanti della cultura fascista e collaboratore di \"Gerarchia\" e de \"Il Popolo d'Italia\" - nel cui scritto metteva in luce la necessit\u00e0 di mettere gli ebrei con le spalle al muro costringendoli a riconoscere l'incompatibilit\u00e0 tra identit\u00e0 ebraica e identit\u00e0 nazionale italiana. Oppure \"Il mito del sangue\" di uno dei teorici del razzismo italiano, Julius Evola (che accompagn\u00f2 anche l'introduzione della ristampa dei \"Protocolli\" nel 1937), o \"Dieci punti fondamentali del problema ebraico\" di Preziosi. Alle pubblicazioni si affiancarono poi vere e proprie campagne giornalistiche antisemite, portate avanti da Telesio Interlandi su \"Il Tevere\", che divenne una fonte cospicua di una iconografia razzista di tipo coloniale oltre che antisemitica. Non manc\u00f2 poi l'antisemitismo portato avanti dal cattolicesimo italiano, con i libelli \"Ebrei-Cristianesimo-Fascismo\" di Alfredo Romanini o \"Sotto la maschera d'Israele\" del colerico-fascista Gino Sottochiesa, con cui affermava che l'ebraismo era essenzialmente un movimento anticristiano e anticattolico e che bisognava combattere gli ebrei in quanto tali. Alla grande stampa venne affiancata anche la diffusione di testate satirico-umoristiche, con l'obiettivo di penetrare nella parte di societ\u00e0 pi\u00f9 popolare e meno acculturata, che contribuirono alla diffusione di un razzismo pi\u00f9 spicciolo, pi\u00f9 becero e banale, aiutando \u00abad abbattere resistenze di educazione e di costume e ad aprire la strada all'accettazione anche tacita delle discriminazioni razziali\u00bb. Possiamo ricordare ad esempio \"L'Italiano\" di Leo Longanesi, \"Il Selvaggio\" di Mino Maccari, \"Giornalissimo\" di Interlandi, \"Il Travaso delle Idee\", \"Marc'Aurelio\" e \"Il Bertoldo\", veri e propri fogli che contribuirono alla diffusione del \u00abverbo antisemita\u00bb in Italia.\nDal censimento degli ebrei alle leggi razziali.\nLa campagna antiebraica del 1937 non fu meramente propagandistica, ma si inser\u00ec in un contesto europeo in cui varie nazioni stavano procedendo verso un processo di segregazione ed emarginazione civile degli ebrei. Germania, Romania, Ungheria e Polonia avevano accelerato questo processo e l'italia fascista sfrutt\u00f2 questa situazione per creare un nemico interno da offrire come bersaglio alle componenti pi\u00f9 estremistiche del fascismo, strette nelle contraddizioni del neonato impero che non aveva risolto nessuno dei problemi che affliggevano la societ\u00e0 italiana, nella quale aveva inserito anzi gli stimoli alla contaminazione razziale provocando lo spettro del meticciato. La campagna contro gli ebrei serviva al regime anche per uscire dal vicolo cieco nel quale l'Italia si era cacciata con l'impresa africana, con l'isolamento internazionale, al quale si cerc\u00f2 di controbilanciare con l'avvicinamento verso la Germania nazista. L'antisemitismo fu anche un pretesto per rinfocolare l'aspra polemica contro le democrazie occidentali, Francia, Gran Bretagna e Stati Uniti d'America, le quali potevano ora venir identificate come gli agenti del complotto giudaico internazionale destinato a soffocare i popoli giovani, come l'Italia fascista.\nIl 16 febbraio 1938 venne pubblicata la nota della \u00abInformazione diplomatica n.14\u00bb, contenente la prima esplicita pubblica presa di posizione di Mussolini sulla questione ebraica. La nota, in modo contraddittorio, sment\u00ec che il governo fascista fosse in procinto di varare \u00abuna politica antisemita\u00bb su scala nazionale, ma confermava la volont\u00e0 di \u00abvigilare sull'attivit\u00e0 degli ebrei venuti di recente nel nostro paese e di far s\u00ec che la parte degli ebrei nella vita complessiva della Nazione non risulti sproporzionata ai meriti intrinseci dei singoli e all'importanza numerica della loro comunit\u00e0\u00bb. Da questa nota si poteva dedurre che l'intenzione del regime fosse quella di affermare una linea basata sull'\u00abipotesi proporzionalistica\u00bb, che rappresentava comunque una grave forma di limitazione dei diritti degli ebrei. In realt\u00e0 - secondo lo storico Collotti - non si trattava soltanto degli ebrei di recente insediamento in Italia: \u00absi trattava di dare una visibilit\u00e0 agli ebrei italiani per poterne affermare l'estraneit\u00e0 alla razza e quindi operarne la separazione, la segregazione\u00bb.\nIl governo fascista da una parte prepar\u00f2 concreti provvedimenti amministrativi e normativi per la separazione degli ebrei, dall'altra mobilit\u00f2 la propaganda per la preparazione di un testo capace di dare un fondamento teorico al nuovo razzismo. Il ministro dell'educazione Giuseppe Bottai anticip\u00f2 questa separazione tra ebrei e non ebrei gi\u00e0 il 12 febbraio 1938, quando chiese alle universit\u00e0 di censire gli ebrei stranieri e quelli italiani nei corpi studenteschi e in quelli docenti.\nIl documento teorico ufficiale che defin\u00ec l'insieme delle persone da perseguitare fu \"Il fascismo e i problemi della razza\", noto anche col titolo fuorviante e riduttivo \"Manifesto degli scienziati razzisti\", pubblicato il 14 luglio 1938 su \"Il Giornale d'Italia\". Nel testo era presente la premessa che \u00able razze umane esistono\u00bb, e che \u00abil concetto di razza \u00e8 concetto puramente biologico\u00bb, e da queste premesse il Manifesto si avventurava in una disquisizione sull'origine ariana della popolazione italiana per pervenire all'affermazione dell'esistenza di una \u00abrazza italiana\u00bb pura. In base a questa affermazione, vennero distinte e assoggettate alla persecuzione le persone di \u00abrazza ebraica\u00bb, mentre vennero lasciate da parte tutte quelle con ascendenti tutti di \u00abrazza ariana\u00bb, indipendentemente dalla religione professata. Il gruppo dei perseguitati insomma non corrispondeva n\u00e9 al solo insieme delle persone di religione o comunque di identit\u00e0 ebraica, n\u00e9 tantomeno ai soli ebrei antifascisti e afascisti, ma raggruppava le persone da perseguitare in base all'antisemitismo biologico, ovvero in base all'analisi del sangue \u00abposseduto\u00bb dagli italiani. Nacque cos\u00ec una classificazione basata sulla percentuale di \u00absangue ebraico\u00bb e \u00absangue ariano\u00bb che defin\u00ec chi era o non era ebreo. Inoltre anche i discendenti da matrimoni \u00abrazzialmente\u00bb misti costituivano un problema per il regime: nel novembre 1938 venne vietata la celebrazione di nuovi matrimoni misti e nell'ottobre 1942 venne deciso di punire questo tipo di unione se non formalizzate dallo Stato.\nA conferma che la svolta razzista del regime non era un fatto superficiale, l'apparato istituzionale, che gi\u00e0 aveva in s\u00e9 un'ossatura formata da strutture repressive, si dot\u00f2 di nuovi apparati destinati a gestire le nuove funzioni persecutorie dello Stato. Andando ben oltre i compiti di controllo demografico e di tutela della stirpe tipiche del regime fascista, nell'estate del 1938 l'Ufficio centrale demografico del ministero dell'Interno venne trasformato nella Direzione generale per la demografia e la razza (o Demorazza, sotto la guida di un antropologo razzista, Guido Landra, e sotto la supervisione del sottosegretario agli Interni Guido Buffarini Guidi), avente stessa importanza e autorit\u00e0 delle altre Direzioni generali, e allo stesso tempo, presso il gabinetto del ministero della Cultura popolare, venne istituito l'Ufficio studi del problema della razza alle dipendenze di Dino Alfieri.\nLa prima misura attuata contro gli ebrei italiani fu l'attuazione del censimento degli ebrei effettuato a partire dal 22 agosto 1938 allo scopo di contare e schedare gli ebrei che si trovavano in Italia, come presupposto per l'emanazione di una speciale normativa. Il censimento fu preannunciato il 5 agosto; suo scopo non era una astratta operazione conoscitiva, ma come \u00e8 stato scritto da Michele Sarfatti, \u00abgli ebrei d\u2019Italia vennero accuratamente individuati, contati, schedati\u00bb. Sulla base dei risultati del censimento e della classificazione enunciata nel Manifesto, gli ebrei passibili di persecuzione in Italia erano circa , di cui persone di religione o identit\u00e0 ebraica e, proprio a seguito del criterio razzistico-biologico, circa non ebrei (la persecuzione antiebraica quindi non riguard\u00f2 solo gli israeliti). Di tutti questi, circa erano cittadini italiani e circa erano stranieri, ma a quasi dei primi le nuove leggi revocarono la cittadinanza concessa dopo il 1918.\nNorme legislative.\nPer la legislazione fascista era ebreo chi era nato da: genitori entrambi ebrei, da un ebreo e da una straniera, da una madre ebrea in condizioni di paternit\u00e0 ignota oppure chi, pur avendo un genitore ariano, professasse la religione ebraica. Sugli ebrei venne emanata una serie di leggi discriminatorie.\nIl fascismo \u2013 attraverso l'emanazione della Legge n\u00ba 1024 del 13 luglio 1939-XVII (Gazzetta ufficiale del 27 luglio 1939), \"Norme integrative del Regio decreto\u2013legge 17 novembre 1938-XVI, n.1728, sulla difesa della razza italiana\" \u2013 ammise tuttavia la figura del cosiddetto \"ebreo arianizzato\". Con la L. 1024/1939-XVII regol\u00f2 infatti la \u00abfacolt\u00e0 del Ministro per l'interno di dichiarare, su conforme parere della Commissione, la non appartenenza alla razza ebraica anche in difformit\u00e0 delle risultanze degli atti dello stato civile\u00bb. Si tratt\u00f2 in sostanza del conferimento di un potere molto vasto alla Commissione per le discriminazioni: questa infatti poteva formulare un parere motivato, senza poterne rilasciare \u00abcopia a chicchessia e per nessuna ragione\u00bb, sulla base del quale il Ministero dell'interno avrebbe a sua volta emanato un Decreto di dichiarazione della razza. \nNell'autunno 1938, nel quadro di una grande azione razzista iniziata gi\u00e0 tempo prima, il governo Mussolini var\u00f2 la \"normativa antiebraica sui beni e sul lavoro\", ovvero la spoliazione dei beni mobili e immobili degli ebrei residenti in Italia.\nAgli \"ebrei arianizzati\" \u2013 cio\u00e8 a quegli ebrei che in virt\u00f9 della Legge n\u00ba 1024 del 13 luglio 1939-XVII ricevettero per Decreto la dichiarazione di appartenenza alla razza ariana \u2013 le leggi razziali furono applicate con alcune deroghe e limitazioni.\nLa legislazione antisemita comprendeva: il divieto di matrimonio tra italiani ed ebrei, il divieto per gli ebrei di avere alle proprie dipendenze domestici di razza ariana, il divieto per tutte le pubbliche amministrazioni e per le societ\u00e0 private di carattere pubblicistico \u2013 come banche e assicurazioni \u2013 di avere alle proprie dipendenze ebrei, il divieto di trasferirsi in Italia a ebrei stranieri, la revoca della cittadinanza italiana concessa a ebrei stranieri in data posteriore al 1 gennaio 1919, il divieto di svolgere la professione di notaio e di giornalista e forti limitazioni per tutte le cosiddette professioni intellettuali, il divieto di iscrizione dei ragazzi ebrei \u2013 che non fossero convertiti al cattolicesimo e che non vivessero in zone in cui i ragazzi ebrei erano troppo pochi per istituire scuole ebraiche \u2013 nelle scuole pubbliche, il divieto per le scuole di assumere come libri di testo opere alla cui redazione avesse partecipato in qualche modo un ebreo. Fu inoltre disposta la creazione di scuole \u2013 a cura delle comunit\u00e0 ebraiche \u2013 specifiche per ragazzi ebrei. Gli insegnanti ebrei avrebbero potuto lavorare solo in quelle scuole.\nInfine vi fu una serie di limitazioni da cui erano esclusi i cosiddetti arianizzati: il divieto di svolgere il servizio militare, esercitare il ruolo di tutore di minori, essere titolari di aziende dichiarate di interesse per la difesa nazionale, essere proprietari di terreni o di fabbricati urbani al di sopra di un certo valore. Per tutti fu disposta l'annotazione dello stato di razza ebraica nei registri dello stato civile.\nParticolarmente persecutoria e crudele fu la politica del regime fascista contro gli ebrei stranieri. A questi con il RDL 7 settembre 1938, n. 1381 venne ingiunto di lasciare \u00abil territorio del Regno, della Libia e dei Possedimenti dell'Egeo\u00bb entro sei mesi dalla data di pubblicazione del decreto nella \u00abGazzetta ufficiale\u00bb. Il RDL 17 novembre 1938, n. 1728 conferm\u00f2 questa disposizione stabilendo le pene per chi non fosse fuoriuscito entro il 12 marzo 1939: l'arresto o il pagamento di un'ammenda e l'espulsione coatta.\nVittorio Emanuele III e le leggi razziali.\nVittorio Emanuele III, particolarmente legato al suo ruolo di sovrano costituzionale, firm\u00f2 le leggi razziali nel 1938 approvate dal Parlamento e vagliate dai competenti organi dello stato. Personalmente il Re non era affatto razzista - tanto che il medico di corte, dott. Stukjold, era ebreo, come pure il ginecologo prof. Valerio Artom, medico curante di Maria Jos\u00e9 del Belgio, che il sovrano cre\u00f2 barone di Sant'Agnese nel 1927 e che aiut\u00f2 a espatriare in Svizzera - e vanto della sua Casata era stato, quasi un secolo addietro, concedere con lo Statuto Albertino i diritti civili e politici ai cittadini del Regno, compresi quelli di religione ebraica. Per tali ragioni il sovrano non perse occasione per far presente al capo del governo Mussolini il proprio dissenso, pur tenuto dallo Statuto alla promulgazione di quei provvedimenti scellerati e constatando con frustrazione di avere poche possibilit\u00e0 di opporsi efficacemente giacch\u00e9 in quel momento storico il dittatore era all'apice della popolarit\u00e0, adorato dalle masse e tenuto in gran conto all'estero, e indicato quale \"uomo della Provvidenza\" dal Papa. Della contrariet\u00e0 di Vittorio Emanuele scrive Galeazzo Ciano nel suo \"Diario 1937-1943\", giorno 28 novembre 1938: \"Trovo il Duce indignato col Re. Per tre volte, durante il colloquio di stamane, il Re ha detto al Duce che prova un'infinita piet\u00e0 per gli ebrei [...] Il Duce ha detto che in Italia vi sono 20000 persone con la schiena debole che si commuovono sulla sorte degli ebrei. il Re ha detto che \u00e8 tra quelli. Poi il Re ha parlato anche contro la Germania per la creazione della 4 divisione alpina. Il Duce era molto violento nelle espressioni contro la Monarchia. Medita sempre pi\u00f9 il cambiamento di sistema. Forse non \u00e8 ancora il momento. Vi sarebbero reazioni\".\nMa la ricerca storica smentisce quanto scrisse Galeazzo Ciano nel suo diario: Renzo De Felice nel suo \"Storia degli ebrei italiani sotto il fascismo\"annota :\"Due grossi ostacoli sulla via della piena realizzazione dell'antisemitismo di Stato [...] erano rappresentati dal re e dalla Santa Sede. Nei confronti di Vittorio Emanuele la cosa fu rapida e facile. Mussolini invi\u00f2 a San Rossore, ove il re era in quei giorni, Buffarini-Guidi. L'incontro tra i due fu rapido e si concluse come Mussolini aveva previsto. Vittorio Emanuele fece qualche timida resistenza, ma poi informato su come il 'duce' intendeva impostare la politica antisemita, cedette subito limitandosi di fatto ad un platonico invito a riconoscere i meriti di chi si era distinto per patriottismo e esprimendosi in termini pienamente favorevoli ai provvedimenti adottati contro gli ebrei di nazionalit\u00e0 italiana. Il re afferma testualmente \"sono veramente lieto che il Presidente intenda riconoscere i meriti a quegli ebrei che si sono distinti per attaccamento alla Patria\". Molto pi\u00f9 difficile fu superare lo scoglio della Santa Sede, o meglio di Pio XI. \nPromulgate le leggi, le discriminazioni colpirono gli ebrei italiani nei loro diritti, libert\u00e0 e dignit\u00e0, senza ancora giungere alla reclusione e alla eliminazione fisica dei soggetti \"non ariani\" almeno finch\u00e9 il Regno d'Italia rimase integro e autonomo dal Reich: l'estremo passo fu compiuto solo con la proclamazione della repubblica di Sal\u00f2. Con l'Italia spezzata in due, nel Regno del Sud il Re che non le aveva volute pot\u00e9 finalmente provvedere alla cancellazione delle leggi razziali nel 1944.\nVaticano, leggi razziali e protesta del Papa.\nAncor prima dell'emanazione dei decreti attuativi delle leggi razziali (settembre-novembre 1938) Pio XI tenne due discorsi pubblici il 15 e il 28 luglio pronunciandosi contro il \u201cManifesto degli scienziati razzisti\u201d (15 luglio) lamentandosi che l'Italia, sul razzismo, imitasse \u201cdisgraziatamente\u201d la Germania nazista (28 luglio). Il ministro degli esteri Galeazzo Ciano commentandoli riport\u00f2 nei suoi diari la reazione di Mussolini che tentava di evitare contestazioni plateali: \u00abSembra che il Papa abbia fatto ieri un nuovo discorso sgradevole sul nazionalismo esagerato e sul razzismo. Il Duce, che ha convocato per questa sera Padre Tacchi Venturi. Contrariamente a quanto si crede, ha detto, io sono un uomo paziente. Bisogna per\u00f2 che questa pazienza non mi venga fatta perdere, altrimenti agisco facendo il deserto. Se il Papa continua a parlare, io gratto la crosta agli italiani e in men che non si dica li faccio tornare anticlericali.\u00bb Malgrado l'opposizione di papa Pio XI al regime nazista, espressa nel 1937 con l'enciclica \"Mit brennender Sorge\" e la condanna del fascismo come dottrina totalitaria (statolatria) pagana nell'enciclica \"Non Abbiamo Bisogno\" promulgata il 29 giugno 1931, secondo alcuni storici, nel caso delle leggi razziali fasciste il Vaticano nel complesso non denunci\u00f2 con altrettanta fermezza la linea discriminatoria verso gli ebrei, preoccupandosi soltanto di \u00abottenere dal governo la modifica degli articoli che potevano ledere le prerogative della Chiesa sul piano giuridico concordatario specialmente per quanto riguardava gli ebrei convertiti\u00bb. D'altro canto, lo storico Michele Sarfatti, direttore del Centro di documentazione ebraica contemporanea di Milano, riconosce la \u00abcaratterizzazione nettamente antirazzista della battaglia in difesa della libert\u00e0 di matrimonio\u00bb..\n\"La Civilt\u00e0 Cattolica\", commentando il \"Manifesto degli scienziati razzisti\", credette allora di rilevarvi una notevole differenza rispetto al razzismo nazista:\nSecondo lo storico Renzo De Felice, se la Santa Sede non approv\u00f2 un razzismo di stampo puramente materialistico e biologico, \u00abal tempo stesso non era contraria a una moderata azione antisemita, estrinsecantesi sul piano delle minorazioni civili\u00bb.\nDe Felice rileva come la loro preoccupazione maggiore fosse data dal fatto che la politica fascista non attaccava l'ebraismo come religione, ma come razza. Comunque, tracciando un bilancio dell'atteggiamento dei cattolici italiani di fronte alle leggi antiebraiche, sempre lo storico scrive: \u00abNei documenti test\u00e9 citati abbiamo visto come i cattolici avessero ovunque una posizione nettamente contraria ai provvedimenti antisemiti. Il fatto \u00e8 incontrovertibile e, anzi, costituir\u00e0 una costante sino al 1945\u00bb.. Tuttavia, continua De Felice, \u00able gerarchie cattoliche e i giornali preferirono per\u00f2 non correre rischi e, pur non accettandolo, cessarono quasi completamente ogni polemica pubblica contro l'antisemitismo\u00bb.\nDi fronte al silenzio degli avversari dell'antisemitismo non tacquero gli antisemiti, che certamente non mancavano tra i cattolici e tra le stesse gerarchie ecclesiastiche. Ad esempio il quotidiano \"Il regime fascista\", diretto da Roberto Farinacci, scrisse il 30 agosto 1938 che vi era \u00abmolto da imparare dai Padri della Compagnia di Ges\u00f9\u00bb e che \u00abil fascismo \u00e8 molto inferiore, sia nei suoi propositi, sia nell'esecuzione, al rigore de \"La Civilt\u00e0 cattolica\"\u00bb. Affermazione non molto lontana dal vero se prendiamo in considerazione alcune pubblicazioni della rivista cattolica . Ad esempio nel 1938, in un articolo polemico, la rivista critic\u00f2 aspramente lo scienziato Rudolf L\u00e4mmel a causa di una sua opera nella quale condannava l'antisemitismo nazista. Scrisse \"La Civilt\u00e0 cattolica\" che L\u00e4mmel era tuttavia esagerato, \u00abtroppo immemore delle continue persecuzioni degli ebrei contro i cristiani, particolarmente contro la Chiesa Cattolica, e dell'alleanza loro con i massoni, coi socialisti e con altri partiti anticristiani; esagera troppo quando conclude che \u00absarebbe non solo illogico e antistorico, ma un vero tradimento morale se oggid\u00ec il cristianesimo non si prendesse cura degli ebrei\u00bb. N\u00e9 si pu\u00f2 dimenticare che gli ebrei medesimi hanno richiamato in ogni tempo e richiamano tuttora su di s\u00e9 le giuste avversioni dei popoli coi lor soprusi troppo frequenti e con l'odio verso Cristo medesimo, la sua religione e la sua Chiesa Cattolica\u00bb.\nInoltre, \"La Civilt\u00e0 cattolica\" defin\u00ec l'\u00abantisemitismo dei cattolici ungheresi\u00bb come \u00abun movimento di difesa delle tradizioni nazionali e della vera libert\u00e0 e indipendenza del popolo magiaro\u00bb.\nAnche la rivista \"Vita e pensiero\", fondata da Agostino Gemelli nel 1914, giustific\u00f2 sostanzialmente la politica antisemita del fascismo. Che la posizione della rivista ricalcasse le medesime posizioni del fascismo sarebbe ampiamente dimostrato dalle pubbliche esternazioni del suo stesso fondatore: padre Agostino Gemelli che in una conferenza da lui tenuta il 9 gennaio 1939 all'Universit\u00e0 di Bologna, afferm\u00f2: \u00abTragica senza dubbio, e dolorosa la situazione di coloro che non possono far parte, e per il loro sangue e per la loro religione, di questa magnifica patria; tragica situazione in cui vediamo una volta di pi\u00f9, come molte altre nei secoli, attuarsi quella terribile sentenza che il popolo deicida ha chiesto su di s\u00e9 e per la quale va ramingo per il mondo, incapace di trovare la pace di una patria, mentre le conseguenze dell'orribile delitto lo perseguitano ovunque e in ogni tempo\u00bb..\nRoberto Farinacci, su \"Il regime fascista\" del 10 gennaio, si precipit\u00f2 a proclamare: \u00abnon siamo soli\u00bb facendo un panegirico del discorso bolognese del Gemelli. Due mesi dopo chiese a Mussolini di nominare Gemelli (definito \u00abuomo veramente nostro\u00bb) all'Accademia d'Italia.\nE il giovane scrittore cattolico Gabriele De Rosa nel 1939 pubblic\u00f2 il volumetto razzista e antigiudaico \"La rivincita di Ario\", pronunciandosi contro \"il focolaio ebraico\" nella Palestina.\nPapa Pio XI, che otto anni prima aveva definito Mussolini \u00abl'uomo della Provvidenza\u00bb (\u00abE forse ci voleva anche un uomo come quello che la Provvidenza Ci ha fatto incontrare\u00bb) nel 1937 aveva gi\u00e0 scritto un'enciclica contro l'antisemitismo dei nazisti, la \"Mit brennender Sorge\", che per\u00f2 si riferiva alla situazione in Germania e non citava l'Italia poich\u00e9 non c'era ancora stato nulla di antisemita nella politica del regime fascista. Nel 1938-1939 egli affid\u00f2 il progetto di un'ulteriore enciclica di condanna dell'antisemitismo al gesuita statunitense John LaFarge, ma tale progetto fu avocato a s\u00e9 dal Superiore Generale della Compagnia di Ges\u00f9, che consegn\u00f2 il testo dell'enciclica solo un anno dopo, poco prima che Pio XI morisse. Il successore papa Pio XII, gi\u00e0 nunzio apostolico a Berlino, non la fece pubblicare, bench\u00e9 fosse stato egli stesso uno dei redattori della precedente enciclica di condanna del nazismo.\nPio XI tenne il discorso rimasto pi\u00f9 celebre durante un'udienza generale il 6 settembre, il giorno dopo l'emanazione del Provvedimento per la difesa della razza nella scuola italiana da parte del governo. Il papa disse fra le lacrime:\nMussolini, nel discorso di Trieste del settembre del 1938, accus\u00f2 il Papa di difendere gli ebrei (indirettamente citato nella frase \u00abda troppe Cattedre li si difende\u00bb) e minacci\u00f2 provvedimenti pi\u00f9 severi a loro danno se i cattolici avessero insistito. Ci\u00f2 nonostante, in quei giorni molti vescovi italiani tennero omelie contrarie al razzismo. Anche la maggior parte dei cattolici fascisti furono contro le leggi razziali, come Egilberto Martire, direttore della \"Rassegna Romana\" (su cui scriveva anche il cardinale Pacelli). La \"Rassegna Romana\" usc\u00ec nell'estate del 1938 con un fascicolo contro il razzismo. Martire, che pure era un clericofascista, and\u00f2 al confino per questo.\nPio XI protest\u00f2, poi, ufficialmente e per iscritto con il re e con il capo del governo per la violazione del Concordato prodotta dai decreti razziali. La rivista \"La difesa della razza\" e i suoi contenuti inneggianti a un razzismo biologico furono ufficialmente condannati dal Sant'Uffizio..Il 3 maggio 1938, il giorno della visita di Hitler a Roma, venne pubblicato il Syllabus antirazzista, un documento di condanna delle leggi razziste, elaborato dalle Universit\u00e0 Cattoliche su invito di papa Pio XI. Con quest'azione il papa intendeva \u00abopporsi frontalmente a quello che riteneva il cuore stesso della dottrina del nazionalsocialismo\u00bb.\nL'unico prelato che, dopo la promulgazione delle leggi razziali, discusse delle stesse faccia a faccia con Benito Mussolini, fu monsignor Antonio Santin, vescovo di Trieste e Capodistria. Dopo l'approvazione delle leggi, chiese udienza a Mussolini: \u00abPerorai la loro causa; in seguito aiutai moltissimi che venivano da me in cerca di protezione\u00bb. Quando vide che sulla scrivania di Mussolini era scritto: \"Per favore, siate brevi\", si alz\u00f2 per andar via. Mussolini subito lev\u00f2 l'avviso e lo fece di nuovo accomodare. Mons. Santin disse che quelle leggi erano ingiuste e non si limit\u00f2 a parlare dei matrimoni misti, ma difese gli Ebrei, asserendo che a Trieste c'era tra di loro tanta povera gente.\nDopo il 1943, quando l'unit\u00e0 dello stato fascista era terminata la questione delle leggi razziali fu affrontata direttamente dal Vaticano a opera del cardinale Luigi Maglione e dal gesuita Pietro Tacchi Venturi. Tacchi Venturi riteneva che le leggi razziali avrebbero dovute esser abolite solo per gli ebrei convertiti al cristianesimo e si sarebbero dovute mantenere invece le restrizioni per coloro che appartenevano alla religione ebraica.. Nel ricevere delle lettere da parte della comunit\u00e0 ebraica italiana che lo invitavano a intercedere perch\u00e9 le leggi antiebraiche italiane fossero abolite del tutto, nega il suo sostegno affermando: \u00abguardandomi bene dal pure accennare alla totale abrogazione di una legge (le leggi razziali) la quale secondo i principii e le tradizioni della Chiesa cattolica, ha bens\u00ec disposizioni che vanno abrogate, ma ne contiene pure altre meritevoli di conferma\u00bb. Il segretario di Stato, Maglione, fu di diverso avviso e non si oppose alla abrogazione delle leggi razziali da parte del governo Badoglio.\nPio XII fece giungere alle autorit\u00e0 italiane nel marzo 1939 il Promemoria che era stato redatto nei mesi precedenti per volont\u00e0 di Pio XI, e che \u201cera giunto ad una condanna complessiva dell'antisemitismo\u201d. Fu consegnato all'ambasciatore presso la Santa Sede.\nApplicazione delle leggi razziali.\nGi\u00e0 dall'autunno del 1938 l'allontanamento degli studenti di fede ebraica dalle scuole pubbliche italiane avviene in anticipo di qualche giorno rispetto a quelle del Terzo Reich. Viene istituito il \"tribunale della razza\" una Commissione, istituita con la Legge 13 luglio 1939-XVII, n. 1024 \"Norme integrative del R. decreto-legge 17 novembre 1938-XVII, n. 1728, sulla difesa della razza italiana\", che era nominata dal \"Ministro per l'interno\", per poter dichiarare \"la non appartenenza alla razza ebraica anche in difformit\u00e0 delle risultanze degli atti dello stato civile\", sottraendo dall'applicazione delle leggi razziali fasciste. Era composta da un magistrato di grado 3\u00b0, con funzioni di presidente, da due magistrati di grado non inferiore al 5\u00b0, designati dal Ministro di grazia e giustizia, e da due funzionari del Ministero dell'interno. Era ubicata presso il dipartimento di Demografia e razza (detta \"Demorazza\") del ministero dell'Interno, ed emetteva pareri cui il ministro doveva conformarsi. Oper\u00f2 dal novembre 1939 al giugno 1943. Il presidente fu il giudice Gaetano Azzariti insieme a Antonio Manca e Giovanni Petraccone.\nL'applicazione coinvolge, nell\u2019autunno 1938, anche i \"nove senatori di origine ebraica: Salvatore Barzilai, Enrico Catellani, Adriano Diena, Isaia Levi, Achille Loria, Teodoro Mayer, Elio Morpurgo, Salvatore Segr\u00e8 Sartorio e Vito Volterra (...) Nel fascicolo dell\u2019Archivio storico del Senato dedicato alle proposte di discriminazione, sono conservati i relativi carteggi, che mettono in luce i diversi atteggiamenti dei senatori coinvolti nella persecuzione\".\nNel 1939, il ministro della Giustizia Arrigo Solmi chiese a tutti magistrati una dichiarazione di non appartenenza alla razza ebraica al fine di verificare \u2018la purezza razziale dell\u2019intero apparato\u2019. Era gi\u00e0 accaduto pochi mesi prima con gli insegnanti e gli studenti nelle scuole. In grandi sedi giudiziarie cos\u00ec come in alcuni piccoli tribunali, da un giorno all\u2019altro non si presentarono pi\u00f9 diversi magistrati di diverso rango, da giovani uditori giudiziari ai consiglieri di appello e di Cassazione. Come ricorda lo studioso Guido Neppi Modona \"non risulta che alcuno dei circa 4200 magistrati in servizio abbia in qualche modo preso le distanze, magari rifiutando di rispondere alla richiesta di dichiarare la propria appartenenza razziale, ovvero in qualche modo manifestando solidariet\u00e0 nei confronti dei colleghi rimossi dal servizio\"\u201d.\nA seguito del Decreto Legge del 17 novembre 1938, il cui articolo 13 vietava alle persone di confessione ebraica di lavorare alle dipendenze di enti pubblici, aziende statali e parastatali, in Stipel il 1\u00ba maggio 1939 furono licenziati 14 dipendenti. Al termine del secondo conflitto mondiale, uno di questi lavoratori ricorse alle vie legali per essere riassunto. Il processo si concluse il 24 gennaio 1948, con una sentenza della Cassazione, la quale obblig\u00f2 la societ\u00e0 alla riassunzione del lavoratore, senza per\u00f2 garantire il diritto all'indennit\u00e0 d'anzianit\u00e0 per il periodo di estromissione, e senza il reintegro nella posizione precedentemente occupata.\nLe leggi razziali sono state abrogate con i regi decreti-legge nn. 25 e 26 del 20 gennaio 1944.\nProfessori universitari cacciati per effetto delle leggi razziali.\nFurono 96 i professori universitari italiani di ruolo identificati come ebrei e sospesi dal servizio a decorrere dal 16 ottobre 1938, secondo il R.D.L. 5.IX.1938, n. 1390, e poi dispensati a decorrere da 14 dicembre 1938, secondo il R.D.L. 15. XI. 1938, n. 1779. L'elenco originariamente redatto dalle autorit\u00e0 fasciste ne conteneva 99, ma per tre di essi fu accolto il ricorso che ne comprovava l'esenzione sulla base delle eccezioni vigenti.. Per molti l'espatrio - affrontato in circostanze difficili e spesso avventurose - rappresent\u00f2 l'unica possibilit\u00e0 di proseguire la carriera accademica, negli Stati Uniti, in Inghilterra, in Sudamerica o in Israele. Per coloro che restarono in Italia ci furono da affrontare gli anni drammatici della guerra e dell'Olocausto. Tullio Levi Civita e Roberto Almagi\u00e0 trovarono lavoro e rifugio in Vaticano. Per altri la salvezza fu rappresentata dall'espatrio clandestino in Svizzera o dall'ospitalit\u00e0 di amici e istituti religiosi. Renzo Fubini, Leone Maurizio Padoa e Ciro Ravenna, deportati, periranno ad Auschwitz nel 1944. Edoardo Volterra e Mario Attilio Levi si unirono alla Resistenza, entrambi insigniti di Medaglia d'argento al valor militare. Negli Stati Uniti, Emilio Segr\u00e8 e Bruno Rossi collaborarono con Enrico Fermi al Progetto Manhattan. Alla fine, solo 28 dei 96 professori epurati ripresero servizio nel 1946.\nIn realt\u00e0 il numero di coloro che furono epurati nel 1938 secondo i due sopracitati decreti fu molto pi\u00f9 alto, in quanto ai professori di ruolo vanno aggiunti gli oltre 200 ricercatori e studiosi ebrei che esercitavano la libera docenza, tra cui specialisti di rilievo internazionale come Alberto Mario Bedarida (analisi algebrica), Enrica Calabresi (zoologia), Arturo Castiglioni (storia della medicina), Bonaparte Colombo (analisi infinitesimale), Ugo Della Seta (storia della filosofia), Giulio Faldini (ortopedia), Antonello Gerbi (storia delle dottrine politiche), Alda Levi (archeologia), Roberto Sabatino Lopez (storia medievale), Giuseppe Jona (patologia medica), Mafalda Pavia (pediatria), Mario Segre (epigrafia), Israel Zolli (lingua e letteratura ebraica), e molti altri.\nFurono quindi un totale di oltre 300 i docenti epurati dall'universit\u00e0 italiana in seguito all'introduzione delle leggi razziali, senza contare i professori di liceo, gli accademici, gli autori di libri di testo messi all'indice e i tanti giovani laureati e ricercatori, la cui carriera fu stroncata sul nascere. Le perdite furono particolarmente significative nei campi della medicina, delle discipline giuridico-economiche, delle scienze e delle materie umanistiche. Le leggi razziali ebbero un effetto devastante anche sulla presenza delle poche donne allora operanti nell'universit\u00e0 italiana, delle quali una larga percentuale era di origine ebraica, da Anna Fo\u00e0 (unica donna ordinaria tra agli espulsi), alle molte donne ebree esercitanti la libera docenza: Vita Nerina (chimica) e Pierina Scaramella (botanica) a Bologna; Clara Di Capua Bergamini (chimica) a Firenze; Ada Bolaffi (chimica biologica) e Mafalda Pavia (pediatria) a Milano; Angelina Levi (farmacologia) a Modena; Rachele Karina (pediatria) a Napoli; Enrica Calabresi (zoologia) a Pisa; Gemma Barzilai (ginecologia) e Fausta Bertolini (biologia) a Padova; Renata Calabresi (psicologia), Nella Mortara (fisica) e Maria Piazza (mineralogia) a Roma.\nUniversit\u00e0 di Bari:\nUniversit\u00e0 di Bologna:\nUniversit\u00e0 di Cagliari:\nUniversit\u00e0 di Ferrara:\nUniversit\u00e0 di Firenze:\nUniversit\u00e0 di Genova:\nUniversit\u00e0 di Milano:\nUniversit\u00e0 di Modena:\nUniversit\u00e0 di Napoli: \nUniversit\u00e0 di Padova:\nUniversit\u00e0 di Palermo:\nUniversit\u00e0 di Parma:\nUniversit\u00e0 di Pavia:\nUniversit\u00e0 di Perugia:\nUniversit\u00e0 di Pisa:\nUniversit\u00e0 di Roma:\nUniversit\u00e0 di Sassari: \nUniversit\u00e0 di Siena:\nUniversit\u00e0 di Torino:\nUniversit\u00e0 di Trieste:\nPolitecnico di Milano:\nPolitecnico di Torino:\nIstituto superiore di Economia e Commercio di Venezia:\nOsservatorio astrofisico di Catania:\nOsservatorio astronomico di Pino Torinese:\nIstituto Superiore Navale di Napoli:"}
{"id": "18097", "revid": "287204", "url": "https://it.wikipedia.org/wiki?curid=18097", "title": "Antille (disambigua)", "text": ""}
{"id": "18098", "revid": "5", "url": "https://it.wikipedia.org/wiki?curid=18098", "title": "Mare delle Antille", "text": ""}
{"id": "18099", "revid": "5", "url": "https://it.wikipedia.org/wiki?curid=18099", "title": "Mare dei Caraibi", "text": ""}
{"id": "18100", "revid": "5", "url": "https://it.wikipedia.org/wiki?curid=18100", "title": "Mar dei Caraibi", "text": ""}
{"id": "18107", "revid": "287204", "url": "https://it.wikipedia.org/wiki?curid=18107", "title": "Delaware (fiume)", "text": "Il Delaware \u00e8 un fiume della costa atlantica degli Stati Uniti.\nIl suo braccio principale (noto come Mohawk) nasce dai monti Catskills, nel sud dello Stato di New York, e sfocia dopo un percorso di circa 660\u00a0km in un lungo estuario noto come Baia del Delaware. Ha una portata media di 330\u00a0m\u00b3/secondo. Per gran parte del suo corso il Delaware segna il confine fra la Pennsylvania e lo Stato del New Jersey, fra la Pennsylvania e New York ed infine fra lo Stato del Delaware ed il New Jersey.\nSulle sue rive sorgono le citt\u00e0 di Trenton, Filadelfia e Wilmington.\nIl Delaware fu esplorato dall'olandese Adriaen Block che lo denomin\u00f2 \"South River\", in quanto permetteva di raggiungere le zone pi\u00f9 a sud di quella colonia.\nIl fiume deve la sua celebrit\u00e0 alla Guerra d'indipendenza americana. Durante la notte del 25 dicembre 1776 esso fu attraversato in barca dalle truppe del generale George Washington con l'intento di attaccare la mattina seguente la guarnigione assiana presente a Trenton, cosa che in effetti avvenne, ottenendo una grande vittoria (la Battaglia di Trenton). Il punto preciso dell'attraversamento \u00e8 oggi denominato \"Washington's Crossing\".\nIl Delaware \u00e8 navigabile fino a Trenton ed \u00e8 unito per mezzo di canali con le baie di Chesapeake e di Lower e con il fiume Hudson.\nFlora e fauna.\nTra le specie ittiche autoctone di questo fiume vi \u00e8 il pesce gatto nebuloso (\"Ameiurus nebulosus\")."}
{"id": "18109", "revid": "1318658", "url": "https://it.wikipedia.org/wiki?curid=18109", "title": "Antigua Guatemala", "text": "Antigua Guatemala (chiamata anche Antigua o La Antigua) \u00e8 una cittadina situata nella zona di montagna al centro del Guatemala, famosa per i suoi esempi ottimamente conservati di architettura barocca ispanoamericana e per il fatto che vi si trovano varie antiche chiese in rovina molto suggestive.\n\u00c8 stata dichiarata Patrimonio dell'umanit\u00e0 dall'UNESCO nel 1979.\nAntigua Guatemala \u00e8 una sede municipale, ed \u00e8 capoluogo del Dipartimento di Sacatep\u00e9quez.\nGeografia fisica.\nI vulcani.\nIl territorio intorno ad Antigua \u00e8 caratterizzato dalla presenza di tre grandi vulcani.\nIl pi\u00f9 imponente, a sud della cittadina, \u00e8 il Volc\u00e1n de Agua o \"\"Vulcano d'Acqua\", alto circa 3766 metri. Viene cos\u00ec chiamato perch\u00e9 il cratere alla sommit\u00e0 una volta era pieno di acqua. Poco tempo dopo la conquista spagnola del Guatemala la prima capitale, che era stata edificata su uno dei versanti di questa montagna, fu spazzata via da un alluvionale torrente di fango quando un terremoto fece tracimare l'acqua dal cratere. La citt\u00e0 fu quindi spostata nel luogo ove ora si trova Antigua, mentre il sito originale \u00e8 ridotto ad un piccolo villaggio chiamato \"Ciudad Viejia\".\nAd ovest rispetto alla citt\u00e0 vi sono altre due vette: l'Acatenango, da lungo tempo inattivo, alto circa 3976 metri e il Volc\u00e1n de Fuego o \"Vulcano di Fuoco\", alto 3763 metri. Il Volc\u00e1n de Fuego \u00e8 famoso per essere quasi costantemente in attivit\u00e0 anche se con una bassa intensit\u00e0. Le emissioni di fumo dalla sua vetta sono quotidiane, ma di rado si verificano eruzioni di maggior forza.\nStoria.\nFu fondata il 10 marzo del 1543, dopo che la vicina cittadina di Ciudad Vieja fu distrutta da un'alluvione. Antigua Guatemala fu per oltre 200 anni la sede del governatore militare della \"Capitaneria Generale del Guatemala\", un vasto territorio, parte delle colonie spagnole, che comprendeva quasi tutta l'odierna America centrale.\nI conquistadores chiamarono ufficialmente la citt\u00e0 \"La Muy Noble y Muy Leal Ciudad de Santiago de los Caballeros de Guatemala\" (La Nobilissima e Lealissima Citt\u00e0 di Santiago dei Cavalieri del Guatemala), ma in realt\u00e0 era conosciuta semplicemente come Santiago de Guatemala in onore del loro santo protettore \"Santiago\", ovvero San Giacomo.\nNel 1773 una serie di terremoti distrusse gran parte della citt\u00e0. La Corona Spagnola dispose quindi nel 1776 lo spostamento della capitale in una localit\u00e0 pi\u00f9 sicura, ovvero nel luogo dove sorge la Citt\u00e0 del Guatemala, l'odierna capitale del Guatemala. Ordin\u00f2 anche che la citt\u00e0, che era stata praticamente rasa al suolo, venisse abbandonata, ma non tutti gli abitanti accettarono di andarsene.\nPresente.\nIl \"Parco centrale\" rappresenta il cuore della citt\u00e0 ed \u00e8 adornato da una bellissima antica fontana restaurata. La gente affolla il parco in ogni momento della giornata, dal primo mattino alla tarda serata.\nAntigua \u00e8 oggi famosa per le elaborate e folcloristiche celebrazioni religiose che si svolgono dalla Settimana santa fino a Pasqua.\nAd Antigua si trovano numerose scuole di lingua spagnola. Infatti, grazie all'organizzazione di percorsi di studio personalizzati ed alle ragionevoli rette richieste, \u00e8 diventata una delle sedi pi\u00f9 famose per lo studio dello Spagnolo in America Latina. Gli studenti sono generalmente ospitati da famiglie locali oppure sistemati in piccoli alberghi, ed hanno la possibilit\u00e0 di affiancare l'impegno negli studi con numerose altre attivit\u00e0.\nLa citt\u00e0 recentemente gode anche di un certo sviluppo del settore turistico e, oltre alle sue bellezze, offre numerosi servizi come locali, bar, ristoranti, negozietti di souvenir Maya e l'organizzazione di gite nei luoghi circostanti.\nIl 3 giugno 2018 la lava del vulcano Fuego si \u00e8 riversata sui villaggi vicino al vulcano e sulla citt\u00e0 coloniale di Antigua, il pi\u00f9 importante sito turistico del Paese.\nSociet\u00e0.\nEvoluzione demografica.\nLa citt\u00e0 raggiunse un picco numerico di circa 60.000 abitanti verso la met\u00e0 degli anni 1770, ma la maggior parte degli abitanti se ne and\u00f2 altrove verso la fine del XVIII secolo. Nonostante alla fine del secolo scorso si sia verificata una significativa crescita del numero dei residenti, verso il 1990 la citt\u00e0 contava soltanto la met\u00e0 della popolazione di un tempo. Secondo i dati tratti dal censimento del 2005, la cittadina risultava essere abitata da circa 33.000 persone."}
{"id": "18120", "revid": "125965022", "url": "https://it.wikipedia.org/wiki?curid=18120", "title": "Pietro Cascella", "text": "Formazione.\nPietro Cascella, scultore, pittore, ceramista, \u00e8 erede artistico del nonno Basilio Cascella e del padre Tommaso Cascella (pittore ceramista 1890 - 1968) e dello zio Michele Cascella. Inizia da giovanissimo a interessarsi alla pittura seguendo gli insegnamenti del padre Tommaso. A 22 anni, nel 1943, prende parte alla IV edizione del Quadriennale di Roma e nel 1948 alla prima edizione della Biennale di Venezia post-bellica.\nTrasferitosi a Roma nel 1938 inizia a seguire i corsi dell'Accademia delle Belle Arti e successivamente si impegna con il fratello Andrea (anche lui scultore e pittore) e altri amici, presso la fornace di Valle dell'Inferno, nella realizzazione di opere in ceramica di tutti i tagli. Frequenta l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni '40 e '70.\nNel 1956 partecipa ancora alla Biennale Veneziana. Ed \u00e8 pi\u00f9 o meno nello stesso periodo che conosce l'artista Roberto Matta.\nNel 1958, con il fratello Andrea e l'architetto Lafuente, crea il progetto per il \"monumento di Auschwitz\" che Pietro Cascella realizzer\u00e0 nel 1967. Sempre negli anni sessanta lavora a quadri-scultura le cui tematiche surreali si approfondiscono con l'amicizia di Roberto Matta. A met\u00e0 anni sessanta conosce la scultrice svizzera di Basilea Cordelia von den Steinen, con cui successivamente convoler\u00e0 a nozze. Nel 1966 allestisce una sala personale alla Biennale di Venezia. Nel 1970, a Milano, inizia a lavorare al \"monumento a Mazzini\". \u00c8 il vero inizio di una lunga serie di opere monumentali.\nSempre pi\u00f9 gran parte delle sue opere vedono l'utilizzo del marmo del travertino e della pietra. Le sue sculture sono solitamente composte da masse pietrificate levigate, aspre o corrose con accenni di base cubista ed elementi di purismo geometrico.\nDopo la morte di Andrea Cascella, fratello e collaboratore, Pietro Cascella scrisse: \nPietro Cascella viveva con la moglie Cordelia von den Steinen, anch'essa scultrice, e con l'ultimo figlio Jacopo Cascella (pittore) nel castello della Verrucola, a Fivizzano, in provincia di Massa Carrara. \n&lt;br&gt;Fu insignito dell'Ordine della Minerva dall'Universit\u00e0 degli Studi \"Gabriele d'Annunzio\". \nIn occasione del decennale della sua morte, il progetto Fuga dal Museo \u00e8 stato inaugurato a Pescara come museo diffuso dedicato all'arte scultorea di Cascella. Alcune sue opere sono conservate presso il Museo civico Basilio Cascella."}
{"id": "18122", "revid": "1632387", "url": "https://it.wikipedia.org/wiki?curid=18122", "title": "Costituzione degli Stati Uniti d'America", "text": "La Costituzione degli Stati Uniti d'America \u00e8 la legge fondamentale degli Stati Uniti d'America. Il testo, che originariamente comprendeva solo sette Articoli, delinea la struttura di governo nazionale. I suoi primi tre Articoli incarnano il concetto democratico basilare della separazione dei poteri, per cui il governo federale \u00e8 diviso in tre rami: il potere legislativo, costituito dal Congresso degli Stati Uniti (Articolo I); il potere esecutivo, composto dal Presidente degli Stati Uniti d'America e dal suo gabinetto di governo (Articolo II); e il potere giudiziario, composto dalla Corte suprema degli Stati Uniti d'America e dagli altri tribunali federali (Articolo III). L'Articolo IV, l'Articolo V e l'Articolo VI incarnano i concetti del federalismo, descrivendo i diritti e le responsabilit\u00e0 delle legislature dei singoli Stati federati degli Stati Uniti d'America, e della loro relazione col governo federale e il processo condiviso di emendamento costituzionale. L'Articolo VII stabilisce la procedura successivamente utilizzata dalle originali Tredici colonie per la ratifica. All'interno della Costituzione \u00e8 custodita la clausola di supremazia, che attribuisce alla legge federale la priorit\u00e0 rispetto alle leggi degli Stati federati.\nLa Costituzione venne completata nel settembre 1787 dalla convenzione di Filadelfia e ratificata nel giugno 1788. Entr\u00f2 in vigore nel marzo 1789 e da allora \u00e8 stata modificata 27 volte, per soddisfare le esigenze di una nazione che \u00e8 profondamente cambiata nel corso dei secoli. In generale, i primi dieci emendamenti, noti collettivamente come \"Carta dei Diritti degli Stati Uniti d'America\" (in inglese: \"United States Bill of Rights\"), offrono protezioni specifiche per le libert\u00e0 e la giustizia relative agli individui e pongono restrizioni ai poteri del governo. La maggior parte dei diciassette emendamenti successivi ampliano ulteriormente le protezioni dei diritti civili individuali. Altri affrontano questioni relative all'autorit\u00e0 federale o modificano i processi e le procedure del governo. Tutte e quattro le pagine della Costituzione originale sono scritte su pergamena.\nSecondo il Senato degli Stati Uniti: \"Le prime tre parole della Costituzione\u2014\u00abWe the People\u00bb (\"Noi, il Popolo\")\u2014affermano che il governo degli Stati Uniti esiste per servire i suoi cittadini. Per oltre due secoli la robusta Costituzione \u00e8 rimasta in vigore perch\u00e9 i suoi autori hanno sapientemente separato ed equilibrato i poteri dello Stato cos\u00ec da salvaguardare gli interessi della maggioranza, i diritti delle minoranze, delle libert\u00e0 e dell'uguaglianza, del governo federale e di quelli dei singoli Stati\". \u00c8 la prima, e pi\u00f9 antica, costituzione scritta e codificata in vigore ancora oggi e la sua stesura ed entrata in vigore hanno segnato un momento di enorme importanza nella storia della democrazia che ha influenzato le successive costituzioni di molte altre nazioni.\nStoria.\nDopo la guerra d'indipendenza, i tredici Stati formarono inizialmente un governo centrale molto debole in base agli Articoli della Confederazione. Questo governo non aveva, ad esempio, alcun potere di imporre tasse poich\u00e9 non aveva l'organizzazione necessaria a far rispettare i pagamenti. Non poteva nemmeno controllare i commerci tra gli Stati, per cui si venne a creare una serie di leggi tributarie e di tariffe in conflitto tra i vari Stati. Inoltre, gli Articoli richiedevano il consenso unanime di tutti gli Stati prima che potesse essere attuato qualsiasi cambiamento. Gli Stati prendevano il governo centrale con tale leggerezza che i loro rappresentanti erano spesso assenti e la legislatura nazionale veniva di frequente bloccata, anche su questioni marginali, a causa della mancanza di un quorum.\nA seguito di questi problemi, venne indetta una convenzione, a causa di una disputa territoriale tra Virginia e Maryland, per vagliare la possibilit\u00e0 di emendare gli Articoli e rafforzare il governo federale. L'ordine del giorno prevedeva solo l'emendamento di quegli Articoli, ma il comitato ignor\u00f2 le sue limitazioni. La Convenzione si riun\u00ec a Filadelfia, Pennsylvania, nell'estate del 1787, vot\u00f2 subito per tenere segrete le delibere e decise la stesura di un nuovo modello di governo, stipulando infine che solo 9 Stati su 13 avrebbero dovuto ratificarlo per farlo entrare in vigore. Tutto ci\u00f2 venne criticato in quanto andava ben oltre il mandato della Convenzione, oltre a essere fuori dalla legalit\u00e0, ma la paralisi del governo degli Articoli della Confederazione era evidente e si concord\u00f2 di sottoporre la proposta agli Stati nonostante le eccezioni sollevate. Il 17 settembre 1787, la Costituzione venne completata e firmata a Filadelfia e il nuovo governo da questa prescritto entr\u00f2 in funzione il 4 marzo 1789, dopo che in molti Stati ci fu un'aspra lotta sulla ratifica. Queste dispute portarono alla creazione di una Costituzione basata sul compromesso tra i diversi Stati e le diverse fazioni politiche.\nNel 1776 Benjamin Franklin contribu\u00ec alla stesura della dichiarazione di indipendenza americana. Nel 1787 partecip\u00f2 alle riunioni in cui venne stilata la costituzione statunitense, il documento che rimpiazz\u00f2 gli Articoli della confederazione.\nFu l'unico dei Padri Fondatori a partecipare alla stesura di tutti e tre i principali documenti degli Stati Uniti d'America.\nUno dei modelli ispiratori per Benjamin Franklin e la Costituzione statunitense fu \"La Scienza della Legislazione\" del napoletano Gaetano Filangieri, con il quale aveva una fitta corrispondenza.\nI contenuti.\nLa Costituzione statunitense si definisce come \"legge suprema del Paese\". Le corti hanno interpretato la frase in questo senso: quando le leggi (incluse le costituzioni dei singoli Stati) che sono state approvate dalle legislature statali, o dal Congresso (nazionale), vengono ritenute in conflitto con la Costituzione federale, tali leggi sono nulle e prive di effetto. Le decisioni della Corte suprema degli Stati Uniti d'America nel corso di oltre due secoli hanno ripetutamente confermato e rafforzato il principio alla base della clausola di supremazia.\nIn base alla Costituzione, l'autorit\u00e0 ultima, politica e governativa, \u00e8 affidata all'elettorato statunitense, che pu\u00f2 cambiare la legge fondamentale, se lo desidera, emendando la Costituzione o, come caso estremo, stilandone una nuova. Il popolo comunque non esercita questo diritto in maniera diretta, ma delega gli affari quotidiani del governo ai funzionari pubblici, sia eletti sia nominati, alcuni dei quali sono previsti dalla Costituzione.\nIl potere dei funzionari pubblici \u00e8 limitato. Le loro azioni ufficiali devono essere conformi alla Costituzione e alle leggi fatte in accordo con essa. I funzionari eletti possono mantenere il loro ufficio solo se rieletti a intervalli periodici. I funzionari nominati prestano servizio, in genere, a piacere della persona o autorit\u00e0 che li ha nominati, e possono essere rimossi in qualsiasi momento. L'eccezione a questa pratica \u00e8 la nomina a vita, da parte del Presidente, dei giudici della Corte suprema e di altri giudici federali. Lo scopo di questa eccezione \u00e8 di rendere questi incarichi liberi da obblighi o influenze politiche.\nI principi del governo.\nPure se la Costituzione \u00e8 cambiata sotto molti aspetti fin dalla sua prima adozione, i suoi principi base sono ancora gli stessi del 1787.\nEsistono tre rami principali di governo \u2014 potere esecutivo, potere legislativo, e potere giudiziario \u2014 separati e distinti l'uno dall'altro. I poteri dati a ogni ramo sono bilanciati e controllati dai poteri degli altri due: ogni ramo controlla cos\u00ec i potenziali eccessi degli altri.\nGli Stati Uniti hanno una struttura federale. I poteri elencati nella Costituzione sono dati al governo federale, mentre tutti gli altri poteri non indicati rimangono ai singoli Stati federati.\nLa Costituzione, insieme alle leggi emesse secondo i suoi dettami e i trattati firmati dal Presidente e approvati dal Senato, \u00e8 al di sopra di tutte le altre leggi, atti esecutivi e normative. Fin dal caso \"Marbury v. Madison\", il potere giudiziario degli Stati Uniti \u00e8 stato attivo nel processo di controllo di legittimit\u00e0 costituzionale (detto \"judicial review\"). Ci\u00f2 significa che le corti federali esaminano le leggi emesse e, nel caso le ritengano incostituzionali, possono disapplicarle. Inoltre esaminano anche gli atti dei pubblici ufficiali \u2014 incluso il Presidente stesso (\"United States v. Nixon\").\nIl popolo ha il diritto di cambiare la sua forma di governo nazionale con i mezzi definiti dall'Articolo V della Costituzione stessa.\nLe modifiche.\nCi sono due sistemi per emendare la Costituzione: il primo prevede la votazione a maggioranza di due terzi di ciascun ramo del Congresso, mentre il secondo prevede che il potere legislativo di due terzi degli Stati che compongono l'Unione richieda al Congresso la preparazione di una \"convention nazionale\", nella quale discutere dei possibili emendamenti. Fino a oggi, \u00e8 stato solo il Congresso a proporre emendamenti. In entrambi i casi, comunque, prima di entrare a far parte della Costituzione, le proposte di emendamenti devono essere ratificate da tre quarti degli Stati federati, e una volta accettate vengono poste in calce alla carta costituzionale, senza modificarla direttamente.\nGli autori della Costituzione erano consci che modifiche sarebbero potute rendersi necessarie nel corso del tempo. Per tutelarne al contempo la stabilit\u00e0, tuttavia, tali modifiche non avrebbero dovuto essere troppo semplici da apportare. Nel bilanciare le modalit\u00e0 di emendamento, requisiti troppo rigidi di unanimit\u00e0 non avrebbero dovuto bloccare un'azione desiderata dalla vasta maggioranza della popolazione. La loro soluzione fu di escogitare un processo duale con il quale la costituzione potesse essere cambiata.\nLa prima opzione deve prendere il via dal Congresso, il quale, con due terzi del voto (con un quorum) in ogni camera, pu\u00f2 dare il via a un emendamento. In alternativa, le legislature dei due terzi degli Stati possono chiedere al Congresso di indire una convenzione nazionale per discutere e stilare gli emendamenti. In entrambi i casi, gli emendamenti devono avere l'approvazione delle legislature o delle convenzioni di tre quarti degli Stati esistenti, prima di diventare parte della costituzione. Alcuni ritengono che i cambiamenti demografici negli Stati Uniti, in particolare la grande disparit\u00e0 tra la popolazione degli Stati, ha reso la costituzione troppo difficile da emendare, con Stati che rappresentano appena il 4% della popolazione che sono teoricamente in grado di bloccare emendamenti desiderati da oltre il 90% dei cittadini statunitensi; altri invece ritengono che risultati cos\u00ec estremi possano verificarsi con estrema improbabilit\u00e0. A ogni modo, qualsiasi proposta di cambiare il metodo di approvazione degli emendamenti richiede un emendamento della costituzione.\nOltre al processo di modifica diretta della Costituzione, l'effetto pratico di delle sue statuizioni pu\u00f2 essere conseguito per decisione giudiziaria. Gli Stati Uniti sono un Paese che adotta la common law, e le corti sono obbligate a seguire i precedenti stabiliti nei casi passati. Comunque, quando una decisione della Corte suprema chiarifica l'applicazione di una parte della Costituzione alla legge comune, l'effetto \u00e8 quello di stabilire il significato di tale parte per tutti gli scopi pratici. Non molto dopo l'adozione della Costituzione, nel caso \"Marbury v. Madison\" del 1803, la Corte suprema stabil\u00ec la dottrina della revisione giudiziaria, che consiste nel potere della corte di esaminare la legislazione e altri atti del Congresso, per deciderne la costituzionalit\u00e0. \nLa dottrina abbraccia inoltre il potere della Corte suprema di spiegare il significato di diverse disposizioni della costituzione, chiarendo il modo in cui si applicano a casi particolari portati davanti alla corte. Siccome tali cause riflettono cambiamenti nelle condizioni legali, politiche, economiche e sociali, ci\u00f2 fornisce in pratica un meccanismo per adattare la costituzione al di fuori degli emendamenti. Nel corso degli anni, una serie di decisioni giudiziarie, su questioni che vanno dalla regolamentazione governativa di radio e televisione, ai diritti dell'accusato in cause penali, hanno avuto l'effetto di modificare quello che era il significato precedentemente inteso di molte clausole costituzionali, senza portare alcun cambiamento al testo della costituzione stessa.\nLa legislazione del Congresso, approvata per implementare le condizioni previste dalla Costituzione o per adattare tali implementazioni alle mutate condizioni, amplia anch'essa, e in modo sottile cambia, il significato della Costituzione. Fino a un certo punto, le regole e i regolamenti delle diverse agenzie del governo federale hanno un effetto simile. In caso di obiezione, la verifica in entrambi i casi \u00e8 se, nell'opinione delle corti, tali legislazioni e regolamenti si conformano al significato della Costituzione.\nStruttura.\nPreambolo.\nIl preambolo alla Costituzione degli Stati Uniti consiste di una singola frase che introduce il documento e i suoi scopi. Il preambolo in s\u00e9 non garantisce alcun potere n\u00e9 inibisce alcuna azione. Esso spiega solamente la logica dietro alla Costituzione. Il preambolo, in particolare nelle sue prime tre parole, \u00abWe the People\u00bb (\"Noi, il Popolo\") scritte pi\u00f9 in grande rispetto al resto del testo, \u00e8 una delle sezioni pi\u00f9 citate della Costituzione.\nGli Articoli.\nIl resto della Costituzione consiste di sette Articoli; la loro separazione riflette, in generale, l'idea della separazione dei poteri per non affidarli a un'unica persona.\nArticolo I.\nL'Articolo I stabilisce la branca legislativa del governo, il Congresso degli Stati Uniti d'America, che comprende la Camera dei Rappresentanti e il Senato. L'Articolo stabilisce il metodo di elezione e la qualifica dei membri di ciascuna camera. Inoltre, delinea le procedure legislative e indica i poteri del ramo legislativo. Infine, stabilisce i limiti del potere legislativo federale e di stato.\nL'Articolo I \u00e8 il pi\u00f9 lungo dei sette Articoli. Gli emendamenti all'Articolo I, contrariamente agli emendamenti agli altri Articoli, sono limitati dalla Costituzione. Nessun emendamento fatto prima del 1808 pu\u00f2 influenzare la prima e la quarta clausola della sezione 9 di questo Articolo. La prima clausola imped\u00ec al Congresso di proibire la tratta degli schiavi fino al 1808; la quarta richiedeva che le tasse dirette fossero proporzionate agli Stati in ragione della loro popolazione. Inoltre, la Costituzione preclude al Congresso di privare uno Stato dell'equa rappresentanza al Senato (\"vide infra\") senza il suo consenso. L'Articolo I inoltre comprende la \"clausola di commercio\", che garantisce al Congresso il potere di regolare i commerci interstatali e internazionali.\nArticolo II.\nL'Articolo II descrive la Presidenza (il ramo esecutivo): i poteri dell'ufficio, i requisiti per essere Presidente e le procedure per l'elezione. Il Presidente non \u00e8 solo il capo di Stato, ma anche capo del governo. Egli riceve una diretta investitura dal corpo elettorale e non \u00e8 sfiduciabile.\nPrevede inoltre l'incarico di Vicepresidente degli Stati Uniti d'America, una figura il cui ruolo ufficiale \u00e8 quello di sostituire il Presidente, se questi \u00e8 impossibilitato a svolgere le sue funzioni o si dimette, e di presiedere ai dibattiti in Senato, con diritto di voto in caso di parit\u00e0. L'Articolo II contiene anche la clausola che permette l'impeachment dei funzionari costituzionali (Presidente, Vice Presidente, Giudici). \nArticolo III.\nL'Articolo III descrive il sistema giudiziario statunitense, compresa la Corte suprema. L'Articolo \"richiede\" che esista una corte chiamata Corte suprema; il Congresso, a sua discrezione, pu\u00f2 creare corti inferiori, i cui ordini e sentenze possono essere rivisti dalla Corte suprema. L'Articolo III inoltre richiede il processo con giuria in tutti i casi penali, definisce il crimine di tradimento, e incarica il Congresso di stabilire la pena relativa, imponendovi al tempo stesso dei limiti.\nArticolo IV.\nL'Articolo IV descrive le relazioni tra gli Stati e tra questi e il governo federale. Ad esempio, richiede che gli Stati diano \"piena fiducia e credito\" agli atti pubblici, registrazioni e procedimenti giudiziari degli altri Stati. Al Congresso \u00e8 permesso regolare il modo in cui tali atti o procedimenti possono essere ammessi. La clausola dei \"privilegi e immunit\u00e0\" proibisce la discriminazione dei cittadini di altri Stati in favore di quelli del proprio (ovvero, prevedere pene pi\u00f9 pesanti per individui di altri Stati condannati per un crimine commesso all'interno di un certo Stato). Inoltre stabilisce le norme di estradizione tra gli Stati, cos\u00ec come istituisce una base legale per la libert\u00e0 di movimento tra gli Stati.\nArticolo V.\nL'Articolo V descrive il processo necessario per emendare la Costituzione. Fornisce due metodi per proporre gli emendamenti: nel primo caso i due terzi delle legislature di stato possono richiedere una convenzione allo scopo di valutare gli emendamenti, nel secondo il Congresso pu\u00f2 proporre un emendamento con una maggioranza dei due terzi in ogni camera. Gli emendamenti proposti dalla convenzione o dal Congresso devono comunque essere ratificati dai tre quarti degli Stati per entrare in vigore; l'Articolo d\u00e0 al Congresso l'opzione di richiedere la ratifica dalle legislature statali o da convenzioni indette in ogni stato. Attualmente l'Articolo V pone un solo limite al potere di emendamento: nessun emendamento pu\u00f2 privare uno Stato della sua equa rappresentanza nel Senato, senza il consenso di tale stato.\nArticolo VI.\nL'Articolo VI impone la Costituzione, le leggi e i trattati degli Stati Uniti stipulati in accordo con essa, come legge suprema del Paese. Inoltre convalida il debito nazionale creato dagli Articoli della Confederazione e richiede che tutti i legislatori, i funzionari federali e i giudici prestino giuramento di sostenere la Costituzione.\nArticolo VII.\nL'Articolo VII delinea i requisiti per la ratifica della costituzione. La Costituzione fu in origine proposta come emendamento degli Articoli della Confederazione, per cui era richiesta la ratifica di tutti i tredici Stati per poter apportare cambiamenti. L'Articolo VII della Costituzione richiese la ratifica di solo nove dei tredici Stati per poter entrare in vigore. Gli studiosi hanno di norma risolto questa contraddizione sostenendo che quando il nono Stato ratific\u00f2 la Costituzione e questa entr\u00f2 quindi in vigore, si ebbe implicitamente una secessione di quei nove Stati dall'unione governata dagli Articoli e si cre\u00f2 al suo posto una nuova unione federale distinta. Secondo questa teoria, quegli Stati che non ratificarono la Costituzione rimasero parte di una federazione separata. In ogni caso, la Costituzione fu poi ratificata da tutti gli Stati.\nGli emendamenti.\nLa Costituzione \u00e8 stata emendata in diciassette occasioni dal 1791, in quanto i primi dieci dei ventisette emendamenti vennero ratificati dagli Stati simultaneamente. I cambiamenti pi\u00f9 importanti avvennero nell'arco di due anni dall'adozione della costituzione. In quel periodo vennero aggiunti i primi dieci emendamenti, noti come \"Carta dei Diritti\" (\"Bill of Rights\").\nMolti studiosi hanno fatto notare il numero relativamente piccolo di emendamenti alla costituzione. Alcuni attribuiscono questo fatto alla semplicit\u00e0 della Costituzione e alla sua flessibilit\u00e0, in quanto viene continuamente reinterpretata dalle corti di giustizia. Altri comunque ritengono che i cambiamenti demografici abbiano dato troppo potere agli Stati pi\u00f9 piccoli, sopprimendo cos\u00ec quelle che reputano essere riforme necessarie.\nLa Carta dei Diritti (1-10).\nLa Carta dei Diritti consiste dei primi dieci emendamenti della Costituzione, tutti approvati nei primissimi anni di storia della nuova federazione, e condivide il tema della limitazione del potere del governo federale. Essi vennero aggiunti come conseguenza delle obiezioni mosse alla Costituzione durante i dibattiti sulla ratifica negli Stati e basate sulle critiche del nuovo documento (incluse quelle di Thomas Jefferson, che era all'estero durante la stesura della Costituzione); l'obiezione pi\u00f9 diffusa era che un forte governo centrale avrebbe tiranneggiato i cittadini se lasciato senza vincoli. Nel settembre 1789 Il Congresso approv\u00f2 questi emendamenti in un blocco di dodici e le legislature di un numero sufficiente di Stati ratificarono dieci di questi dodici entro il dicembre 1791; essi divennero quindi parte del principale documento giuridico dello Stato.\nOriginariamente la Carta dei diritti non era intesa per applicarsi agli Stati; ad esempio, alcuni Stati nei primi anni dello Stato stabilirono una religione ufficiale. Questa interpretazione degli emendamenti rimase fino al 1868, quando venne approvato il XIV emendamento, che in parte dichiara: \nLa Corte suprema ha interpretato questa clausola per estendere alcune, ma non tutte, le parti della Carta dei diritti agli Stati. Ciononostante l'equilibrio tra potere statale e federale \u00e8 rimasto luogo di scontro nella Corte suprema; ad esempio, un caso recente ha dovuto stabilire se uno Stato pu\u00f2 essere citato in giudizio da un impiegato in base al \"Americans with Disabilities Act \"del 1990.\nUn'undicesima proposta, riguardante il compenso dei membri del Congresso, rimase non ratificata fino al 1992, quando la legislatura di un numero sufficiente di Stati l'approv\u00f2 e, come risultato, divenne il XXVII emendamento, nonostante sia rimasto in sospeso per pi\u00f9 di due secoli. Una dodicesima proposta \u2014 ancora tecnicamente pendente davanti alle legislature di Stato per la ratifica \u2014 riguarda l'aggiustamento delle quote della Camera dei rappresentanti dopo ogni censimento decennale. Lo Stato i cui legislatori hanno ratificato pi\u00f9 di recente questo emendamento \u00e8 il Kentucky durante il primo mese di esistenza come Stato degli Stati Uniti nel 1792.\nI dieci emendamenti noti come Carta dei diritti sono ancora nella forma in cui vennero adottati oltre due secoli fa.\nI quattro emendamenti successivi trattano il sistema della giustizia.\nGli ultimi due dei dieci emendamenti contengono dichiarazioni di autorit\u00e0 costituzionale di ampio respiro.\nLa Carta dei Diritti e gli emendamenti successivi hanno posto alcuni diritti umani fondamentali al centro del sistema legale statunitense e sono serviti da modello per altri.\nEmendamenti successivi (11-27).\nGli emendamenti alla costituzione successivi alla Carta dei Diritti, coprono un'ampia gamma di argomenti. La maggioranza dei diciassette emendamenti successivi trae origine dal continuo sforzo di espandere le libert\u00e0 individuali, civili o politiche, mentre alcuni riguardano la modifica delle strutture basilari del governo disegnate a Filadelfia nel 1787.\nCi sono stati anche molti tentativi falliti di emendare la Costituzione. Alcuni di questi sono tutt'oggi in corso.\nEmendamenti bocciati.\nOltre emendamenti alla Costituzione sono stati sottoposti al Congresso fin dal 1789; in un tipico anno congressuale, da diversi decenni, ne vengono proposti tra 100 e 200. La maggior parte di queste proposte non esce mai dai comitati del Congresso, molti meno vengono passati dal Congresso. I sostenitori di alcuni emendamenti hanno tentato il metodo alternativo menzionato nell'Articolo V, ma nessuna proposta di questo tipo ha mai fatto abbastanza strada da essere considerata da tutte le legislature degli Stati.\nIl XVIII emendamento \u00e8 l'unico a essere stato specificamente e direttamente annullato da un altro (il XXI). L'episodio mise in evidenza l'importanza di proporre e ratificare solo i pi\u00f9 importanti, e meno evanescenti, tra gli emendamenti.\nDei trentatr\u00e9 emendamenti che sono stati proposti dal Congresso, sei hanno fallito la ratifica da parte dei richiesti tre quarti delle legislature statali \u2014 e quattro di questi sei sono ancora tecnicamente pendenti di fronte ai legislatori statali. A partire dal XVIII emendamento, ogni emendamento proposto (eccetto il XIX e l'ancora pendente emendamento sul lavoro minorile del 1924) ha specificata una data di termine per l'approvazione. I seguenti sono gli emendamenti bocciati:"}
{"id": "18125", "revid": "104485", "url": "https://it.wikipedia.org/wiki?curid=18125", "title": "Dinaro serbo", "text": "Il dinaro serbo (plurale: \"dinara\", ) \u00e8 la valuta della Serbia. Gi\u00e0 in passato \u00e8 esistita un'altra moneta con lo stesso nome, che era la valuta del Principato, poi Regno di Serbia tra il 1868 ed il 1920. La provincia autonoma del Kosovo ha usato il marco tedesco tra il 1980 ed il 2002, quando ha adottato l'euro. Il dinaro serbo attuale \u00e8 la continuazione dell'ultimo dinaro jugoslavo.\nIl codice ISO 4217 della moneta \u00e8 attualmente RSD (fino al 25 ottobre 2006, era CSD). L'abbreviazione \u00e8 \"din\" o \"\u0434\u0438\u043d\". Il dinaro \u00e8 suddiviso in 100 para (\u043f\u0430\u0440\u0430).\nStoria.\nDinaro medievale.\nLa prima citazione di un \"dinaro serbo\" risale al regno di Stefano Prvoven\u010dani del casato degli Nemanji\u0107 nel 1214. Fino alla caduta del despota Stefan III Brankovi\u0107 nel 1459 la maggior parte dei governanti serbi ha coniato dinari d'argento. La moneta era uno dei simboli rilevanti della sovranit\u00e0 dello stato serbo nel Medioevo.\nPrimo dinaro moderno (1868 - 1920).\nUna moneta precedente chiamata anch'essa dinaro fu la moneta del Regno di Serbia dal 1868 al 1920.\nSecondo dinaro moderno (1941 - 1944).\nUna moneta chiamata dinaro serbo fu usata anche durante la guerra dal 1941 al 1945.\nTerzo dinaro moderno (2003).\nIl dinaro serbo attuale ha sostituito alla pari il Dinaro jugoslavo nel 2003, in seguito alla ridenominazione della Jugoslavia nell'unione tra Serbia e Montenegro. La provincia autonoma del Kosovo e il Montenegro (diviso dalla Serbia in seguito a referendum nel 2006) hanno adottato l'euro.\nMonete.\nLe monete attualmente prodotte sono: 1, 2, 5, 10, 20 Dinari.\nBanconote.\nLe banconote attualmente prodotte sono: 10, 20, 50, 100, 200, 500, 1.000, 2.000, 5.000 dinari"}
{"id": "18127", "revid": "726373", "url": "https://it.wikipedia.org/wiki?curid=18127", "title": "Roberto Bompiani", "text": "Nato a Roma in un'antica famiglia l\u00ec stabilitasi circa un secolo prima, nel 1836 vinse il primo premio a pari merito con Angelo Valeriani fra gli allievi dell'Accademia di San Luca per la seconda classe di disegno.\nNel 1837 vinse il primo premio per la prima classe del disegno, insieme al Valeriani e fu lodato per i Saggi della Scuola Accademica del disegno, inoltre furono lodati i disegni di una testa eseguita dal vero.\nNel 1839 vinse il secondo premio fra gli allievi dell'Accademia di San Luca per la Pittura. Nella scuola del nudo fu considerato terzo. Roberto Bompiani era il padre di Clelia e di Augusto, anch'essi pittori.\nBiografia.\nNel 1851 all'Esposizione Universale di Londra ottenne una medaglia per lo studio del mosaico in Vaticano, con il ritratto di Bonifacio II, eseguito in mosaico da Giovanni Ubizi. Nel 1851 partecip\u00f2 al Concorso Clementino-Pellegrini la cui vicenda \u00e8 molto complessa: il tema della gara pittorica, dal premio particolarmente ricco, verteva su \"I tre principi idumei che compiangono Giobbe, mentre la moglie di lui lo schernisce\". Nessun pittore partecip\u00f2 invece al premio in memoria di Clemente XI, perch\u00e9 meno remunerativo. Il Bompiani si classific\u00f2 secondo in quello Pellegrini, alle spalle di Casimiro De' Rossi, piemontese.\nL'Accademia per\u00f2, desiderosa di dare un riconoscimento pubblico all'artista romano decise di offrire a lui il premio Clementino, non distribuito, lasciando l'artista libero di donare la sua opera alle gallerie della Accademia. Bompiani, per non essere vinto in generosit\u00e0, prontamente don\u00f2 il suo lavoro. Nel 1855 partecip\u00f2 con due dipinti: \"Dante e Virgilio trasportati da Gerione\" e una \"Madonna con bambino\" all'Esposizione Internazionale di Parigi. Nel 1862 venne nominato commissario del governo pontificio presso l'Esposizione di Londra.\nEntr\u00f2 a far parte dell'Accademia di San Luca nel 1864. Nel 1870 nell'ambito dell'incarico ottenuto dai \"pi\u00f9 valenti artisti dimoranti in Roma\", per la decorazione di una chiesa a Santiago del Cile, sul tema i \"misteri del Rosario\", realizz\u00f2 una pala d'altare: la \"Coronazione di spine\". Fu vicepresidente e poi presidente fino al 1898 e nel 1903 dell'Accademia di San Luca. In particolare nel 1896 fu confermato, con voto unanime dell'Assemblea Generale, nella carica di presidente dell'Accademia di San Luca, nonostante egli avesse dato le dimissioni.\nNel 1896 espose un quadro all'Esposizione Universale di Berlino. Venne insignito della Croce della Legion d'Onore dal governo francese. Fu membro delle Accademie d'arte di Firenze, Perugia e Urbino, dell'Istituto di Francia e dell'Accademia dei Virtuosi al Pantheon e Commendatore della Corona d'Italia. Rivest\u00ec alte cariche sotto il governo pontificio che lo nomin\u00f2 perito per la esportazione delle opere d'arte. Fu membro della Commissione archeologica municipale di Roma.\nBompiani mor\u00ec nel 1908, ricevendo poi sepoltura presso il Cimitero del Verano."}
{"id": "18131", "revid": "1149807", "url": "https://it.wikipedia.org/wiki?curid=18131", "title": "Viaggio al centro della Terra (disambigua)", "text": ""}
{"id": "18140", "revid": "124403638", "url": "https://it.wikipedia.org/wiki?curid=18140", "title": "Didone", "text": "Didone o Elissa \u00e8 una figura femminile della mitologia classica. Personaggio di grande importanza, fu la fondatrice e prima regina di Cartagine dopo essere stata regina consorte del regno fenicio di Tiro. Secondo la narrazione virgiliana dell\"Eneide,\" si innamor\u00f2 dell'eroe troiano Enea, figlio di Anchise, quando egli approd\u00f2 a Cartagine colpa di una tempesta causata da Giunone prima di arrivare nel Lazio, ed ebbero una relazione. Disperata per la partenza improvvisa di Enea, costretto dal Fato, Didone si trafisse con la spada donatale dal troiano, chiedendo al suo popolo di vendicarla e profetizzando i futuri scontri tra Cartagine e i discendenti di Enea, ovvero i Romani.\nMitologia.\nPrimogenita di Belo, re di Tiro, la sua successione al trono fu contrastata dal fratello, Pigmalione, che ne uccise segretamente il marito Sicheo e prese il potere. Probabilmente con lo scopo di evitare la guerra civile, Didone lasci\u00f2 Tiro con un largo seguito e cominci\u00f2 una lunga peregrinazione, le cui tappe principali furono Cipro e Malta. Approdata infine sulle coste libiche, Didone ottenne dal re Iarba il permesso di stabilirsi li, prendendo tanto terreno \u00abquanto ne poteva contenere una pelle di bue\u00bb. L'antico soprannome di Cartagine, infatti, era \"Birsa\", che in greco significa \"pelle di bue\" e in fenicio \"rocca\". Didone scelse una penisola, tagli\u00f2 astutamente la pelle di toro in tante striscioline e le mise in fila, in modo da delimitare quello che sarebbe stato il futuro territorio della citt\u00e0 di Cartagine e riusc\u00ec a occupare un terreno di circa ventidue stadi quadrati (uno stadio equivale a circa 185,27 m). \nSecondo una leggenda, Didone spos\u00f2 in seconde nozze Barca, un fedele seguace di Tiro, il cui nome potrebbe essere correlato al termine fenicio \"Barak\", che significa \"fulmine\". Secondo questa versione quindi, i Barcidi, la famiglia di Annibale Barca, il pi\u00f9 famoso e abile condottiero cartaginese e protagonista della seconda guerra punica, sarebbero discendenti di Didone. Durante la propria vedovanza, Didone venne insistentemente richiesta in moglie dal re Iarba e dai principi dei Numidi, popolazione locale. Secondo le narrazioni pi\u00f9 antiche (ne parla ad esempio Giustino nel III secolo d.C.), dopo aver finto di accettare le nozze, Didone si uccise con una spada, invocando il nome di Sicheo.\nDopo il suo regno, che fu lungo e prospero, Cartagine divenne una repubblica. Didone venne divinizzata dal proprio popolo con il nome di Tanit quale ipostasi della grande dea Astarte (assimilata alla Era greca e alla Giunone romana).\nDidone nell'Eneide.\nGi\u00e0 gli storiografi romani Ennio e Nevio rielaborarono il mito di Didone, alla ricerca di una giustificazione mitica all'origine delle guerre tra Roma e Cartagine e al presunto \"odio atavico\" tra i due popoli. Pertanto il poeta Virgilio non fu il primo a impossessarsene, nonostante la sua versione del mito sia rimasta nei secoli di gran lunga la pi\u00f9 celebre. \nNella versione virgiliana, sotto l'influenza di Cupido, istigato da Venere alleata di Giunone, malconsigliata anche dalla sorella Anna, Didone si innamora di Enea giunto naufrago a Cartagine con i suoi seguaci (I e IV libro dell'Eneide). \nLa regina ospita generosamente i naufraghi e durante un banchetto chiede notizie della caduta della famosa Troia. L'eroe troiano, seppur a malincuore, racconta le vicende vissute a partire dalla fine di Troia (\"Infandum, regina, iubes renovare dolorem\"), suscitando la commozione di Didone. \nDurante una caccia, riparati in una grotta, a causa di un temporale Enea e Didone iniziano un rapporto amoroso ed Enea inizia a disinteressarsi della sorte dei suoi compagni. La Fama diffonde fino a Iarba, re dei Getuli, notizie del loro amore; Iarba invoca suo padre Giove Ammone, perch\u00e9 fermi il \"Paride effeminato\" che insidia la regina, o piuttosto le sue mire su Cartagine. \nTramite Mercurio, Giove impone la nuova partenza all'eroe troiano, che lascia Didone dopo un ultimo terribile incontro, in cui lei prima lo supplica e poi lo maledice e prevede eterna inimicizia tra i popoli e un \"vendicatore\" che sorger\u00e0 dalle sue ossa (inimicizia che infatti porter\u00e0 secondo Virgilio alle guerre puniche tra Roma e Cartagine e alle imprese di Annibale). \nPoi, sviata Anna e la nutrice Barce (altro richiamo al cognome di Annibale Barca, il terribile condottiero cartaginese la cui memoria era ancora viva tra i lettori contemporanei di Virgilio) con delle scuse, disperata si uccide con la stessa spada che Enea le aveva donato, gettandosi poi nel fuoco di una pira sacrificale. \nEnea incontrer\u00e0 poi di nuovo la regina nell'Ade, nel bosco del pianto (VI libro), e manifester\u00e0 sincero dolore per la sua repentina fine, non meno, forse, che immutata incapacit\u00e0 di comprenderne e ricambiarne l'amore e la dedizione; ma l'ombra di Didone non lo guarder\u00e0 neppure negli occhi e rester\u00e0 gelida, rifugiandosi poi dal marito Sicheo, con cui si era ricongiunta nell'oltretomba (\"...coniunx ubi pristinus illi / respondet curis aequatque Sychaeus amorem\"). Il silenzio finale di Didone \u00e8, secondo Eliot, un riflesso del senso di impossibilit\u00e0 di amare dello stesso Enea, schiavo del fato.\nRielaborazioni successive del mito.\nDante nella Divina Commedia colloca Didone nel Canto V dell'Inferno, in compagnia dei celebri Paolo e Francesca, nella schiera degli spiriti lussuriosi. Nel canto Dante inizialmente non cita per nome Didone, ma la descrive mediante una perifrasi che ne indica i peccati e il nome del marito (\"L'altra \u00e8 colei che s'ancise amorosa, /E ruppe fede al cener di Sicheo\"); successivamente, sempre nello stesso canto, viene nominata esplicitamente da Virgilio (\"cotali uscir de la schiera ov'\u00e9 Dido, a noi venendo per l'aere maligno, s\u00ec forte fu l'affettuoso grido\"). Didone, infatti, legandosi a Enea si rese colpevole del tradimento della memoria del marito morto Sicheo, e infine si tolse la vita una volta che Enea l'abbandon\u00f2 per continuare il viaggio indicatogli dagli d\u00e8i.\nIl \"topos letterario\" della donna abbandonata, di cui Didone fa parte, ha viaggiato nella letteratura fino ad Ungaretti in et\u00e0 moderna. Dalla Medea di Euripide e Apollonio Rodio (che ne descrive la giovinezza e l'ingenuit\u00e0) fino all'Arianna di Catullo del carme LXIV e alla Didone virgiliana e a quella ovidiana della VII epistola, a tutti gli effetti pi\u00f9 donna che regina.\nCome sopradetto, la tradizione romana ha successivamente indicato Didone come antenata di Annibale Barca, tuttavia, l'ipotesi pi\u00f9 accettata dagli storici contemporanei, invece, afferma che la famiglia di Annibale fosse di umili origini. Molto pi\u00f9 tardi, anche la regina Zenobia di Palmira si proclam\u00f2 discendente ed erede politica di Didone, ponendosi in una prospettiva anti-romana.\nA partire dalla narrazione del mito fondativo di Cartagine \u00e8 stato definito il cosiddetto problema di Didone, che consiste nell'individuare quale sia la figura con superficie maggiore a parit\u00e0 di perimetro.\nCulto di Tanit.\nIl culto di Tanit sopravvisse alla distruzione di Cartagine e fu introdotto nella stessa Roma dall'imperatore Settimio Severo. Esso si estinse definitivamente con le invasioni barbariche."}
{"id": "18159", "revid": "1428919", "url": "https://it.wikipedia.org/wiki?curid=18159", "title": "Charles Dickens", "text": "Noto tanto per le sue prove umoristiche (\"Il circolo Pickwick\") quanto per i suoi romanzi sociali (\"Oliver Twist\", \"David Copperfield\", \"Tempi difficili\", \"Grandi speranze\", \"Canto di Natale\"), \u00e8 considerato uno dei pi\u00f9 importanti romanzieri di tutti i tempi, nonch\u00e9 uno dei pi\u00f9 popolari.\nBiografia.\nInfanzia e adolescenza.\nSecondo di otto figli, nasce a Landport nel 1812 presso Portsmouth, da Elizabeth Barrow e da John Dickens, impiegato all'Ufficio Stipendi della Marina britannica. Nel 1815, quando Charles ha tre anni, la famiglia si trasferisce a Londra e due anni dopo a Chatham, nel Kent. Qui riceve la prima istruzione alla scuola del figlio di un pastore battista. Passa il tempo libero all'aperto impegnato in voraci letture. Pi\u00f9 tardi racconter\u00e0 delle sue vivide memorie riguardanti l'infanzia e della particolare memoria fotografica che lo aiut\u00f2 a dar vita alle sue finzioni letterarie. Nel 1823, la famiglia Dickens, impoveritasi nel tempo, \u00e8 costretta nuovamente a trasferirsi a Camden Town, allora uno dei quartieri pi\u00f9 miseri di Londra.\nNel febbraio 1824, John Dickens viene recluso per debiti nella prigione della Marshalsea e la famiglia, impegnando i propri mobili presso un prestatore su pegno di Hampstead Road, si impoverisce ulteriormente. \u00c8 in questa situazione che James Lamert, coinquilino dei Dickens fino all'anno prima, offre a Charles un lavoro in una fabbrica di lucido da scarpe, la Warren's Blacking Warehouse, per dieci ore al giorno. Quando i genitori accettano, Charles subisce un grave trauma, sentendosi abbandonato e umiliato. Molto presto, la madre e i fratelli si trasferiscono alla Marshalsea, mentre Charles si ritrova prima a condividere una stanza con due ragazzi, presso la struttura di una certa Mrs Roylance, a Camden Town, per poi essere affidato a una coppia, non lontano dalla prigione.\nJohn Dickens esce da Marshalsea il 28 maggio 1824, \"in seguito all'eredit\u00e0 che gli aveva lasciato la madre, morta il 24 aprile 1824\", ma Charles continua a lavorare, forse fino al marzo 1825. In quel mese il padre viene riconosciuto invalido, e gli viene assegnata una cospicua pensione. Probabilmente nello stesso periodo, per motivi ignoti, si crea un'incomprensione tra John e Lamert, il quale rimanda Charles a casa. La madre prova a far recedere Lamert dalla sua posizione, ma il marito avverte finalmente la necessit\u00e0 di iscrivere il figlio a scuola. Cos\u00ec, Dickens entra alla Wellington House Academy.\nLa cronaca parlamentare e i primi bozzetti.\nAll'et\u00e0 di quindici anni entra nello studio legale Ellis &amp; Blackmore come praticante, con buone prospettive di diventare avvocato, ma la professione non gli piacque e quindi inizi\u00f2 a studiare stenografia. Nel frattempo, comincia a frequentare i teatri londinesi, abitudine che non dismetter\u00e0 mai, assistendo a diversissimi generi, dalle tragedie shakespeariane alle farse e alle operette musicali. Nel 1828, abbandonato lo studio legale, s'impiega presso Charles Molloy e svolge attivit\u00e0 di stenografo presso alcuni tribunali e uffici legislativi. Pian piano, sorge in lui l'ambizione di diventare cronista parlamentare.\nTra il 1830 e il 1831 s'innamora di Maria Beadnell, figlia di un funzionario di banca. Nel 1833, la relazione entra in crisi e si conclude con il distacco. Nel 1832 inizia a collaborare con l'agenzia The Mirror of Parliament (\"Lo Specchio del Parlamento\"), fondata da uno zio. Nello stesso periodo diviene cronista del quotidiano della sera \"The True Sun\", potendo cos\u00ec stabilirsi da solo in Cecil Street e meditando di divenire attore. Il 1\u00ba dicembre 1833 pubblica anonimamente il suo primo bozzetto sul \"Monthly Magazine\". Nell'agosto del 1834 viene assunto come cronista dal \"Morning Chronicle\". \u00c8 in settembre che, sotto lo pseudonimo Boz, pubblica il primo di quei bozzetti di vita urbana che diverranno poi gli \"Sketches by Boz\". Questa sua prima opera nasce proprio dal suo lavoro di giornalista, che gli aveva permesso di viaggiare in tutta la Gran Bretagna.\nNel febbraio del 1836, l'editore John Macrone pubblica in volume la prima serie degli \"Sketches by Boz\". La seconda serie esce in dicembre.\nIl successo.\nNel 1836, nel mese di maggio, comincia in dispense mensili a pubblicare sul \"Morning Chronicle\" il primo romanzo. L'editore \u00e8 Chapman and Hall e il romanzo s'intitola \"I quaderni postumi del Circolo Pickwick\" (\"The Posthumous Papers of the Pickwick Club\"): il libro lo rende in breve assai famoso nel panorama della narrativa inglese.\nNel frattempo il 2 aprile 1836 sposa Catherine Hogarth, figlia del direttore del giornale. A settembre esordisce il dramma \"The Strange Gentleman\", adattato da un suo bozzetto. A novembre, cessa la sua collaborazione con il \"Morning Chronicle\". A dicembre esordisce l'opera \"The Village Coquettes\", di cui Dickens ha scritto il libretto. Il 25 dicembre del 1836 conosce John Forster, che diverr\u00e0 il suo primo biografo.\nSempre nel 1836 accetta il lavoro di scrittore presso il \"Bentley's Miscellany\", occupazione che conserva fino al 1839. A gennaio del 1837, con il primo numero della rivista, esce la prima puntata di \"Oliver Twist\". Il 2 gennaio \u00e8 nel frattempo nato il primogenito, Charles Culliford Boz, mentre ad aprile la famiglia si trasferisce nel quartiere londinese di Bloomsbury, al 48 di Doughty Street. La casa ospita anche Mary Hogarth, cognata sedicenne di Dickens, che muore in maggio. Lo scrittore rimane assai colpito dalla scomparsa di Mary, tanto che non riesce a terminare \"Il Circolo Pickwick\" prima di novembre (l'ultimo fascicolo vender\u00e0 40\u00a0000 copie).\nNel 1838 lavora alla rielaborazione delle memorie del clown circense Joseph Grimaldi. Il 31 marzo appare il primo fascicolo del \"Nicholas Nickleby\", mentre l'ultimo fascicolo esce in ottobre. A dicembre, la famiglia Dickens si trasferisce al numero 1 di Devonshire Terrace, nei pressi del Regent's Park.\nGli anni quaranta.\nAd aprile del 1840, Dickens si avventura nella pubblicazione del periodico settimanale \"Master Humphrey's Clock\", edito da Chapman and Hall. Uscir\u00e0 fino al gennaio 1842 e in esso verranno pubblicati \"La bottega dell'antiquario\" e \"Barnaby Rudge\", quest'ultimo in uscita mensile.\nNel marzo del 1841, pubblica una lettera aperta sui maggiori quotidiani in cui si dichiara estraneo ai debiti contratti da chiunque utilizzi illecitamente il suo nome (riferendosi, in concreto, al padre). In giugno visita la Scozia. \"Barnaby Rudge\" viene concluso in novembre, durante un periodo di convalescenza, dopo una recente operazione. Nel frattempo, progetta un viaggio negli Stati Uniti.\nIl 4 gennaio 1842 parte con la moglie per gli Stati Uniti, dove, ormai scrittore conosciuto, visita Boston, New York, Filadelfia, Washington, Richmond. In Virginia rimane disgustato dalla diffusa condizione di schiavit\u00f9 in cui versano gli uomini neri. Il viaggio tocca anche Pittsburgh, Cincinnati, Saint Louis (quest'ultima raggiunta a bordo di un battello a vapore, lungo il fiume Mississippi). Nel 1843 pubblica uno dei suoi romanzi brevi pi\u00f9 famosi: Canto di Natale (\u201cA Christmas Carol\u201d).\nTra il 1844 e il 1845 soggiorna a lungo a Genova e ha occasione di visitare diverse altre citt\u00e0 italiane, fra cui La Spezia, Bologna (in particolare alla Certosa), Carrara, Roma, Napoli e Mantova. Il resoconto di questi viaggi costituir\u00e0 il materiale per il suo libro \"Pictures from Italy\". Fu nella lunga tappa genovese, nell'estate del 1844, che scrisse \"Le campane\" (\"The Chimes\").\nFa quindi ritorno in Inghilterra, dove s'impegna a dare vita a un giornale liberale, impegnato per l'abolizione delle leggi protezionistiche sui cereali (\u201cCorn Laws\u201d). Nel 1846, in gennaio, esce, frutto di questo intento, il primo numero del \"Daily News\", i cui principi guida sarebbero stati: miglioramento, progresso, educazione, libert\u00e0 religiosa e civile, legislazione equa. Dopo soli 17 numeri si dimette per\u00f2 dall'incarico di direttore, lamentandosi di essere circondato da incapaci.\nIl 1848 \u00e8 turbato da gravi questioni familiari e da grandi litigi nella cerchia degli amici, ma Dickens conduce comunque in porto il progetto di un giornale periodico battezzato \"Household Words\", con l'intento di mescolare la narrativa e la polemica contro i mali del suo tempo. Il primo numero esce nel 1850; i progetti di risanamento edilizio londinese ne subiscono l'influenza. In esso cita il funesto terremoto che colp\u00ec la Basilicata nel 1857. \nGli anni cinquanta.\nTra il maggio 1849 e il novembre 1850 viene pubblicato, a cadenza mensile su un giornale di propriet\u00e0 di Dickens, il romanzo David Copperfield; l'idea di un'opera scritta in prima persona fu suggerita allo scrittore dall'amico e confidente John Forster. Nell'opera a fondo autobiografico si possono riconoscere personaggi e situazioni che lo stesso Dickens aveva conosciuto e vissuto in prima persona.\nNel 1850, inoltre, progetta e mette in scena insieme a Lord Bulwer Lytton un testo teatrale di ambientazione settecentesca, \"Not so bad as we seem\". La moglie si ammala e una figlia muore improvvisamente. Nel biennio 1855-56 vive a Parigi durante l'inverno, trasferendosi in estate presso Boulogne. I rapporti con i familiari si vanno, intanto, deteriorando.\nNel 1858 si separa definitivamente dalla moglie, inserendo un annuncio sui giornali e accusandola di non aver mai saputo badare ai figli e alla famiglia, nonostante inizialmente fossero felici; Dickens continua comunque a mantenerla e mette a sua disposizione una casa in cui possa vivere; \u00e8 l\u00ec che lei morir\u00e0 dopo venti anni. Georgina, la sorella di Catherine, si muove in suo aiuto e nascono voci secondo cui Charles \u00e8 romanticamente legato alla cognata.\nL'infelicit\u00e0 nel rapporto coniugale di Dickens si palesa anche quando, nel 1855, egli si reca a incontrare Maria Beadnell, il suo primo amore che, pur essendo sposata, sembra cada in fallo nel vedere il romantico ricordo che Charles ha di lei.\nAlla fine degli anni cinquanta decide di realizzare delle vere e proprie letture teatrali di alcuni dei propri scritti, pur incontrando l'iniziale scetticismo del suo biografo ufficiale, John Forster. Prendono il via in questo modo gli spettacoli sul palcoscenico dove Dickens, tramite i monologhi e calandosi nei panni dei personaggi che ha creato in passato, dimostra le sue doti di attore e drammaturgo. Le letture sono un vero e proprio successo, tanto che l'autore britannico dar\u00e0 il via a delle tourn\u00e9es in tutta la nazione, in Europa, fino ad approdare, in un secondo momento, in America riscontrando sempre un considerevole successo. \nNel 1859 fonda il periodico \"All the Year Round\", che ottiene uno strepitoso successo grazie a un ricco nobile dell'epoca: ne vengono infatti vendute circa 10\u00a0000 copie.\nUltimi anni di vita e la morte.\nIncidente ferroviario di Staplehurst.\nIl 9 giugno 1865 viene coinvolto nell'incidente ferroviario di Staplehurst, nel corso del quale sei carrozze del treno sul quale Dickens viaggia cadono da un ponte in riparazione; l'unica carrozza di prima classe che rimane sul ponte \u00e8 proprio quella in cui si trova lo scrittore. Rimane sul posto per assistere i feriti, per poi ritornare nella sua carrozza a salvare i manoscritti dell'opera incompiuta \"Our Mutual Friend\". Nonostante ne esca incolume, non sar\u00e0 mai in grado di cancellare dalla sua mente tale disgrazia.\nDickens cerca di evitare le inchieste sul disastro per non far scoprire il motivo del suo viaggio: era infatti di ritorno dalla Francia dove era andato a trovare l'attrice Ellen Ternan, la donna che gli aveva fatto dimenticare Catherine e con la quale aveva gi\u00e0 una relazione prima di arrivare alla separazione definitiva.\nLa malattia.\nNegli ultimi mesi del 1865 si reca ancora in America per un giro di letture delle sue opere.\nIl suo stato di salute peggiora giorno dopo giorno. Alla fine gli viene diagnosticato un attacco di paralisi. Nel 1868 continua il suo tour di letture in America, leggendo a Filadelfia, New York, Baltimora e Washington, e incontra Andrew Johnson, presidente degli Stati Uniti; nell'anno successivo ha gi\u00e0 ultimato 72 delle 100 letture pubbliche che aveva intenzione di fare, ma il suo medico, Francis Beard, gli consiglia vivamente di cessare le letture, pena gravissimi danni al suo fisico. La raccomandazione del dottore sortisce un buon effetto e le condizioni di Dickens migliorano. Tuttavia nel 1870, anno della scrittura di \"Il mistero di Edwin Drood\", del quale aveva per\u00f2 gi\u00e0 parlato l'anno precedente al suo amico e biografo John Forster, aumenta la frequenza dei fastidi a un piede e l'8 giugno \u00e8 colto da uno svenimento causato da un'emorragia cerebrale. Il giorno seguente muore alle ore 18:10.\nSepoltura e onorificenze.\nIl 14 giugno \u00e8 sepolto nell'abbazia di Westminster, nella quale la sua salma viene portata da un treno speciale, nell'angolo dei poeti (\"Poets' Corner\"), accanto a Henry Fielding, cui egli si \"ispir\u00f2\", come ad altri autori, per la creazione del romanzo sociale.\nLa sua vita \u00e8 stata raccontata da John Forster nel libro \"The Life of Charles Dickens\" (Londra, 1872-1874).\nDiscendenza.\nCharles Dickens ebbe da Catherine Hogart (19 maggio 1815-22 novembre 1879) ben dieci figli:\nCritica.\nConsiderato uno dei maggiori autori inglesi del suo secolo, \u00e8 ritenuto dalla critica il \"fondatore\" del romanzo sociale, che tratteggia la vita dei ceti sociali economicamente svantaggiati e denuncia situazioni di sopruso e pregiudizio, per la creazione del quale \"un\u00ec\" due correnti narrative dell'Ottocento, ovvero quella del Romanzo picaresco, seguita da scrittori come Henry Fielding e Daniel Defoe, e quella pi\u00f9 romantica e sentimentale, cui ader\u00ec, per esempio, Laurence Sterne."}
{"id": "18182", "revid": "339392", "url": "https://it.wikipedia.org/wiki?curid=18182", "title": "Napoleone I", "text": ""}
{"id": "18186", "revid": "964", "url": "https://it.wikipedia.org/wiki?curid=18186", "title": "Tarquinio il Superbo", "text": "Della dinastia etrusca dei Tarquini, Tarquinio regn\u00f2 dal 535 a.C. al 509 a.C., anno in cui fu messo al bando da Roma.\nLeggenda.\nOrigini familiari e ascesa al trono.\nFiglio di Lucio Tarquinio Prisco, e fratello di Arunte Tarquinio, spos\u00f2 prima Tullia Maggiore, la figlia maggiore di Servio Tullio, poi spos\u00f2 la sorella di questa, Tullia Minore, da cui ebbe i tre figli Tito, Arrunte e Sesto, e con il cui aiuto organizz\u00f2 la congiura per uccidere il suocero ed ascendere sul trono di Roma.\nTito Livio ci racconta che Tarquinio un giorno si present\u00f2 in Senato e si sedette sul trono del suocero rivendicandolo per s\u00e9; Tullio, avvertito del fatto, si precipit\u00f2 nella Curia. \nNe nacque un'accesa discussione tra i due, che presto degener\u00f2 in scontri tra le opposte fazioni; alla fine il pi\u00f9 giovane Tarquinio, dopo averlo spintonato fuori dalla Curia, scagli\u00f2 il re gi\u00f9 dalle scale. Servio, ferito ma non ancora morto, fu finito dalla figlia Tullia Minore che ne fece scempio travolgendolo con il cocchio che guidava. Il luogo del misfatto ricevette in seguito l'appropriato nome di \"Vicus Sceleratus\".\nRegno (534-509 a.C.).\nMonarchia assoluta.\nA Tarquinio fu attribuito il soprannome di Superbo dopo che neg\u00f2 la sepoltura di Servio Tullio. Tarquinio assunse il comando con la forza, senza che la sua elezione fosse approvata dal Popolo e dal Senato romano, e sempre con la forza (si parla anche di una guardia armata personale) mantenne il controllo della citt\u00e0 durante il suo regno. In breve tempo annient\u00f2 la struttura fortemente democratica della societ\u00e0 romana realizzata dal suo predecessore e cre\u00f2 un regime autoritario e violento a tal punto da unire per la prima volta, nell'odio verso la sua figura, patrizi e plebei.\nPolitica militare.\nSe le fonti antiche lo criticano per come conquist\u00f2 e mantenne il potere in citt\u00e0 in modo tirannico, le stesse gli riconoscono per\u00f2 grandi capacit\u00e0 militari: sotto il suo regno furono conquistate, infatti, importanti citt\u00e0 del \"Latium vetus\", quali Suessa Pometia, Ardea, Ocricoli e Gabii.\nSempre durante il suo regno, inizi\u00f2 la centenaria lotta tra Romani e Volsci. Sappiamo, inoltre, che il delegato della citt\u00e0 latina di \"Aricia\", Turno Erdonio, durante l'assemblea della Lega tenutasi presso \"Locus Ferentinum\", avendo osato opporsi al volere del \"Superbo\" re di Roma, fu messo a morte e fatto affogare in un fosso.\nA Tarquinio si fa discendere lo stratagemma con cui i romani conquistarono la citt\u00e0 di \"Gabii\", dove mand\u00f2 il proprio figlio Sesto Tarquinio che si fece accogliere in citt\u00e0 dicendo di voler sfuggire alla tirannia del padre. In verit\u00e0 il genitore ed il figlio agivano di comune accordo, dovendo il figlio recare discordia nella citt\u00e0 nemica, tanto che questa per i contrasti sorti al suo interno si diede a Roma senza che fosse combattuta battaglia alcuna.\nEspansionismo commerciale.\nDurante il periodo della dominazione etrusca Roma divenne un'importante stazione commerciale ed acquis\u00ec il controllo su alcune comunit\u00e0 circostanti iniziando la sua espansione, anche con la fondazione di colonie romane, con l'occupazione di citt\u00e0 come quelle di \"Signa\" e \"Circeii\".\nPolitica urbanistica.\nSotto il suo regno fu portata a termine la costruzione della Cloaca Massima e del Tempio di Giove Ottimo Massimo, dopo la campagna vittoriosa contro i Volsci, con il bottino delle citt\u00e0 conquistate.\nFine del regno.\nPreoccupato da una visione, un serpente che sbucava da una colonna di legno, il re organizz\u00f2 una spedizione a Delo in modo da ottenerne un'interpretazione del famoso oracolo, inviandovi i propri figli per chiedere chi avrebbe regnato su Roma; di questa spedizione fece parte anche Lucio Giunio Bruto, nipote del re, che celava i suoi veri pensieri fingendosi stolto, bruto appunto. Dopo aver avuto il vaticinio richiesto dal re, la comitiva chiese anche chi sarebbe stato il prossimo re di Roma; il responso dell'oracolo, \"Avr\u00e0 in Roma il sommo imperio chi primo, o giovani, di voi bacer\u00e0 la madre\", fu compreso solo da Bruto, che tornato in patria sbarcando finse di cadere e baci\u00f2 la madre terra. I fatti poi gli diedero ragione.\nIn quel tempo Roma stava conducendo una guerra contro i Rutuli asserragliati nella citt\u00e0 di Ardea; tutti i cittadini atti alle armi partecipavano all'assedio. In questo quadro si inserisce l'episodio di Lucio Tarquinio Collatino e di sua moglie Lucrezia, di cui si invagh\u00ec il figlio del re Tarquinio Sestio che, dopo aver lasciato il campo, torn\u00f2 a Roma dove con l'inganno e la forza fece violenza a Lucrezia.\nIl giorno seguente, la donna si rec\u00f2 nel campo militare dove si trovava il marito, e si uccise per il dolore di essere stata violentata. \nSconvolti dall'accaduto e pieni d'odio per Tarquinio e la sua famiglia, Bruto e Collatino giurarono di non aver pace fino a quando i Tarquini non fossero stati cacciati dalla citt\u00e0. Raccolto il cadavere della nobile donna, seguiti dai giovani seguaci, i due si diressero a Roma dove Bruto parl\u00f2 alla folla accorsa nel Foro; il suo eloquio fu cos\u00ec efficace e trascinante, e la nefandezza di Sestio cos\u00ec grande, che riusc\u00ec a smuovere l'animo dei propri cittadini, stanchi dei soprusi dei Tarquini, che proclamarono il bando dalla citt\u00e0 del re, destituendolo, e dei suoi figli mentre questi, avvertiti da dei seguaci, stavano tornando in citt\u00e0 dal campo militare. Al re furono, quindi, confiscati tutti i beni, fu poi consacrato il territorio a Marte e affidato dal popolo il potere ai difensori della libert\u00e0.\nEsilio.\nTarquinio, messo al bando dalla citt\u00e0 su cui regnava, venuto a sapere di questa notizia, mentre stava ancora assediando la citt\u00e0 di Ardea, part\u00ec per Roma per reprimere la rivolta. Lucio Giunio Bruto, allora, informato che il re si stava avvicinando, per evitare l'incontro, fece una breve diversione e raggiunse l'accampamento regio ad Ardea dove fu accolto con entusiasmo da tutti i soldati, i quali espulsero i figli del re, mentre a quest'ultimo venivano chiuse le porte in faccia e comunicata la notizia dell'esilio. Due dei figli seguirono il padre in esilio a \"Cere\" (Cerveteri), Sesto Tarquinio invece, partito per Gabii, qui fu assassinato, da coloro che si vendicarono delle stragi e razzie da quello compiute. In seguito a questi eventi, furono convocati i comizi centuriati dal prefetto della citt\u00e0 di Roma, ed elessero i primi due consoli: Lucio Giunio Bruto e Lucio Tarquinio Collatino.\nCostretto a fuggire con la moglie ed i figli a Cere, dopo ventisei anni di regno, il vecchio sovrano non si diede per vinto, e tent\u00f2 di restaurare il proprio regno con l'aiuto di Porsenna, re di \"Clusium\", a cui si alle\u00f2, e delle citt\u00e0 latine avversarie di Roma. Nonostante i successi ottenuti dal lucumone etrusco, Tarquinio non riusc\u00ec a rientrare nell'Urbe. Tarquinio allora, con i propri familiari, pose la propria base a Tuscolo, governata da suo genero Ottavio Mamilio. Questo cavalc\u00f2 il malcontento delle citt\u00e0 Latine, adoperandosi in funzione anti-romana. \nIntanto Tarquinio riusc\u00ec ad ottenere il sostegno degli Etruschi di Tarquinia e Veio, ponendosi al comando di un esercito, che si scontr\u00f2 con quello romano, condotto dai consoli Lucio Giunio Bruto e Publio Valerio Publicola, nella sanguinosa battaglia della Selva Arsia, in territorio romano. La battaglia, a lungo incerta, vide la vittoria dei romani.\nLo scontro inizialmente temuto si concretizz\u00f2 nel 499 a.C., quando gli eserciti romani e latini si scontrarono nella battaglia del Lago Regillo. L'esercito romano fu affidato ad Aulo Postumio Albo Regillense, nominato dittatore per fronteggiare la crisi, ed a Tito Ebuzio Helva, suo magister equitum, mentre quello latino era guidato da Mamilio e dallo stesso Tarquinio.\nMorte.\nTarquinio mor\u00ec nel 495 a.C., mentre si trovava in esilio a Cuma in Campania. La notizia della morte dell'ultimo re di Roma fu accolta con manifestazioni di entusiasmo che coinvolsero tutta la citt\u00e0.\nDietro la leggenda: critica storica e rilievi archeologici.\nAndrea Carandini, fondandosi sul nome indicato nell'affresco alla tomba Fran\u00e7ois di Vulci come quello del rivale di Servio Tullio-Mastarna, ha sostenuto che la discendenza diretta di Tarquinio il superbo da Tarquinio Prisco \u00e8 frutto di una damnatio memoriae decretata dallo stesso Servio Tullio nei confronti di Gneo Tarquinio, che sarebbe il figlio di Tarquinio Prisco ed il padre di Tarquinio il Superbo: gi\u00e0 Lucio Calpurnio Pisone Cesonino si sarebbe accorto del falso storico, in ragione dell'et\u00e0 ultracentenaria che Tarquinio il superbo avrebbe dovuto avere nella ricostruzione storica tradizionale al momento della morte.\nCon Tarquinio il Superbo termina l'egemonia etrusca, iniziata con il regno di Tarquinio Prisco sulla citt\u00e0 di Roma. Perlomeno quella proveniente dalla citt\u00e0 di Tarquinia, se nel periodo in cui prevale l'elemento etrusco si considera anche quello immediatamente successivo in cui Roma dovette quantomeno subire l'influenza (se non addirittura la conquista) di Chiusi.\nSotto i Tarquini, Roma aveva stretto alleanze con le citt\u00e0 latine formando una lega all'interno della quale era la citt\u00e0 egemone; ci\u00f2 era avvenuto soprattutto grazie alla fondazione del tempio di Diana sull'Aventino. Nello stesso periodo Chiusi, dove regnava Porsenna, era diventata la pi\u00f9 potente citt\u00e0 etrusca e prendeva la decisione di conquistare Roma. Porsenna riusc\u00ec nel suo intento e cacci\u00f2 Tarquinio il Superbo, il quale si rivolse alle alleanze che aveva a disposizione e in particolare ai latini e ai greci. I primi e i secondi, guidati questi ultimi da Aristodemo di Cuma, affrontarono Porsenna presso Aricia nel 510 a.C. sconfiggendolo. Nonostante questo, Tarquinio il superbo non torn\u00f2 a Roma, ma trov\u00f2 rifugio presso Aristodemo a Cuma. A Roma intanto dopo la cacciata dei tarquini e la sconfitta di Porsenna veniva fondata la Repubblica: si trattava di una rivoluzione aristocratica che si inserisce per\u00f2 in un quadro politico di ridimensionamento della forza etrusca nella penisola. Gli etruschi stavano progressivamente perdendo le loro posizioni in Lazio e Campania a vantaggio di Latini e Greci ed \u00e8 possibile che in questo contesto Roma abbia approfittato per liberarsi di Tarquinio il Superbo che, cacciato da Porsenna, veniva visto dall'aristocrazia come un dittatore tiranno."}
{"id": "18188", "revid": "125754721", "url": "https://it.wikipedia.org/wiki?curid=18188", "title": "Baden-W\u00fcrttemberg", "text": "Il Baden-W\u00fcrttemberg (in alemanno \"Baade-Wiirdeb\u00e4\u00e4rg\") \u00e8 uno dei sedici stati federati della Germania, con una superficie di e abitanti (2019). Posto nel versante sud-occidentale della Germania, a est dell'alto Reno, \u00e8 il terzo \"Land\" (stato) tedesco, sia per estensione sia per popolazione, con capitale Stoccarda.\nGeografia fisica.\nLo stato confina con la Svizzera (cantoni Basilea Citt\u00e0, Basilea Campagna, Argovia, Zurigo, Sciaffusa e Turgovia) a sud, la Francia (Alsazia) a ovest, e con gli stati tedeschi di Renania-Palatinato a ovest, Assia a nord e Baviera a est. Le sue citt\u00e0 principali comprendono Stoccarda (\"Stuttgart\"), Mannheim, Karlsruhe, Friburgo (\"Freiburg im Breisgau\"), Heidelberg, Heilbronn, Ulma (\"Ulm\"), Tubinga (\"T\u00fcbingen\"), Pforzheim e Reutlingen.\nIl Reno traccia il confine occidentale e gran parte di quello meridionale. A est del Reno si trova la Foresta Nera (\"Schwarzwald\"), la principale catena montuosa dello stato. A sud il Baden-W\u00fcrttemberg condivide con la Svizzera i piedi delle Alpi e il lago di Costanza (\"Bodensee\"). La sorgente del Danubio si trova in questo stato.\nIl massiccio del Giura, \"Schw\u00e4bische Alb\" in tedesco, si estende dal lago di Costanza occidentale attraverso il Baden-W\u00fcrttemberg fino al N\u00f6rdlinger Ries lungo una fascia di territorio lunga circa e larga . Venendo da nord il Giura, emerso milioni di anni fa dal mare giurassico, appare all'orizzonte come una parete solcata da fenditure, mentre a sud le sue colline si fondono nel paesaggio prealpino.\nStoria.\nLe prime testimonianze dell'uomo in questa regione sono molto remote nel tempo, essendo stati rinvenuti sia scheletri di uomini di Neanderthal che Sapiens: tuttavia, \u00e8 in una zona del Giura Svevo che sono stati rinvenuti alcuni tra i pi\u00f9 antichi manufatti umani (piccole sculture e flauti) mai rinvenuti, risalenti a circa anni fa.\nDopo l'avvento dell'agricoltura ( anni fa) con la fine dell'era glaciale, la popolazione divenne stanziale e vide l'avvicendarsi di varie popolazioni, celtiche e germaniche, che hanno lasciato molte testimonianze materiali di una civilt\u00e0 che disponeva di una tecnologia e societ\u00e0 avanzata. La zona meridionale della regione conobbe, infine, la dominazione romana: la zona di influenza romana era delimitata dal Limes, un confine fortificato che cambi\u00f2 pi\u00f9 volte la sua posizione e le cui tracce sono in alcune zone visibili ancora oggi. In epoca romana la regione, chiamata Agri Decumates, faceva parte della provincia Germania superiore, confinante a est con la Raetia.\nFra il VI e VII secolo risale la loro conversione al cristianesimo a opera principalmente dell'abate irlandese san Colombano e l'opera missionaria evangelizzatrice iniziata dall'abbazia di Luxeuil, e proseguita con le sue fondazioni monastiche nel territorio e attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\" fra cui spiccano quelle del monaco e compagno di Colombano San Gallo e di San Magno.\nIn seguito, dal periodo Medievale e partire dal X secolo, la regione fece parte del Sacro Romano Impero sotto la guida dei sovrani del W\u00fcrttemberg, dapprima come contea e poi come ducato dal 1495 con Eberardo V del W\u00fcrttemberg, fino alla caduta dello stesso ducato in epoca napoleonica.\nDurante il periodo napoleonico il ducato del W\u00fcrttemberg si ingrand\u00ec a sud inglobando anche il Baden e venne elevato a regno, comprendendo cos\u00ec nuove zone tradizionalmente cattoliche, mentre la tradizione prevalente sino a quel momento nel ducato era quella protestante. Il regno raddoppi\u00f2 il suo territorio negli anni tra il 1803 e il 1806, insieme al riconoscimento del duca Federico I del W\u00fcrttemberg della dignit\u00e0 reale nel 1806. Tale regno dur\u00f2 sino alla fine della prima guerra mondiale, ovvero all'instaurazione della cosiddetta repubblica di Weimar che vide decadere l'istituzione regia nell'area tedesca. Il Land attuale include dunque gli stati storici di Baden e W\u00fcrttemberg.\nDopo la seconda guerra mondiale le forze alleate stabilirono tre stati: W\u00fcrttemberg-Baden (USA), W\u00fcrttemberg-Hohenzollern (Francia) e Baden (Francia) - nel 1952 questi territori vennero fusi allo scopo di formare lo Stato federale del Baden-W\u00fcrttemberg a seguito di un referendum che port\u00f2 a questo risultato con un'ampia maggioranza.\nIl Land fu amministrato ininterrottamente fin dalla sua creazione, dal 1952, fino al 2011, da una maggioranza politica in rappresentanza della CDU. Alle elezioni del 2011 tuttavia, la CDU, pur confermandosi il primo partito con il 39%, \u00e8 stata scalzata dai vertici del potere regionale da una coalizione formata dai Gr\u00fcnen (24,2% - 36 seggi) e dall'SPD (23,1% - 35 seggi), insediando alla presidenza (70 i voti necessari per una maggioranza assoluta), per la prima volta in Germania, un esponente dei Verdi (i Gr\u00fcnen, appunto): Winfried Kretschmann.\nNelle elezioni regionali del marzo 2016, le prime dopo l'ingresso di oltre un milione di profughi in Germania nel 2015, i Verdi di Kretschmann salgono al 30,3%, mentre i loro alleati SPD crollano al 12,7%, la CDU scende al 27%, entra per la prima volta la destra dell'AFD con il 15,1%, i liberali della FDP salgono all'8,3%.\nReligione.\nNel 2019 il 32,3% degli abitanti dichiarava di appartenere alla Chiesa cattolica e il 27,7% alla Chiesa evangelica in Germania.\nEconomia.\nIl Baden-W\u00fcrttemberg ha una economia ricca e moderna, la terza in Germania per contributo al prodotto interno lordo, e il suo reddito pro capite supera del 29 per cento la media europea. Insieme a Lombardia, Catalogna e Rh\u00f4ne-Alpes \u00e8 uno dei cosiddetti \"quattro motori dell'Europa\", e costituisce una forza economica trainante per il resto dell'Unione europea (come del resto, anche la vicina Baviera).\nMolte sue aziende sono di dimensioni medie e piccole, ma anche molto innovative e con un'ampia gamma di produzioni. Vi \u00e8 una modesta attivit\u00e0 agricola e mineraria (piombo, zinco, ferro, argento, rame, sali) nei centri pi\u00f9 piccoli, ma il reddito \u00e8 fornito in gran parte dall'industria e dai servizi.\nNel 2003 la regione contava imprese industriali con pi\u00f9 di 20 dipendenti, e solo 384 di queste avevano almeno cinquecento addetti. Le aziende maggiori occupano il 43% dei 1.2 milioni di dipendenti dall'industria, e producono quasi un terzo del reddito locale. Il Baden-W\u00fcrttemberg fornisce oltre un quinto della produzione industriale tedesca.\nCuore dell'industria tedesca, vanta avanzate aziende meccaniche: automobili (\u00e8 la patria di Daimler e Porsche), macchine utensili, elettrodomestici, orologi; industrie dell'occhialeria e dei giocattoli, la metallurgia e pi\u00f9 di recente l'elettronica. L'agricoltura \u00e8 anche al servizio dell'industria tessile e alimentare, che oggi \u00e8 per\u00f2 di modeste dimensioni. Inoltre il Baden \u00e8 una regione a buon sviluppo turistico e commerciale.\nIl Land e lo Stato federale sovvenzionano anche la ricerca e lo sviluppo. Nel 2001 il Baden-W\u00fcrttemberg contava oltre un quinto dei ricercatori tedeschi, soprattutto a Stoccarda.\nAmministrazione.\nIl Baden-W\u00fcrttemberg \u00e8 diviso in 35 circondari (\"Landkreise\"), raggruppati in quattro distretti governativi (\"Regierungsbezirke\"): Friburgo (\"Freiburg im Breisgau\"), Karlsruhe, Stoccarda (\"Stuttgart\"), Tubinga.\n Map\nCi sono, inoltre, nove citt\u00e0 extracircondariali, che non appartengono ad alcun circondario:\nPolitica.\nIl parlamento statale del Baden-W\u00fcrttemberg \u00e8 il Landtag (assemblea statale).\nLa politica del Baden-W\u00fcrttemberg \u00e8 stata tradizionalmente dominata dall'Unione Cristiana Democratica di Germania (CDU), che fino al 2011 aveva guidato tutti i governi passati, tranne quello del 1952. Nelle elezioni di Landtag tenutesi il 27 marzo 2011 gli elettori hanno sostituito la coalizione dei Democratici Cristiani e dei Democratici di centro-destra da un'alleanza guidata dai Verdi con i socialdemocratici che hanno una maggioranza assicurata da quattro posti nel parlamento dello stato.\nDal 1992 al 2001 il Partito Repubblicano deteneva seggi nel Landtag."}
{"id": "18195", "revid": "124326795", "url": "https://it.wikipedia.org/wiki?curid=18195", "title": "Bram Stoker", "text": "Biografia.\nNato a Clontarf, un villaggio costiero vicino a Dublino in Irlanda (allora facente parte del Regno Unito di Gran Bretagna e Irlanda), fino all'et\u00e0 di sette anni fu incapace di alzarsi in piedi a causa del cagionevole stato di salute. La malattia e la mancanza di forze segnarono in maniera indelebile la sua attivit\u00e0 letteraria. Il sonno senza fine e la resurrezione dei morti, due temi centrali del suo \"Dracula\", furono di grande importanza per Stoker, costretto a trascorrere la maggior parte della sua infanzia in un letto.\nLa sua guarigione apparve miracolosa ai medici che lo avevano in cura. Da quel momento Stoker condusse una vita normale, riuscendo addirittura ad eccellere nelle specialit\u00e0 sportive durante gli anni trascorsi all'universit\u00e0 di Dublino. A tal proposito gli piaceva dire di s\u00e9 stesso:\nStoker studi\u00f2 storia, letteratura, matematica e fisica al Trinity College di Dublino, dove consegu\u00ec, a pieni voti, la laurea in matematica. Lavor\u00f2 come domestico ma presto accett\u00f2 un incarico a titolo gratuito come giornalista e critico teatrale per il \"The Evening Mail\". Negli stessi anni segu\u00ec per un breve periodo le orme paterne, col quale condivideva anche il nome di battesimo, lavorando nell'amministrazione pubblica.\nA 29 anni strinse un'amicizia destinata a durare una vita con l'attore Henry Irving, del quale sarebbe in seguito divenuto anche segretario e confidente.\nStoker spos\u00f2 Florence Balcombe nel 1878 e si trasfer\u00ec a Londra dove diresse il Lyceum Theatre di Irving. La collaborazione con Irving fu molto importante per lo scrittore: grazie a lui conobbe sia James Abbott McNeill Whistler, sia Arthur Conan Doyle e pot\u00e9 viaggiare per il mondo.\nStoker arricchiva i suoi guadagni scrivendo un gran numero di romanzi e racconti sensazionali, tra cui la storia di vampiri intitolata \"Dracula\" pubblicata nel 1897. L'ispirazione gli era stata fornita dall'incontro avvenuto nel 1890 con il professore ungherese \u00c1rmin V\u00e1mb\u00e9ry, il quale gli aveva raccontato la leggenda del principe rumeno Vlad \u021aepe\u0219 Dracul, meglio conosciuto come Dracula. Questo personaggio venne trasfigurato da Stoker nel Conte Dracula, il protagonista del suo racconto. Stoker impieg\u00f2 sette anni per scrivere il libro studiando la cultura e la religione dei Balcani e documentandosi sulla figura storica di Vlad Tepes. Le versioni prima di giungere alla stesura definitiva dovettero susseguirsi rapidamente e i primi manoscritti circolarono tra la cerchia dei suoi amici tra il 1890 e il 1893 per trarne giudizio e consiglio. \"Dracula\" ha ispirato una lunga serie di film e di opere teatrali.\nBram Stoker mor\u00ec il 20 Aprile 1912 a Londra e fu sepolto nel cimitero crematorio di Golders Green."}
{"id": "18197", "revid": "536103", "url": "https://it.wikipedia.org/wiki?curid=18197", "title": "Baviera", "text": "La Baviera, o Stato libero di Baviera (in tedesco: \"Bayern\" o \"Freistaat Bayern\"; in bavarese: \"Boarn\" o \"Freistoot Boarn\") \u00e8 uno dei sedici L\u00e4nder della Germania. Con i suoi e i suoi abitanti, \u00e8 il maggiore land tedesco per superficie e il secondo per popolazione e per importanza economica, dopo la Renania Settentrionale-Vestfalia. Capitale e citt\u00e0 principale \u00e8 Monaco di Baviera, terza citt\u00e0 della Germania per popolazione.\nGeografia fisica.\nOrografia.\nLa Baviera comprende:\nIl luogo pi\u00f9 basso della Baviera si trova a un'altezza di 107 m s.l.m. a Kahl am Main nel distretto della Bassa Franconia, il pi\u00f9 alto \u00e8 la vetta dello Zugspitze, a 2.962 m s.l.m. sul gruppo montuoso del Wetterstein, sulle Alpi Calcaree Nordtirolesi, che \u00e8 anche la vetta pi\u00f9 alta di tutta la Germania.\nIdrografia.\nFiume principale \u00e8 il Danubio, che entra in Austria a Passavia. I suoi principali affluenti sono:\nGran parte dei fiumi della Franconia confluiscono, attraverso il Meno e i suoi affluenti Regnitz e Tauber da sinistra e la Saale di Franconia sulla destra, nel Reno.\nNella parte nordorientale della Franconia Superiore nascono gli affluenti dell'Elba, la Saale e l'Eger.\nClima.\nIl clima \u00e8 sostanzialmente continentale. Per circa 100 giorni l'anno le temperature sono sotto gli zero gradi e i venti dell'est portano mediamente circa 700\u00a0mm di pioggia, mentre nella parte settentrionale delle Alpi le precipitazioni locali giungono fino a 1.800\u00a0mm l'anno. La media annuale delle ore di sole varia da 1.600 a 1.900 ore.\nConfini.\nLa Baviera confina con l'Austria (\"L\u00e4nder\" Vorarlberg, Tirolo, Salisburghese e Alta Austria) a sud, con la Repubblica Ceca (Boemia Meridionale, Regione di Plze\u0148 e Regione di Karlovy Vary) (in tedesco \"Karlsbad\") a est, e con la Svizzera a sud, attraverso il Bodensee. I \"Bundesl\u00e4nder\" (stati federati) confinanti sono: Baden-W\u00fcrttemberg a ovest, Assia a nord-ovest, Turingia a nord e Sassonia a nord-est.\nCitt\u00e0 principali.\nLe principali citt\u00e0 della Baviera sono: Monaco di Baviera, Norimberga, Augusta, W\u00fcrzburg, Bamberga, Ingolstadt, Ratisbona, F\u00fcrth ed Erlangen.\nStoria.\nPrima fu popolata dai Celti, poi fu parte dell'Impero romano con la fondazione di importanti citt\u00e0 come Augusta, Ratisbona e Passavia (in lingua tedesca \"Passau\"); infine fu invasa dalle trib\u00f9 teutoniche che oltrepassarono il \"limes\" (il confine romano) a nord, portando lingua e cultura germanica. La trib\u00f9 germanica dei Baiuvari (gli uomini scesi dalla Boemia) diede il nome alla regione. \nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Ruperto (l'apostolo della Baviera) e di San Magno fondatore dell'abbazia di F\u00fcssen.\nLa famiglia Wittelsbach, chiamata dall'imperatore Federico Barbarossa, govern\u00f2 la Baviera dal 1180 al 1918.\nNel Cinquecento la Baviera divenne la roccaforte del mondo cattolico oltre le Alpi. Migliaia di Gesuiti furono mandati da Roma.\nIl duca Massimiliano capeggi\u00f2 la Lega cattolica tedesca in una guerra contro i protestanti che dur\u00f2 per 30 anni (1618 - 1648) e che non fu vinta da nessuno. Gli svedesi, sotto la guida del re Gustavo Adolfo II, saccheggiarono la Baviera.\nDal 1632 i duchi Wittelsbach ottennero il titolo di principi elettori e come tali poterono fare politica a livello europeo. Massimiliano Emanuele II si fece un grande nome liberando Vienna, Belgrado e Budapest dai turchi e suo figlio Carlo Alberto venne eletto imperatore del Sacro Romano Impero germanico, titolo che gli fu conteso da Maria Teresa d'Austria. Con Massimiliano III senza eredi, si estinse la dinastia dei Wittelsbach bavaresi e venne chiamato a governare il paese il ramo dei Wittelsbach palatini della Renania, dai quali discendono i Wittelsbach odierni.\nNel 1810, con la caduta del Sacro Romano Impero della nazione germanica, la Baviera divenne regno grazie a Napoleone Bonaparte e la Franconia viene integrata nel regno bavarese. Massimiliano Giuseppe, il primo re, proclam\u00f2 l'uguaglianza delle fedi religiose. Da allora cattolici, protestanti ed ebrei poterono prendere residenza ovunque. Ludovico I appoggi\u00f2 i greci nella loro guerra di liberazione e suo figlio Ottone divenne il primo re di Grecia. Ludovico II fu famoso per la costruzione di castelli fiabeschi. Sotto Bismarck la Baviera fu Stato satellite della Prussia, conservando per\u00f2 la propria famiglia reale e il proprio apparato statale. Nel novembre del 1918 si ebbe una rivoluzione e Kurt Eisner proclam\u00f2 la repubblica (\"Freistaat \": \"Stato libero\"): la Baviera divenne uno stato socialista. Nel 1919 la Baviera entr\u00f2 a far parte della Repubblica di Weimar.\nHitler, proveniente dall'Austria, prese la residenza a Monaco. Nel 1919 si un\u00ec a quello che sarebbe divenuto famoso come Partito Nazionalsocialista Tedesco dei Lavoratori, a Monaco. Nel 1923 fall\u00ec il suo tentativo di colpo di Stato. Nel 1933 la Baviera divenne parte del Terzo Reich. Nel 1945 entr\u00f2 a far parte del settore americano post-seconda guerra mondiale. Nel 1946 la Baviera perse la regione del Palatinato, che entr\u00f2 a far parte del nuovo stato della Renania-Palatinato. Nel 1948 divenne \"Bundesland\" tedesco.\nPolitica.\nLa Baviera ha un \"Landtag\" (\"parlamento\") unicamerale, eletto con suffragio universale. Fino al dicembre 1999 esisteva anche un \"Senat\" (\"Senato\"), i cui membri erano scelti da gruppi economici e sociali della Baviera, ma a seguito di un referendum del 1998, questa istituzione venne abolita. Il capo del governo \u00e8 il \"Ministerpr\u00e4sident\" - \"Presidente dei ministri\" - Markus S\u00f6der.\nAmministrazione.\nLa Baviera \u00e8 suddivisa in 71 circondari (\"Landkreise\") e 25 citt\u00e0 extracircondariali (\"Kreisfreie St\u00e4dte\"):\nMappa: Baviera\nInoltre, la Baviera comprende 25 citt\u00e0 extracircondariali, che non appartengono ad alcun circondario:\nI circondari e le citt\u00e0 extracircondariali sono raggruppati in sette distretti governativi (\"Regierungsbezirke\"), che sono:\nCultura e accento del linguaggio differiscono leggermente da regione a regione.\nEconomia.\nLa Baviera \u00e8 il secondo Land tedesco per contributo all'economia, e il suo reddito pro capite supera del 36 per cento la media europea. I settori di punta sono il terziario (banche, assicurazioni, turismo, intrattenimento) e l'industria (automobili, motociclette, elettronica di consumo e strumentale, microelettronica, chimica fine, abbigliamento), e l'agricoltura \u00e8 la pi\u00f9 importante della Repubblica Federale. La Baviera ospita i quartieri generali di grandi gruppi come Audi (divisione della Volkswagen), BMW, Siemens, Allianz, Munich Re, Adidas, Puma.\nReligione.\nLa Baviera \u00e8 uno stato a maggioranza cattolica, con un forte legame alle tradizioni religiose. In alcune zone della Franconia sono prevalenti i protestanti della Chiesa evangelica, questo perch\u00e9 gli Hohenzollern si erano convertiti al protestantesimo per quanto riguarda la linea di Franconia con le sue principali citt\u00e0 di Ansbach e Bayreuth.\nIl numero dei cattolici e dei protestanti negli ultimi anni \u00e8 in realt\u00e0 diminuito e questa tendenza \u00e8 presente anche negli altri stati tedeschi. Circa sono i membri di Vita Universale con sede a W\u00fcrzburg.\nComuni abitati da persone di religione ebraica si potevano trovare fino al XIX secolo, soprattutto in Franconia e Svevia oltre che in citt\u00e0 libere come Norimberga, Rothenburg, Augusta e Ratisbona. Nell'antico ducato di Baviera, piccole erano le comunit\u00e0 ebraiche. Con il re Massimiliano Giuseppe che promosse una profonda liberalizzazione culturale, la vita culturale ebraica fior\u00ec in tutta la Baviera; ma questa verr\u00e0 spenta in seguito dalla dittatura nazionalsocialista. Il numero degli Ebrei in Baviera \u00e8 in continua crescita grazie all'immigrazione di ebrei di provenienza dall'ex-Unione Sovietica. A Monaco il 9 novembre 2006 (data scelta per ricordare la \"notte dei cristalli\" del 1938) \u00e8 stata riaperta una grande sinagoga in pieno centro.\nMolte sono le comunit\u00e0 islamiche, animate soprattutto dalla presenza di turchi e di molti profughi iracheni.\nCultura.\nIl famoso festival annuale dell\"Oktoberfest\" \u00e8 il pi\u00f9 grande festival pubblico del mondo, celebrato fin dal 1810, durante le ultime due settimane di settembre e gli inizi di ottobre. Si festeggia in ricorrenza del matrimonio del re Ludovico I con la principessa sassone Theresa.\nInno.\nL'inno ufficiale del \"Land\" \u00e8 il \"Bayernhymne\"."}
{"id": "18199", "revid": "587728", "url": "https://it.wikipedia.org/wiki?curid=18199", "title": "Bandiere degli stati federati della Germania", "text": ""}
{"id": "18211", "revid": "101485500", "url": "https://it.wikipedia.org/wiki?curid=18211", "title": "E-text", "text": "Un e-text o etext (dall'inglese \"electronic text\") \u00e8 genericamente ogni informazione testuale disponibile in un formato digitale leggibile dall'uomo. Pi\u00f9 specificatamente \u00e8 un file in formato testo ASCII."}
{"id": "18213", "revid": "1635571", "url": "https://it.wikipedia.org/wiki?curid=18213", "title": "La Marsigliese", "text": "La Marsigliese (in francese La Marseillaise) \u00e8 un canto dei rivoluzionari francesi, poi adottato dalla Francia come inno nazionale. L\u2019attribuzione \u00e8 ancora dubbia, proprio perch\u00e9 il compositore piemontese Giovanni Battista Viotti nel 1781, cio\u00e8 11 anni prima della data ufficiale, compose \u201ctema e variazioni in do maggiore\u201d, componimento molto simile, soprattutto nei tratti distintivi dove rimane praticamente invariata.\nStoria.\nIn seguito alla dichiarazione di guerra della Francia all'Austria, il sindaco di Strasburgo, barone di Dietrich, comand\u00f2 al compositore e poeta Claude Joseph Rouget de Lisle, all'epoca ufficiale del genio militare, di scrivere un canto di guerra.\nRouget de Lisle raccont\u00f2 che la sera del 26 aprile 1792, nel tornare a casa in rue de la M\u00e9sange, ebbe l'ispirazione e compose \"L'inno di guerra dedicato al maresciallo Luckner\". In effetti ai tempi era il bavarese Nicolas Luckner che comandava l'Armata del Reno. Ironia della sorte: il futuro inno nazionale fu dedicato a un bavarese che sar\u00e0 ghigliottinato meno di due anni pi\u00f9 tardi, e lo stesso destino ebbe il barone Dietrich, che lo aveva commissionato. L'indomani, Rouget cant\u00f2 proprio a casa del barone, per la prima volta, l'inno che sarebbe diventato presto \"La Marsigliese\". Il nome originale era \"Chante de guerre pour l'Arm\u00e9e du Rhin (Canto di guerra per l'Armata del Reno).\" Questa scena \u00e8 immortalata nel quadro di Isidore Pils, esposto al museo di Belle Arti di Strasburgo.\nL'inno divenne la \"chiamata alle armi\" della Rivoluzione francese e in questo contesto assunse il nome di \"Marsigliese\" perch\u00e9 cantata per le strade dai volontari (\"f\u00e9d\u00e9r\u00e9s\") provenienti da Marsiglia al loro arrivo a Parigi. Presso i patrioti marsigliesi il canto aveva raggiunto grande popolarit\u00e0 nel mese precedente. Il 22 giugno 1792, nella loro citt\u00e0, un giacobino di Montpellier l'aveva intonato, \"subito seguito dal coro dei marsigliesi\". L'inno fu il segno distintivo dei \"f\u00e9d\u00e9r\u00e9s\", quando questi raggiunsero Parigi nel mese di luglio, contribuendo all'abbattimento della monarchia, e il \"Chant\" divent\u00f2 noto come \"La Marseillaise\".\nLa Convenzione decise che \"La Marsigliese\" divenisse l'inno nazionale con un decreto del 14 luglio 1795, ma in seguito la canzone fu messa al bando da Napoleone I, Luigi XVIII e Carlo X, rimanendo cos\u00ec soppressa dal 1807 al 1831. Nel periodo di restaurazione borbonica si usava come omaggio al re la melodia \"Le Retour des Princes fran\u00e7ais \u00e0 Paris\", senza testo, composta ancora nel 1700 da Francois-Henry Castil-Blaze. Solo dopo la rivoluzione del 1830 \"La Marsigliese\" fu nuovamente in voga dal 1831 al 1852 e Hector Berlioz ne elabor\u00f2 una versione orchestrale. Anche durante il Secondo Impero fu ritenuta una canzone inappropriata e l'inno nazionale divenne \"Partant pour la Syrie\", aria composta da Ortensia di Beauharnais, la madre di Napoleone III. A dire il vero, come dimostrato da seri studi musicologici, il vero compositore di questo brano fu Louis Brouet, che per\u00f2 fu \"politicamente\" messo da parte in favore della madre di Napoleone III, che nutriva ambizioni musicali senza esserne veramente dotata. Il crollo del Secondo Impero, nel 1870, non mut\u00f2 subito la situazione e soltanto nel 1876 \"La Marsigliese\" fu nuovamente considerata inno nazionale di Francia.\nIl testo \u00e8 fortemente ispirato ad alcuni volantini di propaganda, diffusi a quell'epoca. \u00c8 interessante notare il fatto che, , questo testo invece invita a combattere e vincere.\nDurante la Seconda guerra mondiale, i tedeschi vietarono l'esecuzione della Marsigliese nella Francia occupata, mentre nella Francia di Vichy, pur continuando ad essere inno nazionale \"de iure\", si usava spesso in sua sostituzione la canzone \"Mar\u00e9chal, nous voil\u00e0 !\".\n\"La Marsigliese\" \u00e8 l'inno nazionale pi\u00f9 citato in composizioni di vario genere di musica classica: in tutto, . La citazione presente nell\"'Ouverture 1812\" di \u010cajkovskij \u00e8 per\u00f2 inesatta, perch\u00e9 in quel periodo storico l'inno era stato abolito da Napoleone I.\nIl violinista Guido Rimonda, nel 2013, attribuisce altres\u00ec la paternit\u00e0 delle musiche a Giovanni Battista Viotti, in quanto sarebbero state riprese dal suo \"Tema e variazioni in do maggiore\", composto verosimilmente nel 1781. Viotti era un musicista italiano di corte a Parigi, che fugg\u00ec agli albori della Rivoluzione. Tale ipotesi \u00e8 stata messa in dubbio dal musicologo Warwick Lister. In un suo saggio, apparso sulla rivista musicologica \"Ad Parnassum\" del 2015, egli afferma che la data \"2 mars 1781\", aggiunta sul frontespizio del manoscritto, sarebbe un falso storico, in quanto scritta da seconda mano agli inizi del XIX secolo. Nel 2020 lo stesso Lister ribadisce che: \"Certe recenti attribuzioni a Viotti di diverse opere finora sconosciute, come pure di una \"Marseillaise\", non trovano conferma documentaria.\" Secondo la musicologa Giuseppina La Face Bianconi, \"Una serie di \"Six Quatuors d\u2019airs connus dialogu\u00e9s et vari\u00e9s\" (Quartetti d\u2019archi) pubblicati intorno al 1795 sotto il nome di Viotti contiene delle variazioni sulla\" Marseillaise\", e tre di esse corrispondono alle variazioni del manoscritto Rimonda. Sennonch\u00e9 un esemplare oggi alla British Library reca sulla parte del primo violino una nota di pugno di Viotti: \u201c\"Je n\u2019ai jamais compos\u00e9 les quatuors ci dessous\u201d\" (\u201cnon ho mai composto i quartetti qui di seguito\u201d). Anche il musicologo Carlo Vitali non approva le tesi di Rimonda e sostiene che la firma sia invece falsa.\nTesto.\nSolo il primo verso (e a volte il quinto e il sesto) e il primo ritornello sono conformi alla storia della Francia, mentre ci sono lievi differenze storiche nella lirica. Di seguito \u00e8 riportata la versione esposta nel sito ufficiale della Presidenza francese."}
{"id": "18215", "revid": "2149966", "url": "https://it.wikipedia.org/wiki?curid=18215", "title": "Giuseppe Peano", "text": "Fu l'ideatore del latino sine flexione, una lingua ausiliaria internazionale derivata dalla semplificazione del latino classico.\nBiografia.\nGiuseppe Peano nacque il 27 agosto 1858 in una modesta fattoria chiamata \"Tetto Galant\" presso la frazione di Spinetta di Cuneo. Fu il secondogenito di Bartolomeo Peano e Rosa Cavallo; sette anni prima era nato il fratello maggiore Michele e successivamente nacquero Francesco, Bartolomeo e la sorella Rosa. Dopo un inizio estremamente difficile (doveva ogni mattina fare svariati chilometri per raggiungere la scuola), la famiglia si trasfer\u00ec a Cuneo. Il fratello della madre, Giuseppe Michele Cavallo, accortosi delle sue notevoli capacit\u00e0 intellettive, lo invit\u00f2 a raggiungerlo a Torino, dove continu\u00f2 i suoi studi presso il Liceo classico Cavour. Assistente di Angelo Genocchi all'Universit\u00e0 di Torino, divenne professore di calcolo infinitesimale presso lo stesso ateneo a partire dal 1890.\nVittima della sua stessa eccentricit\u00e0, che lo portava ad insegnare logica in un corso di calcolo infinitesimale, fu pi\u00f9 volte allontanato dall'insegnamento a dispetto della sua fama internazionale, perch\u00e9 \"pi\u00f9 di una volta, perduto dietro ai suoi calcoli, [..] dimentic\u00f2 di presentarsi alle sessioni di esame\".\nRicordi del grande matematico (e non solo della vita familiare) sono raccontati con grazia e ammirazione nel romanzo biografico \"Una giovinezza inventata\" della pronipote Lalla Romano, scrittrice e poetessa.\nIl 24 dicembre 1885 ader\u00ec alla massoneria, iniziato nella loggia Dante Alighieri di Torino guidata dal socialista Giovanni Lerda.\nMor\u00ec nella sua casa di campagna a Cavoretto, presso Torino, per un attacco di cuore che lo colse nella notte.\nIl matematico piemontese fu capostipite di una scuola di matematici italiani, tra i quali possiamo annoverare Giovanni Vailati, Filiberto Castellano, Cesare Burali-Forti, Alessandro Padoa, Giovanni Vacca, Mario Pieri e Tommaso Boggio.\nAttivit\u00e0 scientifica.\nPeano precis\u00f2 la definizione del limite superiore e forn\u00ec il primo esempio di una curva che riempie una superficie (la cosiddetta \"curva di Peano\", uno dei primi esempi di frattale), mettendo cos\u00ec in evidenza come la definizione di curva allora vigente non fosse conforme a quanto intuitivamente si intende per curva.\nDa questo lavoro part\u00ec la revisione del concetto di curva, che fu ridefinito da Camille Jordan (1838 \u2013 1932) (\"curva secondo Jordan\").\nFu anche uno dei padri del calcolo vettoriale insieme a Tullio Levi-Civita. Dimostr\u00f2 importanti propriet\u00e0 delle equazioni differenziali ordinarie e ide\u00f2 un metodo di integrazione per successive approssimazioni.\nSvilupp\u00f2 il \"Formulario mathematico\", scritto dapprima in francese e nelle ultime versioni in \"interlingua\", come chiamava il suo latino sine flexione, contenente oltre 4000 tra teoremi e formule, per la maggior parte dimostrate.\nCome logico dette un eccezionale contributo alla \"logica delle classi\", elaborando un simbolismo di grande chiarezza e semplicit\u00e0. Diede una definizione assiomatica dei numeri naturali, i famosi \"assiomi di Peano\" che vennero poi ripresi da Russell e Whitehead nei loro \"Principia Mathematica\" per sviluppare la teoria dei tipi.\nI contributi di Giuseppe Peano sulla logica furono studiati con molta attenzione nel 1900 dal giovane Bertrand Russell, mentre i contributi di aritmetica e di teoria dei numeri lo furono osservati da Giovanni Vailati, il quale sintetizzava in Italia il passaggio tra l'esame delle questioni fondamentali e l'applicazione di metodiche di analisi del linguaggio scientifico, tipica degli studi logici e matematici, e anche specificava gli interessi di storia della scienza, allargando la prospettiva anche agli studi sociali. Per questo Peano ebbe dei contatti molto stretti con gli studiosi di logica e di filosofia del linguaggio nonch\u00e9 gli studiosi di scienze sociali empiriche.\nEbbe ampi riconoscimenti negli ambienti filosofici pi\u00f9 aperti alle esigenze e alle implicazioni critiche della nuova logica formale.\nL\"interlingua\".\nEra affascinato dall'ideale leibniziano della lingua universale e svilupp\u00f2 il \"latino sine flexione\", lingua con la quale cerc\u00f2 di tenere i suoi interventi ai congressi internazionali di Londra e Toronto.\nTale lingua fu concepita per semplificazione della grammatica ed eliminazione delle forme irregolari, applicandola a un numero di vocaboli presi tra quelli principalmente di origine latina e greca rimasti in uso nelle lingue moderne.\nLo sforzo verso la semplificazione.\nUno dei grandi meriti dell'opera di Peano sta nella ricerca della chiarezza e della semplicit\u00e0. Contributo fondamentale che gli si riconosce \u00e8 la definizione di notazioni matematiche entrate nell'uso corrente, come, per esempio, il simbolo di appartenenza (es: x \u2208 A) o il quantificatore esistenziale \"\u2203\".\nL'opera di Peano verte sulla ricerca della semplificazione, dello sviluppo di una notazione sintetica, base del progetto del gi\u00e0 citato \"Formulario\", fino alla definizione del \"Latino sine flexione\". La ricerca del rigore e della semplicit\u00e0 portarono Peano ad acquistare una macchina per la stampa per comporre e verificare di persona i tipi per la \"Rivista di Matematica\" da lui diretta e per altre pubblicazioni. Peano raccolse una serie di note per le tipografie relative alla stampa di testi di matematica, uno per tutti il suo consiglio di stampare le formule su righe isolate, cosa che ora viene data per scontata, ma che non lo era ai suoi tempi.\nOnorificenze.\nL'asteroide 9987 Peano \u00e8 stato battezzato cos\u00ec in suo onore.\nIl dipartimento di Matematica della facolt\u00e0 di Scienze Matematiche, Fisiche e Naturali dell'Universit\u00e0 degli Studi di Torino \u00e8 a lui dedicato.\nMolti licei scientifici in Italia portano il suo nome, come ad esempio a Roma, Cuneo, Tortona, Monterotondo, Cinisello Balsamo (fino al 2013), Nereto o Marsico Nuovo, cos\u00ec come la scuola elementare di Tetto Canale, vicina alla sua citt\u00e0 natale."}
{"id": "18219", "revid": "2039709", "url": "https://it.wikipedia.org/wiki?curid=18219", "title": "Regio decreto-legge", "text": "Un regio decreto-legge (RDL), negli ordinamenti giuridici con forma di governo monarchica, \u00e8 un atto avente forza di legge emanato dal Re.\nNel mondo.\nItalia.\nNell'ordinamento giuridico italiano il regio decreto-legge (R.D.L.) era un atto avente forza di legge adottato dal Consiglio dei ministri e promulgato dal re durante il Regno d'Italia. Le necessit\u00e0 politiche e amministrative del Governo avevano indotto lo stesso sin dall'Unit\u00e0 d'Italia a emanare con regio decreto norme giuridiche di competenza del potere legislativo. Non essendo tale facolt\u00e0 contemplata da nessuna legge, restava molto controversa la giurisprudenza in merito all'efficacia giuridica delle relative disposizioni, prima che venissero ratificate dal Parlamento. Solo nel 1926 venne approvata una legge (legge 31 gennaio 1926, n. 100) che regolamentava la facolt\u00e0 del potere esecutivo di emanare norme giuridiche.\nL'articolo 3 di tale legge stabiliva che con decreto regio, previa deliberazione del Consiglio dei ministri, si poteva in casi straordinari e nei quali ragioni di urgente e assoluta necessit\u00e0 lo esigevano, emanare decreti aventi valore di legge a condizione che lo stesso decreto fosse presentato a una delle due camere, per la conversione, entro la terza seduta dopo la pubblicazione. Il decreto-legge che entro due anni dalla sua pubblicazione non fosse stato convertito in legge, non era pi\u00f9 in vigore dal giorno della scadenza di tale termine.\nI regi decreti legge non abrogati da successive disposizioni e compatibili con la Costituzione repubblicana restano in vigore anche nell'ordinamento della Repubblica Italiana.\nRegno Unito.\nNel Regno Unito il \"royal charter\" \u00e8 emanato dal sovrano della monarchia del Regno Unito ed ha molteplici utilizzi, come ad esempio per conferire lo status di universit\u00e0 e poteri di assegnazione di titoli a college o ad altri enti pubblici o territoriali.\nSpagna.\nIn Spagna il \"real decreto ley\" \u00e8 un atto avente forza di legge adottato dal Consiglio dei ministri ed emanato dal re in caso di straordinaria e urgente necessit\u00e0 ai sensi dell'art. 86 della Costituzione, che ne richiede la convalida nei successivi trenta giorni da parte del Congresso dei Deputati, la camera bassa del Parlamento. Pur avendo forza di legge, gli sono precluse alcune materie: l'ordinamento delle istituzioni fondamentali dello stato; diritti, doveri e libert\u00e0 dei cittadini stabiliti nel Titolo I della Costituzione; il regime delle comunit\u00e0 autonome e il diritto elettorale generale."}
{"id": "18228", "revid": "287204", "url": "https://it.wikipedia.org/wiki?curid=18228", "title": "Entalpia di fusione", "text": "Lentalpia di fusione, \u0394mH0, \u00e8 la variazione di entalpia di una sostanza quando avviene la transizione di fase da solido a liquido.\nCorrisponde al calore latente del processo di fusione a pressione costante.\nLentalpia di fusione molare, di solito espressa in kJ/mol, \u00e8 la variazione di entalpia di una mole di una sostanza solida che va incontro a fusione. Di seguito ne viene riportata una tabella per alcuni elementi e composti molecolari, indicante anche i valori della temperatura di fusione (in kelvin) alla pressione standard ()."}
{"id": "18230", "revid": "116412424", "url": "https://it.wikipedia.org/wiki?curid=18230", "title": "Teoria delle code", "text": "La teoria delle code \u00e8 lo studio matematico delle linee di attesa (o code) e di processi correlati, quali il processo di arrivo in coda, l'attesa (essenzialmente un processo di immagazzinamento) e il processo di servizio. Pu\u00f2 essere applicata ad un'ampia variet\u00e0 di problemi, soprattutto nel campo dei trasporti, delle telecomunicazioni, della fornitura di servizi (ad es. in sanit\u00e0) e delle operazioni aziendali. Usualmente considerata una branca della ricerca operativa, le sue origini risalgono al 1909 quando l'ingegnere danese Agner Krarup Erlang pubblic\u00f2 un articolo intitolato \"The theory of probability and telephone conversations\" relativo alle attese nelle chiamate telefoniche.\nDescrizione.\nNotazione di Kendall.\nNel 1953, David George Kendall introdusse la notazione A/B/C, successivamente estesa come 1/2/3/4/5/6 al fine di fornire una descrizione immediata del modello del sistema a code:\nI modelli pi\u00f9 studiati sono i sistemi M/M/s/K, con s e k che possono assumere diversi valori (il modello pi\u00f9 semplice \u00e8 l'M/M/1, con un servente e a capacit\u00e0 illimitata): questo perch\u00e9 la distribuzione esponenziale degli intertempi di arrivo e di servizio permette di studiare i sistemi a coda come dei processi di nascita e morte.\nSistemi a coda e Teoria del traffico.\nI Sistemi a Coda sono modellizzabili tramite catene di Markov tempo continue ovvero con sistemi dinamici caratterizzati da N Stati, Probabilit\u00e0 di Stato pari a P(Ni) e Probabilit\u00e0 di Transizione da uno stato ad un altro pari al prodotto tra la Frequenza di Transizione f e l'intervallo di tempo dt, dipendente solo dallo stato presente del sistema e non da quelli precedenti (sistema senza memoria). Lo stato rappresenta la situazione in cui si trova il sistema rispetto a variabili prese come riferimento (in linea di massima non univoche) e l'evoluzione del sistema \u00e8 mappata con una sequenza di salti fra gli stati stessi. Note le frequenze di transizione, ovvero la probabilit\u00e0 di transizione di stato, \u00e8 possibile derivare le probabilit\u00e0 di stato P(Si) risolvendo la catena di Markov; dalla conoscenza di queste probabilit\u00e0 si possono poi derivare i parametri prestazionali di interesse quali il traffico smaltito, la probabilit\u00e0 di rifiuto, il tempo di coda, ecc\u2026\nDefinendo il flusso proveniente dallo stato i-esimo verso lo stato k-esimo come il prodotto P(Sk)*qk, i tra la probabilit\u00e0 di stato in k e la frequenza di transizione verso lo stato k, per il calcolo della probabilit\u00e0 di stato si utilizza la condizione espressa dalla legge di conservazione dei flussi la quale afferma che la somma dei flussi entranti \u00e8 uguale alla somma dei flussi uscenti da uno stato.\nApplicando tale principio ad ogni stato si ottiene un sistema di S equazioni in S incognite (le probabilit\u00e0 di stato) tante quante gli stati S; le equazioni non sono tutte indipendenti tra loro, quindi la soluzione del sistema \u00e8 impossibile (determinante nullo) a meno di sostituire un'equazione con la somma delle probabilit\u00e0 degli stati pari ad uno.\nUn tipo di Catene di Markov sono le Catene di Nascita e Morte dove sono ammesse transizioni solo tra strati 'adiacenti' e per i quali \u00e8 identificabile una linea di taglio di flusso. Un sistema a coda \u00e8 detto Markoviano se \u00e8 modellabile tramite una Catena di Markov di Nascita e Morte con processo di arrivo e di servizio di tipo esponenziale negativo di parametri \u03bb (nascita) e \u03c5 (morte) e valori attesi corrispondentemente pari a 1/\u03bb e 1/\u03c5.\nIn un sistema a S Serventi diventa fondamentale un parametro prestazionale detto Probabilit\u00e0 di Blocco, che dipende dal numero S di Serventi e dal Traffico Offerto Ao in ingresso. Tale parametro si calcola facendo riferimento alla formula di Erlang B i cui valori, per S e A fissati, sono espressi in forma tabulata. Altrettanto di interesse \u00e8 la probabilit\u00e0 di attesa in coda espressa in funzione del numero di serventi e del traffico offerto attraverso la formula di Erlang C. In una rete di telecomunicazione i sistemi a coda e i relativi problemi di gestione del traffico sono presenti all'interno dello stack protocollare dei sistemi di elaborazione, trasmissione e ricezione del flusso informativo ovvero i terminali host e i sottosistemi interni di commutazione (router) e pi\u00f9 in generale in tutti gli apparati di rete che presentano del traffico in ingresso."}
{"id": "18231", "revid": "768068", "url": "https://it.wikipedia.org/wiki?curid=18231", "title": "Macram\u00e8", "text": "Il macram\u00e8 \u00e8 un merletto creato secondo un'antica tecnica marinara con filati intrecciati e annodati tra loro, senza l'ausilio di aghi o uncini. \nPrecedentemente \u00abcaduto nell'oblio pi\u00f9 totale, solo da qualche anno questo tipo di lavorazione \u00e8 ricomparso come novit\u00e0 conquistando rapidamente un posto importante tra i lavori femminili, grazie alla variet\u00e0 di motivi che permette di eseguire e alla robustezza delle opere realizzate\u00bb. \nI motivi che compongono il merletto nascono infatti da una sapiente disposizione di nodi e avvolgimenti.\nA seconda del diametro della corda impiegata, il prodotto della lavorazione \u00e8 destinato ai pi\u00f9 diversi utilizzi, dall'abbigliamento alla tappezzeria.\nLa lavorazione \u00e8 molto semplice e non necessita di grandi abilit\u00e0 manuali.\nOrigine.\nIl termine deriva dalla lingua araba \"mahramatun\" (fazzoletto) o da \"migramah\" (frangia per guarnizione), da cui vengono anche i termini turchi-ottomani \"mahrama\" e \"makrama\" (asciugamano o fazzoletto per il capo ricamato che, come molte altre parole mediorientali, \u00e8 entrato a far parte della lingua ligure \"importata\" dai marinai che dalle colonie oltremarine approdavano al porto di Genova o in qualche altro scalo della Liguria. \n\"[...] Questa parola inoltre veniva usata spesso nel passato per indicare quelle belle frange decorative che si applicavano agli asciugamani di lino che facevano parte in genere del corredo e venivano usati per asciugare il viso.\"\nQuesto merletto ha dato il nome al campo scout internazionale Macram\u00e9 2004 (con l'accento invertito) svoltosi in occasione di Genova capitale europea della cultura nel 2004.\nNodi.\nVi sono vari nodi per fare il macram\u00e8: \nAttrezzatura.\nPer eseguire al meglio il macram\u00e8, \u00e8 utile disporre i fili su un piano di lavoro dotato di imbottitura su cui poter appuntarli. Tra gli attrezzi per eseguire il macram\u00e8 sono utili: gli spilli, gli uncinetti, le forbici e dei pettini per separare i fili. \nI filati utilizzati nella lavorazione possono essere di diverso tipo: di cotone, lino, lana, fibra sintetica o altri materiali, lo spessore del filo determina la tramatura del lavoro. "}
{"id": "18233", "revid": "174925", "url": "https://it.wikipedia.org/wiki?curid=18233", "title": "Esercito", "text": "L'esercito (lat. \"exercitus\", \"esercizio\", in seguito \"esercizio militare\") \u00e8 una forza armata creata da uno Stato o da un'organizzazione per svolgere compiti militari principalmente terrestri.\nStoria.\nGli eserciti delle monarchie e degli imperi dell'antico Oriente (IV millennio - VI secolo a.C.) in genere erano costituiti da una parte scelta, permanente, legata da vincoli etnici o di altra appartenenza, e da una parte raccogliticcia, composta dalle masse dei popoli vinti e assoggettati. Nell'et\u00e0 micenea (secc. XV-XII a.C.) gli eserciti della Grecia avevano carattere gentilizio. Solo i sovrani e i loro compagni disponevano dei carri e delle costose armature in metallo, e il loro combattimento spesso risolveva la battaglia; la massa degli altri soldati, armata alla meglio, aveva un ruolo marginale.\nNei secoli successivi, lo sviluppo delle condizioni economiche e il perfezionamento della metallurgia consentirono a un numero sempre maggiore di cittadini di disporre delle armi pesanti; gli eserciti nobiliari vennero sostituiti da nuovi ordinamenti, nei quali gli opliti (fanti con armatura pesante) costituivano la forza principale. Raggruppati a massa, essi componevano la falange, tipica formazione dell'et\u00e0 greca classica, la cui comparsa segn\u00f2 la decadenza della cavalleria. A Sparta l'esercito era costituito da un nucleo permanente, formato dagli spartiati o eguali (cittadini con pieni diritti civili), i quali, sottoposti a una rigida disciplina fin dall'infanzia, erano obbligati al servizio militare dai 20 ai 60 anni; prestavano servizio nell'esercito anche i perieci (cittadini liberi senza diritti civili) e, in caso di bisogno, gli iloti (schiavi). L'esercito degli opliti spartani era suddiviso in 5 \"m\u00f3rai\" (letteralmente, \u00abdivisioni\u00bb), che comprendevano da 400 a 900 uomini, a loro volta suddivise in \"l\u00f3choi\", pentecostie, enomotie (queste ultime composte da 15 o 32 o 36 uomini).\nAd Atene, dopo le riforme di Solone, tutti i cittadini, suddivisi in quattro classi a seconda del censo, avevano l'obbligo del servizio alle armi; le prime tre classi fornivano gli uomini per la cavalleria e la fanteria pesante, la quarta, a spese dello stato, quelli per la fanteria leggera. Dopo le riforme di Clistene, ognuna delle 10 trib\u00f9 territoriali era tenuta a fornire una schiera contingentale di cavalieri. Ogni cittadino era obbligato al servizio militare dai 18 ai 60 anni di et\u00e0. L'esercito era comandato dapprima da un arconte polemarco e, in epoca classica, dagli strateghi. I corpi forniti dalle trib\u00f9 territoriali erano agli ordini di un tassiarco, che veniva eletto e che a sua volta nominava i \"lochago\u00ed\", capitani di singole compagnie di 100 uomini. La cavalleria era raggruppata in 2 contingenti, ciascuno fornito da 5 trib\u00f9 e comandato da un ipparco; il suo impiego si ebbe soprattutto dopo la guerra del Peloponneso (431-404 a.C.); si diffuse inoltre l'impiego di mercenari, che integravano le unit\u00e0 permanenti \u00abnazionali\u00bb.\nAl tempo di Filippo II di Macedonia e di Alessandro Magno (IV secolo a.C.), l'esercito comprendeva la cavalleria pesante dei nobili \u00abcompagni del re\u00bb (eteri), la cavalleria leggera (peoni), la fanteria pesante (pezeteri) ordinata in compatte falangi armate di lunghe lance (sarisse), la fanteria leggera e altri corpi tra loro organicamente integrati (come gli arcieri). Nonch\u00e9 macchine da guerra. L'esercito macedone fu la pi\u00f9 complessa macchina militare fino ad allora costituita. I reparti erano inquadrati da un vero e proprio corpo di ufficiali, istruiti e preparati da apposite scuole (somatofilachie). Sul piano tattico, Alessandro riusc\u00ec a sfruttare appieno questo complesso strumento militare, puntando sulla forza d'urto del cavalleria pesante, attaccando con la fanteria in ordine obliquo (tattica peraltro gi\u00e0 impiegata da Epaminonda) e sfruttando poi a fondo ogni successo con inseguimento senza respiro.\nCaratteristiche generali.\nCi sono, e ci sono stati, molti tipi diversi di esercito in tempi e in luoghi diversi, in tutti per\u00f2 si possono ritrovare alcune costanti fondamentali:\nSalvo casi particolari, le operazioni dell'esercito hanno luogo sulla terraferma: le operazioni sul mare e nel cielo vengono delegate alle altre forze armate, la marina militare e l'aeronautica militare, coordinando le azioni delle tre strutture (\"cooperazione interforze\"). Questa divisione non \u00e8 netta: ognuna di queste tre forze ha, solitamente, unit\u00e0 minori in grado di svolgere limitate operazioni al di fuori del suo campo d'azione principale. Per esempio la marina militare ha spesso delle unit\u00e0 di fanteria (come i marines,in italia detti \"mar\u00f2\"), l'esercito ha in genere delle unit\u00e0 di aviazione leggera e l'aeronautica,non in tutti gli stati, ha delle unit\u00e0 di terra(paracadutisti)\nTipologia.\nEsercito professionale.\nGli eserciti professionali si sono sviluppati - come quelli di leva - durante tutto l'arco della storia, in particolare tra la fine del XX secolo e l'inizio del XXI secolo. A seconda del tipo di societ\u00e0 e di civilt\u00e0, il servizio militare era svolto o soltanto da alcuni cittadini (caste guerriere) o da tutti i cittadini, che prestavano servizio militare per un tempo ben definito. A seconda del censo e/o delle possibilit\u00e0 economiche, e quindi delle armi che potevano procurarsi, i soldati venivano suddivisi nelle varie armi, fanti leggeri o pesanti, arcieri, frombolieri o cavalieri: quest'ultima arma era destinata ai pi\u00f9 ricchi, che potevano permettersi di comprare e mantenere un cavallo. L'esercito per eccellenza considerato ancora oggi il pi\u00f9 potente \u00e8 la legione romana, seguito dalla falange macedone.\nEsercito nobiliare.\nEra costituito soprattutto dai nobili e i loro figli, che in genere combattono a cavallo (essendo gli unici a poterselo permettere), ed era molto diffuso durante l'et\u00e0 feudale. Gli aristocratici erano generalmente accompagnati da fanteria reclutata fra i servi della gleba del feudo, truppe raccogliticce e poco motivate. La cavalleria assume ora un ruolo di primo piano, componendosi di cavalieri con armature in ferro, indossate spesso anche dai cavalli. Le nuove formazioni di cavalleria pesante si dimostrano di una potenza devastante, molto superiori alle formazioni di fanteria dell'epoca: per tutto il medioevo e ancora per buona parte dell'evo moderno fin quasi alla rivoluzione francese, l'esito delle battaglie fu deciso dalle cariche delle unit\u00e0 di cavalleria.\nEsercito di leva.\nQuesto tipo di forza armata \u00e8 stato il pi\u00f9 utilizzato e conosciuto nella storia; sviluppati gradualmente con l'affermazione degli Stati nazionali, tramite l'istituto della coscrizione. Caratteristiche erano il non eccellente equipaggiamento materiale, talvolta poco e/o male addestrato, male equipaggiato ma estremamente numeroso e continuamente rinforzato da nuovi effettivi.\nStruttura degli eserciti moderni.\nEsistono molti compiti da svolgere in un combattimento moderno: ed inoltre, per la sua stessa estensione un esercito pone dei problemi logistici e gestionali di tutto rispetto, tanto che lo studio dei problemi organizzativi dell'esercito americano durante la seconda guerra mondiale diede vita ad una scienza interamente nuova, la ricerca operativa.\nUn esercito \u00e8 tipicamente organizzato in \"armi\", cio\u00e8 in branche di combattenti addetti a diverse classi di armamento, e di diversi tipi di \"corpi\", cio\u00e8 di addetti a mansioni logistiche, organizzative e di supporto ai combattenti.\nArmi.\nL'arma pi\u00f9 antica, e la pietra angolare di ogni esercito, \u00e8 la fanteria, composta da soldati con armi e artiglieria leggere (fucili mitragliatori e mortai): segue la cavalleria, che oggigiorno ha abbandonato i cavalli a favore dei carri armati, l'artiglieria per il supporto al combattimento delle due forze precedenti con cannoni e obici. Oltre a queste forze strettamente impegnate nel combattimento, ci sono il genio per costruire ponti e strade di fortuna, togliere reticolati e campi minati, demolire strutture eccetera, le trasmissioni che si occupa del cosiddetto C3I, cio\u00e8 le funzioni di Comunicazione, Comando, Controllo e Informazione, vitali per un esercito moderno. Ultima viene l'arma dei trasporti e materiali, che fornisce la logistica con mezzi e materiali per lo spostamento o il dispiegamento delle unit\u00e0 e, infine, l'aviazione che offre supporto alle unit\u00e0 terra, durante le operazioni di pattugliamento o rastrellamento: supporto tattico, supporto di fuoco o anche di artiglieria aerea.\nCorpi.\nGli aspetti burocratici della macchina militare sono curati dal Corpo di Commissariato dell'Esercito (il 19 novembre si festeggia l'anniversario della costituzione dell'Intendenza dell'Armata Sarda 1796), mentre il Corpo sanitario dell'Esercito Italiano, che comprende anche eventuali sezioni veterinarie, si occupa delle strutture mediche e delle misure sanitarie. Il Corpo degli ingegneri dell'Esercito invece \u00e8 deputato a sperimentare e mettere alla prova procedure, armi ed equipaggiamenti allo scopo di trovare carenze e proporre rimedi e nuove soluzioni ad esse, nonch\u00e9 di modificare le procedure inadatte o inefficaci.\nGerarchia, unit\u00e0 e gradi militari.\nGli uomini e i mezzi di qualunque esercito sono suddivisi in unit\u00e0, comandate da un ufficiale che ne \u00e8 il comandante e ne ha la responsabilit\u00e0; a sua volta ogni unit\u00e0 \u00e8 divisa in pi\u00f9 sottounit\u00e0 comandate da ufficiali di grado via via inferiore. L'unit\u00e0 pi\u00f9 grande \u00e8 l'armata, comandata da un generale di corpo d'armata, composta di due o tre corpi d'armata, ciascuno dei quali formato da due-quattro divisioni, per un totale di pi\u00f9 di 100.000 uomini, mentre la pi\u00f9 piccola \u00e8 il plotone, composto di 30-50 soldati comandati da un tenente.\nNelle varie unit\u00e0, a seconda della grandezza e dello scopo, si possono ritrovare sottounit\u00e0 appartenenti ad armi e corpi diversi (fanteria, artiglieria ecc.): pi\u00f9 una unit\u00e0 \u00e8 grande e pi\u00f9 armi e corpi diversi saranno presenti al suo interno, rendendola sempre pi\u00f9 versatile ed autonoma. Al livello pi\u00f9 alto, la divisione \u00e8 l'unit\u00e0 che contiene sottounit\u00e0 di tutte le armi e di tutti i corpi ed \u00e8 perci\u00f2 completamente autonoma sia per il combattimento che per l'amministrazione e la logistica. La divisione \u00e8 perci\u00f2, organizzativamente, la misura di un esercito completo: cio\u00e8 il numero di effettivi (soldati, ufficiali ecc.) di una divisione segna la dimensione minima al di sotto della quale, in linea di principio, un esercito non pu\u00f2 ridursi senza dover rinunciare a qualche funzione.\nSuddivisione delle unit\u00e0 e i loro comandanti.\nVediamo ora le varie unit\u00e0 e i gradi dei loro comandanti. La composizione esatta delle unit\u00e0 \u00e8 molto variabile a seconda del tipo di unit\u00e0, dell'esercito considerato e del periodo storico: quindi i dati forniti qui sotto sono, per forza di cose, solo indicativi.\nInoltre, e questo vale soprattutto per le unit\u00e0 pi\u00f9 grandi, alle sottounit\u00e0 componenti possono essere aggiunte sottounit\u00e0 di livello gerarchico pi\u00f9 basso, ma allo stesso livello delle sottounit\u00e0 maggiori: una divisione pu\u00f2 avere, al primo livello di sottounit\u00e0, sia le brigate che una compagnia del corpo sanitario e una di polizia militare, per esempio."}
{"id": "18237", "revid": "174925", "url": "https://it.wikipedia.org/wiki?curid=18237", "title": "Parlamento europeo", "text": "Il Parlamento europeo (anche noto come Europarlamento) \u00e8 un'istituzione di tipo parlamentare che rappresenta i popoli dell'Unione europea, ed \u00e8 l'unica istituzione europea ad essere eletta direttamente dai cittadini dell'Unione. Esercita la funzione legislativa dell'Unione europea assieme al Consiglio dell'Unione europea e in alcuni casi stabiliti dai trattati ha il potere di iniziativa legislativa, che generalmente spetta alla Commissione europea.\nDal 1979 viene eletto direttamente ogni cinque anni a suffragio universale; tuttavia, per lungo tempo alle sue elezioni l'affluenza alle urne \u00e8 diminuita ad ogni elezione, scendendo a meno del 50% dal 1999; nel 2014 i votanti sono stati il 42,54% di tutti gli aventi diritto.; nel 2019, per la prima volta dopo 20 anni si \u00e8 avuta una partecipazione superiore al 50%, al 50,97%.\nDopo l'entrata in vigore del Trattato di Lisbona, l'organo \u00e8 stato composto da 750 deputati pi\u00f9 il Presidente (in precedenza i deputati erano 766). A seguito dell'uscita del Regno Unito dall'Unione europea avvenuta il 31 gennaio 2020, il numero dei seggi \u00e8 stato ridotto a 705 compreso il presidente, ; il corpo elettorale del Parlamento europeo costituisce inoltre il pi\u00f9 grande elettorato democratico trans-nazionale nel mondo (circa 375 milioni di aventi diritto al voto nel 2009).\n\u00c8 la \"prima istituzione\" dell'UE (menzionata per prima nei trattati, avendo la precedenza cerimoniale su tutte le altre autorit\u00e0 a livello europeo), e condivide la funzione legislativa con il Consiglio (tranne che in alcune aree dove si applicano procedure legislative speciali), partecipa inoltre alla procedura di approvazione del bilancio dell'UE, elegge il Presidente della Commissione e approva (o respinge) la nomina della Commissione nel suo insieme, pu\u00f2 anche forzare le dimissioni dell'intera Commissione attraverso l'adozione di una mozione di censura. In generale esercita un controllo politico sulla Commissione mediante l\u2019approvazione di mozioni e dichiarazioni; ad esempio pu\u00f2 sollecitare la Commissione a esercitare l\u2019iniziativa legislativa in una determinata materia.\nL'attuale Presidente del Parlamento europeo \u00e8 Roberta Metsola, eletta il 18 gennaio 2022.\nHa la sua sede a Strasburgo. Le sessioni plenarie si svolgono a Strasburgo, mentre le riunioni delle commissioni si svolgono a Bruxelles. Lussemburgo \u00e8 invece la sede del Segretariato generale del Parlamento europeo.\nStoria.\nNascita e primi metodi elettivi.\nIl Parlamento, come le altre istituzioni europee, era molto diverso dalla sua forma attuale quando si riun\u00ec per la prima volta il 10 settembre 1952. Una delle pi\u00f9 antiche istituzioni comuni, ha iniziato come \"Assemblea comune\" della Comunit\u00e0 europea del carbone e dell'acciaio (CECA). Era un'assemblea consultiva di 78 parlamentari nominati all'interno dei parlamenti nazionali dei sei Stati membri; non possedeva poteri legislativi.\nIl suo sviluppo, fin dalla fondazione, mostra come le strutture dell'Unione europea si siano evolute senza un chiaro \"piano generale\". Secondo alcuni osservatori, come Tom Reid del \"Washington Post\", \"nessuno avrebbe deliberatamente progettato un governo cos\u00ec complesso e ridondante come l'Unione europea\". Il Parlamento possiede due sedi, che si sono alternate pi\u00f9 volte, come risultato di vari accordi o la mancanza di essi. Anche se la maggior parte degli eurodeputati preferirebbe operare solo a Bruxelles, in occasione del vertice di Edimburgo del 1992 la Francia ha proposto una modifica del Trattato per mantenere la sede plenaria del Parlamento europeo a Strasburgo in modo permanente.\nL'Assemblea parlamentare europea.\nIl 19 marzo 1958, a seguito dei trattati di Roma dell'anno prima, nasce l'Assemblea parlamentare europea, sempre con sede a Strasburgo, ma allargata a 142 membri eletti con le stesse modalit\u00e0 della precedente Assemblea della CECA, per nomina da parte dei governi nazionali, tra i parlamentari di ciascun paese.\nIl 30 marzo 1962 l'Assemblea muta nome in \"Parlamento europeo\", che dal 1\u00ba gennaio 1973 lievita a 198 membri per l'entrata di Danimarca, Regno Unito e Irlanda.\nLe elezioni a suffragio universale.\nIl 20 settembre 1976 il Consiglio europeo decide a Bruxelles di rendere il Parlamento europeo eleggibile a suffragio universale diretto, e quindi non pi\u00f9 per mezzo dei parlamentari nazionali, sia pure in base a legislazioni nazionali che variano in ordine ai sistemi di attribuzione dei seggi e alle condizioni soggettive di eleggibilit\u00e0 e di incompatibilit\u00e0. Il testo entra in vigore il 1\u00ba luglio 1978 e le prime elezioni vengono celebrate nel giugno 1979. I membri passano a quota 410.\nI membri dell'Europarlamento passeranno poi a 434 (1984), 518 (1989), 567 (1994), 626 (1995), 732 (2004), 782 (2007). Per il 2009 \u00e8 stata applicata una riduzione del numero dei membri a 736, come previsto dal Trattato di Nizza; successivamente il numero \u00e8 stato nuovamente innalzato all'inizio del 2012 a 754. Il Trattato di Lisbona ne prevede invece 751 come detto dall'articolo 14. n.2 TUE (originariamente 750 pi\u00f9 il presidente) a partire dalle elezioni europee del 2014. Con l'uscita del Regno Unito dall'Unione Europea del 31 gennaio 2020, il numero di deputati scende a 705. Dei 73 seggi appartenuti al Regno Unito, 27 sono stati ridistribuiti tra gli altri stati membri, mentre i restanti 46 vengono sospesi in previsione di eventuali nuovi ingressi futuri.\nPandemia di SARS-CoV-2.\nPer la prima volta dalla fondazione dell'europarlamento, tutte le attivit\u00e0 di visita sono state sospese nelle sedi di Strasburgo e di Bruxelles a seguito della pandemia da SARS-CoV-2. Il 5 marzo, le sessioni plenarie sono state temporaneamente trasferite da Strasburgo a Bruxelles.. Il personale amministrativo con pregresse patologie \u00e8 stato autorizzato ad operare in modalit\u00e0 telelavoro.\nComposizione.\nMembri.\nIn italiano i parlamentari europei sono conosciuti come europarlamentari o Eurodeputati, mentre in lingua inglese vengono chiamati \"Members of the European Parliament\" (MEPs). Essi vengono eletti ogni cinque anni attraverso un suffragio universale e prendono posto tra i banchi secondo l'appartenenza ai gruppi politici. Al 2017, circa un terzo di essi sono donne. Prima del 1979, quando vennero introdotte le elezioni, essi venivano nominati dai loro parlamenti nazionali.\nSecondo il Trattato di Lisbona, i seggi vengono assegnati a ciascuno Stato in base alla popolazione; il numero massimo di membri \u00e8 fissato a 750 pi\u00f9 il Presidente il quale, secondo una convenzione parlamentare, non pu\u00f2 votare. I seggi vengono distribuiti in base alla \"proporzionalit\u00e0 degressiva\", vale a dire che pi\u00f9 grande \u00e8 lo stato pi\u00f9 cittadini sono rappresentati da un singolo deputato. Di conseguenza, gli elettori maltesi e lussemburghesi hanno circa 10 volte pi\u00f9 influenza per elettore rispetto ai cittadini dei sei grandi paesi. Fino al 2014, la Germania (80,9 milioni di abitanti) eleggeva parlamentari per 96 seggi (precedentemente 99), vale a dire un seggio per 843.000 abitanti. Malta (0,4 milioni di abitanti) aveva 6 seggi, ovvero uno per 70.000 abitanti.\nIl nuovo sistema di attribuzione attuato nel quadro delle novit\u00e0 apportate con il trattato di Lisbona, compresa la modifica del numero di seggi prima delle elezioni, ha lo scopo di evitare la negoziazione del voto quando le proporzioni devono essere riviste per riflettere i cambiamenti demografici. I collegi elettorali vengono formati in base a questa ripartizione. In cinque Stati membri dell'UE (Belgio, Francia, Irlanda, Italia e Polonia), il territorio nazionale viene suddiviso in un certo numero di circoscrizioni. Negli altri stati membri, l'intero paese forma un solo collegio, tutti gli Stati membri hanno un sistema per l'elezione degli eurodeputati anche se ognuno adotta una procedura propria che stabilisce i requisiti di eleggibilit\u00e0, le modalit\u00e0 di scrutinio, la presentazione delle candidature. L'unica cosa in comune \u00e8 che dette elezioni devono tenersi contemporaneamente in tutto il territorio europeo tra il gioved\u00ec mattina e la domenica immediatamente successiva.\nStipendi, rimborsi e immunit\u00e0.\nPrima del 2009, gli eurodeputati ricevevano lo stesso stipendio dei membri del proprio parlamento nazionale. Tuttavia, a partire da quella data \u00e8 entrato in vigore un nuovo statuto, dopo anni di tentativi, che prevede per tutti loro una retribuzione mensile uguale che nel 2014 era pari a 8.020,53 euro ciascuno e soggetto all'imposta dell'Unione europea e che pu\u00f2 anche essere tassato a livello nazionale. I deputati hanno diritto a una pensione, pagata dal Parlamento, a partire dai 63 anni di et\u00e0. I deputati hanno altres\u00ec diritto ad alcune indennit\u00e0 per le spese di ufficio e di soggiorno nonch\u00e9 alle spese di viaggio basate sui costi effettivamente sostenuti. Vengono, inoltre, concessi un certo numero di privilegi e di immunit\u00e0. Per assicurare la loro libera circolazione verso e dal Parlamento, ad essi sono riconosciuti dai rispettivi stati gli stessi privilegi offerti agli alti funzionari che viaggiano all'estero e lo status di rappresentanti stranieri in visita. Quando si trovano nel loro stato, hanno tutte le immunit\u00e0 accordate ai parlamentari nazionali, mentre quando si trovano negli altri Stati membri hanno un'immunit\u00e0 alle detenzioni e dai procedimenti giudiziari. Tuttavia, l'immunit\u00e0 non pu\u00f2 essere richiesta quando un membro viene trovato colpevole di un reato e, inoltre, il Parlamento ha il diritto di togliere l'immunit\u00e0.\nElezioni.\nLe elezioni degli eurodeputati si sono svolte in ogni Stato membro ogni cinque anni dal 1979. Al 2019 ci sono state nove tornate elettorali. Quando uno stato entra nell'Unione durante una legislatura, esso svolger\u00e0 una elezione per eleggerei i propri rappresentanti. Ci\u00f2 \u00e8 accaduto sei volte, la pi\u00f9 recente nel 2013 con l'ingresso della Croazia. Le elezioni si svolgono in un periodo compreso tra quattro giorni, tra il gioved\u00ec mattina e la domenica immediatamente successiva, in base alle abitudini locali e, a parte dover essere di tipo proporzionale, ogni Stato membro sceglie una propria procedura: mentre la maggior parte dei membri presenta una lista nazionale, alcuni, come il Regno Unito e la Francia, dividono la ripartizione dei seggi tra le regioni.\nLe elezioni del 2014, tenutesi dal 22 al 25 maggio, sono state le pi\u00f9 grandi elezioni transnazionali simultanee mai svolte in tutto il mondo. L'ottava legislatura del Parlamento \u00e8 iniziata il 1\u00ba luglio 2014.\nSono state presentate alcune proposte volte ad attirare un'attenzione pi\u00f9 ampia per le elezioni da parte della popolazione europea. Una delle innovazioni introdotte nel 2014 \u00e8 stata che i partiti politici paneuropei presentassero \"candidati\" come presidente della Commissione europea. Tuttavia, la \"governance\" dell'Unione europea si basa su una miscela di governi intergovernativi e funzioni sovranazionali: il presidente della Commissione europea viene nominato dal Consiglio europeo che rappresenta i governi degli Stati membri e non vi \u00e8 alcun obbligo di nominare un dato \"candidato\". Il Trattato di Lisbona afferma solamente che essi dovrebbero tener conto, nella nomina, dei risultati delle elezioni. I candidati dei principali parititi sono Jean-Claude Juncker per il Partito Popolare Europeo, Martin Schulz per il Partito del Socialismo Europeo, Guy Verhofstadt per il Partito dell'Alleanza dei Liberali e dei Democratici per l'Europa, Ska Keller per il Partito Verde Europeo e Alex\u012bs Tsipras per il Partito della Sinistra Europea.\nDalla prima tornata elettorale, l'affluenza al voto \u00e8 diminuita costantemente ogni anno e dal 1999 \u00e8 stata inferiore al 50%, fino alle elezioni europee del 2019 la cui affluenza si \u00e8 attestata al 50,62%.\nPoteri e funzioni.\nIl Parlamento europeo esercita il potere legislativo e il potere di bilancio - condivisi con il Consiglio dell'Unione europea - e il potere di controllo democratico. Le principali funzioni del Parlamento europeo sono:\nIl Parlamento e il Consiglio UE esercitano congiuntamente il potere legislativo e vengono spesso paragonati alle due camere di un sistema bicamerale.\nTra le differenze rispetto alle legislature nazionali \u00e8 da notare per\u00f2 che n\u00e9 il Parlamento n\u00e9 il Consiglio hanno il potere di iniziativa legislativa, che \u00e8 riservato esclusivamente alla Commissione europea, organo esecutivo dell'Unione. Pertanto, mentre il Parlamento pu\u00f2 modificare o respingere una proposta di legge, quest'ultima deve essere prima elaborata dalla Commissione. Questo rappresenta senz'altro uno dei punti critici per quanto riguarda il deficit democratico dell'Unione, anche se occorre notare che nei Parlamenti nazionali la stragrande maggioranza dei disegni di legge adottati \u00e8 di iniziativa governativa.\nL'ex presidente del Parlamento Hans-Gert P\u00f6ttering ha comunque voluto rimarcare il diritto del Parlamento di richiedere alla Commissione di redigere una data normativa. Cos\u00ec, vista la tendenza della Commissione a seguire sempre di pi\u00f9 le richieste del Parlamento, si \u00e8 venuto a costituire \"de facto\" un diritto di iniziativa legislativa parlamentare, una sorta di potere di \"iniziativa dell'iniziativa\" nei confronti della Commissione, attraverso una delibera a maggioranza assoluta.\nIl Parlamento vanta anche un'importante potere di influenza indiretta, attraverso risoluzioni non vincolanti e audizioni della Commissione, incluso per ci\u00f2 che riguarda la politica estera e di sicurezza comune; il Parlamento deve approvare tutte le sovvenzioni per lo sviluppo, comprese quelli per l'estero. Ad esempio, il supporto per la ricostruzione post-bellica in Iraq o gli incentivi per la cessazione dello sviluppo nucleare iraniano, sono azioni che hanno dovuto avere il sostegno da parte del Parlamento. Il sostegno parlamentare \u00e8 stato anche richiesto per l'accordo di condivisione con gli Stati Uniti dei dati dei passeggeri in viaggio transatlantico. Infine, il Parlamento detiene il potere di esprimere un voto non vincolante sui nuovi trattati dell'Unione europea, ma non pu\u00f2 porre il veto.\nProcedura legislativa.\nCon ogni nuovo trattato, i poteri del Parlamento, in termini del suo ruolo nelle procedure legislative dell'Unione, sono stati ampliati. Dall'entrata in vigore del Trattato di Lisbona la procedura cosiddetta di \"co-decisione\" \u00e8 divenuta procedura legislativa ordinaria che prevede un piano di parit\u00e0 tra il Parlamento e il Consiglio. Esistono tuttavia delle procedure legislative speciali che prevedono una diversa composizione dei poteri di intervento nell'ambito legislativo di Parlamento e Consiglio, con la prevalenza, a seconda degli ambiti, del ruolo dell'una o dell'altra istituzione. In particolare, nell'ambito della procedura, la Commissione presenta una proposta al Parlamento e al Consiglio che pu\u00f2 diventare legge se entrambi sono d'accordo su un testo attraverso letture successive fino ad un massimo di tre.\nIn prima lettura, il Parlamento pu\u00f2 inviare emendamenti al Consiglio, che pu\u00f2 o adottare il testo comprensivo degli emendamenti o rinviargli una \"posizione comune\". Il Parlamento, allora, pu\u00f2 approvare tale posizione o respingere il testo a maggioranza assoluta, provocando cos\u00ec la definitiva bocciatura, oppure pu\u00f2 adottare ulteriori emendamenti, anche a maggioranza assoluta. Se il Consiglio non le approva viene formato un \"comitato di conciliazione\". Il Comitato \u00e8 composto dai membri del Consiglio pi\u00f9 un numero uguale di deputati che insieme cercano di raggiungere un compromesso. Una volta che viene ottenuta una posizione di comune accordo, questa deve essere approvata dal Parlamento, a maggioranza semplice.\nLe poche altre aree in cui operano le procedure legislative speciali sono la giustizia e gli affari interni, le politiche di bilancio e fiscali. In queste aree, il Consiglio o il Parlamento legiferano da soli. La procedura dipende anche da quale tipo di atto istituzionale viene utilizzato. L'atto pi\u00f9 forte \u00e8 il regolamento, una norma che \u00e8 direttamente applicabile nella sua interezza e vincolante per tutti gli Stati membri. Poi ci sono le direttive che impongono agli Stati membri il raggiungimento di determinati obiettivi che devono perseguire attraverso le proprie leggi e, quindi, conferendogli spazi di manovra. Una decisione \u00e8 uno strumento indirizzato ad un particolare gruppo di persone ed \u00e8 direttamente applicabile. Le istituzioni possono inoltre emettere consigli e raccomandazioni che sono semplicemente dichiarazioni non vincolanti.\nIn generale la Commissione europea ha il monopolio dell'iniziativa legislativa, ma il meccanismo della relazione di iniziativa permette al Parlamento di chiedere alla Commissione di presentare adeguate proposte sulle questioni per le quali reputa necessaria l'elaborazione di un atto dell'Unione ai fini dell'attuazione dei trattati.\nFino al 13 dicembre 2016 vi era un ulteriore documento che non seguiva le normali procedure: la \"dichiarazione scritta\". Si trattava di un documento di non pi\u00f9 di 200 parole, proposto da un massimo di cinque deputati su una questione che rientra nelle competenze dell'UE e che veniva utilizzato per avviare un dibattito su questo tema. Essendo pubblicato davanti all'ingresso dell'emiciclo, i deputati potevano firmare la dichiarazione e, se ci\u00f2 veniva fatto dalla maggioranza, il documento veniva inoltrato al Presidente del Parlamento e annunciato in seduta plenaria, prima di essere trasmesso alle altre istituzioni e formalmente indicato nel verbale.\nControllo del potere esecutivo.\nNell'Unione europea vi \u00e8 una netta separazione dei poteri tra esecutivo e legislativo che rende il Parlamento europeo pi\u00f9 simile al Congresso degli Stati Uniti che una legislazione tipica di uno Stato membro. Il presidente della Commissione europea viene proposto dal Consiglio europeo sulla base delle elezioni parlamentari europee. Tale proposta deve essere approvata dal Parlamento (a maggioranza semplice) che \"elegge\" il Presidente in base ai trattati. Dopo la nomina del Presidente i membri della Commissione vengono proposti dal Presidente stesso, in accordo con gli Stati membri. Quindi, la Commissione formata si presenta al Parlamento che pu\u00f2 approvare o respingerla. Nella pratica, il Parlamento non ha mai votato contro un Presidente o la sua Commissione, ma si ritiene che lo avrebbe fatto quando fu avanzata una proposta per la formazione della Commissione Barroso. La pressione risultante ha costretto a ritirare la proposta e a modificarla perch\u00e9 risultasse accettabile al Parlamento. Tale pressione \u00e8 stata vista come un segnale importante a dimostrazione del carattere evolutivo del Parlamento e della sua capacit\u00e0 di rendere la Commissione responsabile. Inoltre, nel voto sulla Commissione, i deputati generalmente votano seguendo le linee di partito, piuttosto che le richieste da parte dei governi nazionali.\nIl Parlamento ha anche il potere di approvare, alla maggioranza dei due terzi dei presenti (purch\u00e9 questi siano la maggioranza dei membri), una mozione di censura nei confronti della Commissione che ne comporta le dimissioni dell'intera istituzione. Questo potere non \u00e8 mai stato utilizzato, ma quando \u00e8 stato minacciato nei confronti della Commissione Santer ha comportato le sue dimissioni spontanee. Vi sono un paio di ulteriori controlli, come ad esempio l'obbligo della Commissione di presentare relazioni al Parlamento e rispondere alle domande dei deputati; l'obbligo del Presidente del Consiglio in carica di presentare al Parlamento il suo programma all'inizio della presidenza; l'obbligo per il Presidente del Consiglio europeo di riferire al Parlamento dopo ciascuna delle sue riunioni; il diritto dei deputati di presentare richieste per la legislazione e la politica alla Commissione; e il diritto di fare delle domande ai membri di queste istituzioni (ad esempio il \"question time\" di ogni marted\u00ec). Allo stato attuale, i deputati possono formulare una domanda su qualsiasi argomento, ma nel mese di luglio 2008 i deputati hanno votato per limitarle a quelle inerenti al mandato e vietare quelle offensive o personali.\nBilancio.\nIl Parlamento, a seguito dell'ampliamento delle sue funzioni stabilito coi trattati degli anni 1970 e col Trattato di Lisbona, partecipa alla procedura di adozione del bilancio dell'Unione con un ruolo di primaria importanza. Il progetto di bilancio, presentato dalla Commissione, \u00e8 soggetto a una forma di procedura legislativa ordinaria, con una sola lettura che d\u00e0 il potere al Parlamento di proporre emendamenti sull'intero bilancio (prima del 2009, la sua influenza era limitata ad alcune aree) in sostanziale posizione di parit\u00e0 con il Consiglio. Se si verifica un disaccordo, viene formata una commissione di conciliazione come accade per le proposte legislative ordinarie in terza lettura. Se il testo di conciliazione paritetica non viene approvato, il Parlamento pu\u00f2 adottare il bilancio definitivamente. Il Parlamento europeo ha inoltre il diritto di proporre modifiche alla spesa obbligatoria e il diritto di proporre emendamenti alla spesa non obbligatoria del bilancio. In questo caso, la procedura di bilancio deve ricominciare da capo.\nIl Parlamento \u00e8 anche responsabile per l'adempimento dell'esecuzione dei bilanci precedenti sulla base della relazione annuale della Corte dei conti europea. Solo due volte il Parlamento non ha approvato il bilancio precedente: nel 1984 e nel 1998. In quest'ultima occasione, che ha portato alle dimissioni della Commissione Santer, era stato messo in evidenza come il potere di bilancio attribuisce al Parlamento un grande potere nei confronti della Commissione.\nPoteri di vigilanza.\nIl Parlamento possiede anche altri poteri di supervisione generale, concessogli principalmente dal Trattato di Maastricht. Il Parlamento ha il potere di istituire una commissione d'inchiesta, come \u00e8 stato fatto per esempio nel caso della malattia della \"mucca pazza\" che ha portato alla creazione dell'agenzia veterinaria europea. Il Parlamento pu\u00f2 chiamare altre istituzioni a rispondere alle domande e pu\u00f2 portarle in tribunale qualora ravvisi nel loro operato infrazioni della legge o dei trattati dell'UE. Inoltre, ha poteri sulla nomina dei membri della Corte dei conti e del presidente e del comitato esecutivo della Banca centrale europea (BCE). Il presidente della BCE \u00e8 inoltre tenuto a presentare una relazione annuale al Parlamento.\nIl Mediatore europeo viene eletto dal Parlamento e si occupa di denunce, inerenti alla cattiva amministrazione, contro tutte le istituzioni, da parte di ogni cittadino europeo o di ogni persona fisica o giuridica risiedente nell'Unione. Questi soggetti possono, inoltre, presentare una petizione su una questione della sfera di attivit\u00e0 dell'Unione europea che gli riguardino direttamente. La commissione per le petizioni esamina i casi, circa 1500 ogni anno, a volte presentati dagli stessi cittadini al Parlamento.\nFunzionamento.\nIl Parlamento europeo si riunisce e delibera in sedute aperte al pubblico. Tutte le sue risoluzioni e discussioni sono pubblicate sulla Gazzetta ufficiale dell'Unione europea. I deputati europei si riuniscono in seduta plenaria una settimana al mese (tornata) nella sede di Strasburgo. Alcune tornate supplementari di due giorni si svolgono a Bruxelles. Il Parlamento ha il potere di riunirsi senza essere convocato da un'altra autorit\u00e0. Le sue riunioni sono parzialmente regolate dai trattati, altrimenti spetta al Parlamento stesso di stabilire il proprio \"regolamento interno\" (regolamento che disciplina il parlamento).\nGli eurodeputati si avvalgono della collaborazione del Segretariato del Parlamento e degli assistenti parlamentari. Il Segretariato rappresenta per lo pi\u00f9 un corpo tecnico, il cui personale ha spesso gi\u00e0 servito presso altre istituzioni Europee (Commissione europea, Segretariato Generale del Consiglio dell'Unione europea, etc.). Esso ha formalmente sede a Lussemburgo, sebbene buona parte dei Direttorati Generali pi\u00f9 importanti (Politica Interna, Politica Estera, etc.) sia di fatto ubicata a Bruxelles. Due settimane al mese sono invece riservate alle riunioni delle commissioni parlamentari che si tengono sempre a Bruxelles. La settimana restante \u00e8 dedicata alle riunioni dei singoli gruppi politici. La maggior parte dei deputati \u00e8 iscritta a un gruppo politico: prima del voto della plenaria sulle relazioni preparate dalle commissioni parlamentari, i gruppi politici ne esaminano il contenuto e spesso presentano emendamenti. Le venti commissioni parlamentari preparano i lavori delle tornate del Parlamento. Le commissioni elaborano e approvano relazioni sulle proposte legislative e relazioni di iniziativa.\nDurante le sessioni, i membri possono parlare solo dopo essere stati invitati a farlo dal presidente. Anche i membri del Consiglio o della Commissione possono partecipare e parlare nei dibattiti. In parte a causa della necessit\u00e0 della traduzione e in parte per la politica del consenso nella camera, i dibattiti tendono ad essere pi\u00f9 tranquilli e cordiali rispetto, ad esempio, al sistema Westminster. In generale, le votazioni vengono condotte per alzata di mano, tuttavia pu\u00f2 essere richiesta una verifica tramite votazione elettronica. In entrambi i casi, i voti dei deputati non vengono registrati anche se ci\u00f2 avviene quando si tiene una votazione per appello nominale, un sistema necessario per le votazioni finali su una legislazione o anche ogni volta che un gruppo politico o 30 deputati lo richiedano. Si osserva che il numero di votazioni per appello nominale risulta aumentato con il tempo. In taluni casi \u00e8 previsto anche un ballottaggio segreto (ad esempio, quando viene eletto il presidente). Solitamente i voti non seguono un dibattito, ma piuttosto sono raggruppati con altre votazioni in occasioni specifiche, di solito a mezzogiorno di marted\u00ec, mercoled\u00ec o gioved\u00ec. Questo perch\u00e9 la lunghezza del voto \u00e8 imprevedibile e pu\u00f2 compromettere i dibattiti e gli incontri programmati nel corso della giornata.\nI membri sono disposti in un emiciclo in base ai loro gruppi politici, che sono ordinati principalmente da sinistra a destra, ma alcuni gruppi pi\u00f9 piccoli sono posizionati nell'anello esterno del Parlamento. Tutte le scrivanie sono dotate di microfoni, cuffie per la traduzione e apparecchiature per il voto elettronico. I leader dei gruppi si siedono sui seggi in prima fila e in centro vi \u00e8 un podio per gli oratori. La restante met\u00e0 della camera circolare \u00e8 composta principalmente in una zona rialzata dove il Presidente e lo staff si siedono. Ulteriori sedie sono previsti tra i lati di questa zona e gli eurodeputati, queste sono occupate dal Consiglio all'estrema sinistra e dalla Commissione in fondo a destra. Sia l'emiciclo di Bruxelles che quello di Strasburgo seguono grosso modo questa disposizione con lievi differenze. Questa disposizione \u00e8 un compromesso tra i diversi sistemi parlamentari; ad esempio quello inglese \u00e8 caratterizzato dai diversi gruppi posti uno di fronte all'altro, mentre in Francia si ha un semicerchio e il sistema tradizionale tedesco prevedeva che tutti i membri fossero in fila di fronte a una tribuna per i discorsi. L'accesso alla camera \u00e8 limitato e l'ingresso \u00e8 controllato da uscieri che aiutano i deputati. Gli uscieri possono anche occasionalmente agire come una forma di polizia che coadiuva il Presidente a mantenere il controllo, per esempio per espellendo un deputato che sta disturbando la sessione (un evento tuttavia raro). Il primo capo del protocollo parlamentare fu francese e tanti dei ruoli del Parlamento si basano sul modello francese sviluppato in seguito alla Rivoluzione francese. I 180 uscieri sono ben visibili nel Parlamento, vestiti in frac nero e con una catena d'argento, vengono assunti nello stesso modo con cui vengono scelti gli appartenenti alla funzione pubblica europea. Al Presidente \u00e8 assegnato un usciere personale.\nPresidente e organizzazione.\nIl Presidente presiede la seduta plenaria del Parlamento quando \u00e8 in sessione. La firma del presidente \u00e8 obbligatoria per tutti gli atti adottati in codecisione, incluso il bilancio dell'Unione. Inoltre, il Presidente ha il compito di rappresentare il Parlamento all'esterno, anche in questioni legali. Viene eletto per un mandato di due anni e mezzo, il che significa che vi sono due elezioni per ogni legislatura.\nDiverse personalit\u00e0 di rilievo hanno rivestito tale carica. Il primo Presidente fu il deputato Paul-Henri Spaak, uno dei fondatori dell'Unione. Altri fondatori che hanno servito come Presidenti includono Alcide De Gasperi e Robert Schuman. Le due presidenti donne sono state Simone Veil, eurodeputata nel 1979 e prima Presidente del Parlamento eletto, e Nicole Fontaine eurodeputata nel 1999, entrambe francesi. Jerzy Buzek \u00e8 stato il primo Presidente dell'Europa centro-orientale; ex primo ministro della Polonia, contribu\u00ec a rovesciare il comunismo nel blocco orientale.\nDurante l'elezione di un Presidente, il precedente (o, se non \u00e8 possibile, uno dei precedenti vicepresidenti) presiede la camera. Prima del 2009, questo incarico spettava al membro pi\u00f9 anziano, ma la regola \u00e8 stata cambiata per evitare che l'eurodeputato di estrema destra francese Jean-Marie Le Pen rivestisse questa carica.\nIl Presidente \u00e8 coadiuvato da 14 vicepresidenti che presiedono il dibattito quando il Presidente non \u00e8 presente. Vi sono una serie di altri enti e incarichi di responsabilit\u00e0 per il funzionamento del parlamento. I due principali sono l'Ufficio di presidenza, che \u00e8 responsabile per le questioni di bilancio e di amministrazione, e la conferenza dei presidenti. Per curare gli interessi finanziari e amministrativi dei membri vengono designati cinque questori.\nConferenza dei presidenti.\nLa conferenza dei presidenti \u00e8 composta dal presidente del Parlamento europeo e dai presidenti dei gruppi politici.\nI presidenti dei gruppi politici possono farsi rappresentare da un altro membro del proprio gruppo. Alla riunioni partecipa inoltre, senza diritto di voto, un deputato non iscritto, invitato dal presidente del Parlamento. La conferenza decide quando possibile per consenso; altrimenti si vota e il peso del voto dipende dal numero di deputati rappresentati.\nLa conferenza dei presidenti delibera sull'organizzazione dei lavori del Parlamento e sulle relazioni con le altre istituzioni e organi dell'Unione europea. Presenta al Parlamento proposte relative a composizione e competenze delle commissioni e delle delegazioni.\nCommissioni.\nLe commissioni sono formate da gruppi ridotti di eurodeputati. Possono essere permanenti o temporanee. Le commissioni permanenti sono specializzate per materia ed hanno un ruolo fondamentale nella procedura legislativa ordinaria. Le commissioni temporanee possono essere speciali o di inchiesta.\nQuando deve preparare una relazione su una proposta legislativa o non legislativa (risposta a una consultazione della Commissione europea, risoluzione, ecc.) la commissione parlamentare elegge un relatore (\"rapporteur\") perch\u00e9 faccia delle raccomandazioni, con l'aiuto dello staff della commissione e a volte di esperti esterni. Il relatore viene scelto da uno o dall'altro gruppo sulla base di un sistema di punti simile al metodo D'Hondt. Il documento prodotto del relatore viene discusso prima nella commissione parlamentare, e la relazione definitiva viene poi presentata alla plenaria. Il relatore gode di alcuni poteri procedurali particolari sia nella commissione che nella plenaria, e solitamente anche di maggiore visibilit\u00e0 mediatica.\nIl relatore ombra (\"shadow rapporteur\") pu\u00f2 essere nominato da un gruppo politico per negoziare con il relatore. Relatore e relatori ombra possono di fatto formare un gruppo di lavoro, garantendo che tutti i punti di vista dei gruppi vengano presi in considerazione gi\u00e0 nella stesura della bozza di relazione, facilitando quindi il raggiungimento di un compromesso finale. Relatori ombra vengono nominati soprattutto dai gruppi pi\u00f9 grandi e per le questioni pi\u00f9 importanti.\nDelegazioni.\nLe delegazioni, come le commissioni composte da europarlamentari, intrattengono rapporti con paesi terzi e con organizzazioni internazionali. Vengono costituite dal Parlamento su proposta della conferenza dei presidenti.\nEsistono quattro categorie di delegazioni:\nLa conferenza dei presidenti di delegazione esamina le questioni concernenti il corretto funzionamento delle delegazioni.\nLa commissione per gli affari esteri (AFET) assicura il controllo politico e il coordinamento dei lavori delegazioni interparlamentari e delle delegazioni ad hoc che rientrano nelle sue attribuzioni.\nGruppi parlamentari.\nGli eurodeputati sono organizzati in diversi gruppi parlamentari, compreso quello dei non iscritti dedicato a chi non si riconosce in nessuno dei gruppi costituiti. Perch\u00e9 un gruppo parlamentare possa essere riconosciuto occorrono almeno 25 deputati eletti in almeno un quarto degli stati, che possono afferire a diversi partiti politici. Essi lavorano suddivisi in 20 commissioni. Una volta riconosciuti, i gruppi ricevono sovvenzioni finanziarie dal parlamento e gli vengono garantiti posti nei comitati: un incentivo alla loro formazione. I due gruppi pi\u00f9 grandi sono il Partito Popolare Europeo (PPE) e l'Alleanza Progressista dei Socialisti e dei Democratici (S&amp;D). Questi due gruppi hanno dominato il Parlamento per gran parte della sua vita, spartendosi costantemente tra il 50% e il 70% dei seggi. Nessun singolo gruppo ha mai avuto una maggioranza assoluta. Per via delle ampie alleanze che stipulano i partiti nazionali, i partiti europei appaiono molto decentrati e quindi hanno pi\u00f9 in comune con partiti tipici degli stati federali, come la Germania o gli Stati Uniti, che gli Stati unitari come sono la maggioranza degli Stati dell'Unione europea.\nIntergruppi.\nGli intergruppi sono raggruppamenti informali di deputati interessati a un determinato argomento. Non sono organi parlamentari e non esprimono quindi la posizione del Parlamento.\nSegretariato generale.\nIl segretariato generale \u00e8 il corpo amministrativo del Parlamento europeo. \u00c8 guidato da un segretario generale ed \u00e8 composto da 12 direzioni generali e dal servizio giuridico. Composizione e organizzazione del segretariato sono stabilite dall'Ufficio di presidenza del Parlamento, che nomina anche il segretario generale.\nServizio ricerca.\nIl \"Servizio Ricerca del Parlamento europeo\" (abbreviato in EPRS, dall'inglese \"European Parliamentary Research Service\") \u00e8 un centro di ricerca interno all'istituzione.\nPrincipalmente svolge attivit\u00e0 di ricerca e analisi indipendente per assistere i deputati nell'attivit\u00e0 parlamentare, compresa quella di controllo e sorveglianza nei confronti delle altre istituzioni dell'Unione europea. Le pubblicazioni vengono messe a disposizione di tutti sul web.\n\u00c8 responsabile inoltre di alcuni altri servizi:\nOsservatorio legislativo.\nL\u2019Osservatorio legislativo \u00e8 un sito web del Parlamento europeo che fornisce un database con tutti i documenti delle istituzioni coinvolte nel processo legislativo interistituzionale. L\u2019Osservatorio legislativo si concentra in particolare sul ruolo del Parlamento europeo nel processo legislativo e in questo si differenzia da EUR-Lex, che \u00e8 la banca dati della Commissione europea.\nIl sito \u00e8 stato creato per la prima volta nel 1994, \u00e8 gestito dal Direttorato generale della Presidenza e include i file di tutte le procedure sottoposte al Parlamento europeo a partire dalla quarta legislatura parlamentare del luglio 1994, incluse sia quella gi\u00e0 concluse che quelle ancora in corso. I file contenuti nel database prendono il nome di \u201ccartella di procedura\u201d (\"procedure file\" o \"fiche de proc\u00e9dure\"). Grazie ad un numero di riferimento assegnato a ciascuna cartella, \u00e8 possibile aggiornare la procedura quando subentrano nuovi dati.\nIl sito si \u00e8 sviluppato nel tempo includendo altre informazioni riguardanti l\u2019attivit\u00e0 del PE, inclusi il potere di bilancio, il diritto di iniziativa, la facolt\u00e0 di approvare nomine e alcuni accordi internazionali, revocare una delegazione di potere alla Commissione europea o opporsi ad un atto delegato.\nAttraverso la funzione \u201cricerca\u201d del sito si possono stabilire dei criteri per trovare i vari tipi di documenti. \u00c8 anche possibile affinare la ricerca selezionando altri parametri quali la legislatura, l\u2019anno, il tipo di procedura, i relatori o le commissioni responsabili.\nLa pagina di apertura dell\u2019Osservatorio legislativo contiene la lista dei documenti pi\u00f9 recenti: quelli che attendono di essere sottoposti al voto in plenaria; le ultime relazioni delle commissioni parlamentari e nuovi documenti delle commissioni non ancora affrontate al Parlamento europeo.\nSedi.\nIl Parlamento europeo ha sede in tre diverse citt\u00e0, con numerosi edifici ad ospitarla. Un protocollo allegato al Trattato di Amsterdam prevede che 12 riunioni plenarie si tengano a Strasburgo (nessuna in agosto, ma due in settembre), che \u00e8 la sede ufficiale del Parlamento, mentre ad Ixelles, nei pressi di Bruxelles, si hanno le sessioni aggiuntive e le riunioni di commissione. Il Lussemburgo ospita il Segretariato del Parlamento europeo. Il Parlamento europeo \u00e8 l'unica assemblea parlamentare al mondo con pi\u00f9 di un luogo di incontro e uno dei pochi che non ha il potere di decidere la propria sede.\nLa scelta della sede di Strasburgo \u00e8 vista come un simbolo della riconciliazione tra Francia e Germania, stante che per questa regione si sono in passato combattute delle guerre tra i due paesi. Tuttavia, il costo e la scomodit\u00e0 di avere due sedi sono stati oggetto di discussione. Mentre Strasburgo \u00e8 la sede ufficiale e si trova accanto al Consiglio d'Europa, Bruxelles \u00e8 la sede di quasi tutte le altre importanti istituzioni dell'Unione europea e qui pertanto si svolgono la maggior parte delle attivit\u00e0 degli Eurodeputati. Vi sono state molte voci critiche su questa disposizione a due sedi e vi \u00e8 un consistente movimento che spinge affinch\u00e9 si stabilisca Bruxelles come unica sede, una scelta dettata sia perch\u00e9 qui si trovano altri importati istituti europei (la Commissione, il Consiglio e il Consiglio europeo), sia perch\u00e9 \u00e8 considerata la \"capitale\" dell'Unione europea. Nell'agosto 2014 una valutazione della Corte dei conti europea ha calcolato che la ricollocazione della sede di Strasburgo del Parlamento europeo a Bruxelles comporterebbe un risparmio di 113,8 milioni di euro l'anno.\nTuttavia, poich\u00e9 le sedi del Parlamento vengono fissate dai trattati, esse possono essere modificate solo dal Consiglio agendo all'unanimit\u00e0, il che significa che la Francia potrebbe porre il veto su qualsiasi iniziativa volta a danneggiare Strasburgo. L'ex presidente francese Nicolas Sarkozy ha affermato che la sede di Strasburgo \u00e8 \"non negoziabile\" e che la Francia non ha intenzione di cedere l'unica istituzione dell'Unione europea posta sul suolo francese.\nCanali di dialogo, comunicazione e informazione con la societ\u00e0 civile europea.\nNegli ultimi anni le istituzioni europee si sono impegnate per promuovere trasparenza e apertura e mettere a disposizione informazioni sul proprio operato. In particolare, la trasparenza \u00e8 considerata un criterio informatore dell'azione delle istituzioni europee e principio generale del diritto comunitario da applicarsi alle attivit\u00e0 delle istituzioni dell'Unione europea con l'obiettivo di rafforzare la base democratica dell'Unione. I principi generali di apertura e trasparenza sono confermati negli articoli 8 A comma 3 e 10.3 rispettivamente del Trattato di Lisbona e del Trattato sull'Unione europea che sanciscono che \"ogni cittadino ha il diritto di partecipare alla vita democratica dell'Unione. Le decisioni sono prese nella maniera il pi\u00f9 possibile aperta e vicina ai cittadini\". Inoltre, entrambi i trattati riconoscono il valore del dialogo tra cittadini, associazioni rappresentative, societ\u00e0 civile e istituzioni europee.\nDialogo con le organizzazioni religiose e non confessionali.\nL'articolo 17 del Trattato sul funzionamento dell'Unione europea (TFUE), fornisce la base giuridica per un dialogo aperto e trasparente tra le istituzioni europee e le chiese, associazioni religiose e organizzazioni non confessionali e filosofiche. A luglio 2014, all'inizio dell'ottava legislatura, l'allora Presidente del Parlamento europeo Martin Schulz ha affidato ad Antonio Tajani, all'epoca Vicepresidente, l'incarico di dare attuazione al dialogo con le organizzazioni religiose e non confessionali previste dall'articolo 17. In questo contesto, il Parlamento europeo ospita conferenze ad alto livello sul dialogo inter-religioso, anche in relazione a temi di attualit\u00e0 e in connessione con i lavori parlamentari.\nMediatore del Parlamento europeo per i casi di sottrazione dei minori.\nLa carica di Mediatore del Parlamento europeo per i casi di sottrazione internazionale di minori \u00e8 stata istituita nel 1987 su iniziativa del politico ed europarlamentare inglese Charles Henry Plumb con lo scopo di aiutare i minori figli di coppie di diversa nazionalit\u00e0 vittime di sottrazione da parte di un genitore. Il ruolo del Mediatore consiste nel trovare soluzioni negoziate tra le parti nell'interesse superiore del minore nei casi in cui venga sottratto da uno dei genitori in seguito alla separazione di coppie, siano esse sposate o meno. Dalla sua istituzione hanno ricoperto la carica di Mediatore Mairead McGuinnes (nominata nel 2014), Roberta Angelilli (2009-2014), Evelyne Gebhardt (2004-2009), Mary Banotti (1995-2004) e Marie-Claude Vayssade (1987-1994). Il compito principale del Mediatore nei casi di sottrazione internazionale di minori consiste nell'assistere i genitori nella ricerca della soluzione migliore nell'interesse del minore attraverso la mediazione, ovvero una forma di risoluzione delle controversie alternativa all'azione giudiziaria. Il Mediatore si attiva in seguito alla richiesta da parte di un cittadino e, dopo la valutazione della richiesta, inizia il processo di mediazione che \u00e8 volto al raggiungimento di un accordo di mediazione. Una volta sottoscritto dalle parti e dal Mediatore, l'accordo raggiunto acquisisce ufficialit\u00e0. La natura dell'accordo \u00e8 quella di un contratto privato tra le parti. Nella definizione dell'accordo, il Parlamento europeo offre alle parti il sostegno giuridico necessario per il raggiungimento di un accordo strutturato e legittimo, ispirato ai criteri di legalit\u00e0 ed equit\u00e0. L'accordo concluso pu\u00f2 essere omologato presso le corti nazionali competenti e pu\u00f2 anche costituire la base per una definizione consensuale della separazione e del divorzio.\nEurobarometro del Parlamento europeo.\nIl Parlamento europeo commissiona periodicamente sondaggi di opinione e studi sugli orientamenti dell'opinione pubblica nei Paesi membri per raccogliere le percezioni e le attese dei cittadini sulle sua attivit\u00e0 e quelle dell'Unione europea nel suo complesso. Tra i temi trattati dall'Eurobarometro del Parlamento europeo ci sono la percezione del suo ruolo da parte dei cittadini, la loro conoscenza dell'istituzione, il senso di appartenenza all'Unione europea, le opinioni sulle elezioni europee e sull'integrazione europea, identit\u00e0, cittadinanza, valori politici ma anche il sentire dei cittadini su questioni di attualit\u00e0, come il cambiamento climatico, l'attualit\u00e0 economica e politica, etc. Le analisi di Eurobarometro intendono presentare una panoramica sulle situazione nazionali, incluse le specificit\u00e0 regionali, le differenze socio-demografiche e i trend storici.\nPremi.\nAnnualmente il Parlamento europeo assegna quattro premi per persone e organizzazioni particolarmente meritevoli su temi quali: diritti umani, cinema, progetti per la giovent\u00f9, senso civico e partecipazione europea.\nPremio Sacharov per la libert\u00e0 di pensiero.\nCon il Premio Sacharov per la libert\u00e0 di pensiero, istituito nel 1998, il Parlamento europeo sostiene i diritti umani premiando ogni anno le personalit\u00e0 che contribuiscono alla lotta per i diritti umani nel mondo, attirando cos\u00ec l'attenzione sulle violazioni dei diritti umani. Prioritari per l'assegnazione del Premio Sacharov, vi sono i seguenti temi: la difesa dei diritti umani e delle libert\u00e0 fondamentali, con particolare riferimento alla libert\u00e0 di espressione; la tutela dei diritti delle minoranze; il rispetto del diritto internazionale; lo sviluppo della democrazia e la concreta affermazione dello Stato di diritto.\nPremio europeo Carlo Magno.\nIl Premio Carlo Magno (in tedesco \"Karlspreis\", diminutivo di \"Internationaler Karlspreis zu Aachen\") \u00e8 un premio annuale conferito, fin dal 1950, dalla citt\u00e0 tedesca di Aquisgrana a personalit\u00e0 con meriti particolari in favore dell'integrazione e unione in Europa.\nIl Premio europeo Carlo Magno per la giovent\u00f9 intende incoraggiare la partecipazione dei giovani al processo di integrazione europea. Esso \u00e8 assegnato ogni anno dal Parlamento europeo e dalla Fondazione del Premio internazionale Carlo Magno di Aquisgrana a progetti giovanili volti a valorizzare l'identit\u00e0 comune europea e la pratica della cittadinanza europea.\nPremio del cittadino europeo.\nIl Premio del cittadino europeo viene assegnato ogni anno dal Parlamento europeo ad attivit\u00e0 ed azioni intraprese da cittadini e associazioni per promuovere l'integrazione tra i cittadini degli stati membri dell'Unione europea e i progetti di cooperazione transnazionale nell'Unione.\nPremio LUX.\nDal 2007, il Premio LUX viene assegnato ogni anno dal Parlamento europeo ai film europei che trattano tematiche al centro del dibattito pubblico in Europa e che stimolano la riflessione sull'Europa e sul suo futuro. Con il tempo il Premio Lux \u00e8 diventato anche un riconoscimento cinematografico prestigioso e ha sostenuto l'affermazione delle produzioni e dell'industria cinematografica europea anche fuori dall'Unione europea."}
{"id": "18238", "revid": "466539", "url": "https://it.wikipedia.org/wiki?curid=18238", "title": "Jalta", "text": "Jalta (anche \"Yalta\" secondo la traslitterazione anglosassone, in ucraino ed in russo: \u042f\u043b\u0442\u0430, tataro di Crimea: \"Jalta\") \u00e8 una citt\u00e0 della Crimea di circa abitanti.\nLa citt\u00e0 \u00e8 attraversata dai fiumi Derekojka ed U\u010dan-Su ed \u00e8 attorno alle sue sponde che si sviluppa il centro abitato. La baia di Jalta offre inoltre diverse spiagge di elevato interesse turistico.\nGeografia.\nLa citt\u00e0 si trova sulla costa meridionale della penisola della Crimea.\nStoria.\nPeriodo zarista.\nJalta fu conquistata all'Impero ottomano dall'Impero russo al termine del XVIII secolo. Divenne una tra le pi\u00f9 eleganti citt\u00e0 balneari del Mar Nero quando lo zar Alessandro II si stabil\u00ec con la sua residenza estiva nella vicina Livadija. \nPeriodo sovietico.\nTra il 4 e l'11 febbraio del 1945 nel palazzo imperiale di Livadija si tenne la Conferenza di Jalta, il pi\u00f9 famoso degli incontri fra Stalin, Churchill e Roosevelt, nei quali fu deciso quale sarebbe stato l'assetto politico internazionale al termine della Seconda guerra mondiale.\nIn particolare, furono poste le basi per la divisione dell'Europa e del mondo in zone d'influenza (per cui molti la ritengono il preludio della Guerra fredda), per l'amministrazione della Germania occupata e per la successiva istituzione delle Nazioni Unite. Nel 1954 per celebrare i 300 anni di unione tra Russia e Ucraina, il presidente dell'Unione delle Repubbliche Socialiste Sovietiche, Nikita Chru\u0161\u010d\u00ebv, regal\u00f2 la penisola all'Ucraina.\n\u00c8 inoltre il luogo in cui, il 21 agosto 1964, mor\u00ec Palmiro Togliatti, leader del Partito Comunista Italiano, per un'emorragia cerebrale.\nPeriodo post-sovietico.\nNel 2014 la citt\u00e0 \u00e8 diventata, \"de facto\", parte della Federazione Russa, insieme all'intera Repubblica di Crimea e della citt\u00e0 di Sebastopoli, tramite un criticato referendum che ha visto la vittoria del \"s\u00ec\" per l'annessione alla Federazione Russa.\nScienza.\nA Jalta c'\u00e8 una Universit\u00e0, chiamata Universit\u00e0 Crimeana delle Scienze Umane, dove studiano circa 4\u00a0000 studenti.\nInfrastrutture e trasporti.\nLa Krymtrolleybus gestisce con filobus il trasporto pubblico urbano ed interurbano con Sinferopoli (linea 52, 86\u00a0km, Filovia Sinferopoli-Alu\u0161ta-Jalta).\nAmministrazione.\nGemellaggi.\nJalta \u00e8 gemellata con le seguenti citt\u00e0:"}
{"id": "18240", "revid": "124956022", "url": "https://it.wikipedia.org/wiki?curid=18240", "title": "Vena porta", "text": "Le vene che raccolgono il sangue refluo dal tubo digerente (nella sua porzione sottodiaframmatica), dalla milza, dalla cistifellea, e dal pancreas, confluiscono in un tronco venoso comune, la vena porta, che penetra nell'ilo del fegato e attraversa quest'ultimo, prima di versare nella vena cava inferiore tramite le vene epatiche.\nLa vena porta ha il compito quindi di convogliare al fegato il sangue proveniente dalla digestione intestinale e dalla milza, costituendo un sistema detto appunto sistema della vena porta o sistema portale, collegato al circolo sistemico attraverso diverse vie anastomotiche (vedi sistema portale).\nOrigine, decorso, e termine.\nLa vena porta origina a livello di L1 ed L2, dietro l'istmo del pancreas, dalla confluenza della vena mesenterica superiore, e del tronco mesenterico-lienale, costituito dalla vena mesenterica inferiore e dalla vena splenica (o vena lienale), o per unione diretta delle tre vene.\nSi dirige obliquamente in alto e a destra, posteriormente alla porzione superiore del duodeno, al dotto coledoco e all'arteria gastroduodenale.\nRaggiunto l'ilo epatico si divide nei suoi rami terminali (ramo destro e ramo sinistro) dove attraverso una rete mirabile venosa di capillari si anastomizza con vasi pi\u00f9 piccoli diretti alla vena cava inferiore: ci\u00f2 \u00e8 importante poich\u00e9, nel caso in cui si abbiano impedimenti di scorrimento dovuti a problematiche di cirrosi, la maggior parte del sangue viene convogliata verso le anastomosi porta-cava. Dopo aver drenato i lobi epatici, terminer\u00e0 confluendo nella vena cava inferiore.\n\u00c8 importante ricordare che a livello intraepatico la rete mirabile venosa creata dai capillari portali si anastomizza con capillari originati da vene porta accessorie.\nRami affluenti.\nAffluenti diretti della vena porta:\nAffluenti della vena splenica:\nVene porte accessorie:\nvene del legamento gastroepatico, vene cistiche, vene del legamento falciforme, vene del legamento coronario, vene paraombelicali, vene nutritizie dei condotti biliferi, dei rami della vena porta e dell\u2019arteria epa\u00adtica, vene del piccolo epiploon.\nSistema portale epatico.\nIl sistema portale o sistema della vena porta \u00e8 un sistema vascolare interposto tra il versante arterioso e quello venoso, connesso a questi mediante capillarizzazione dei vasi. Il nome \u00e8 dovuto alla caratteristica di essere un sistema portale, che raccoglie il sangue dall'apparato digerente e lo convoglia al fegato. Da qui, i secondi capillari si riuniscono nelle vene sovraepatiche e si gettano nella vena cava inferiore.\nQuesto sistema portale \u00e8 costituito dalla vena porta e dai suoi rami affluenti (vene gastriche destra e sinistra, vene cistiche, vene paraombelicali); esso consente al sangue refluo dal tubo digerente sottodiaframmatico, dalla milza, dalla colecisti e dal pancreas di attraversare il fegato prima di raggiungere la vena cava inferiore.\nIl sistema portale \u00e8 connesso al circolo sistemico attraverso il cosiddetto circolo collaterale della vena porta, costituito da varie anastomosi che lo collegano indirettamente alla vena cava inferiore.\nQuesto circolo collaterale garantisce l'afflusso all'atrio destro del sangue refluo dagli organi suddetti, qualora si manifesti un rallentamento o un impedimento del circolo epatico (ipertensione portale).\nDi contro, l'instaurarsi di un circolo collaterale porta inevitabilmente alla dilatazione dei capillari anastomotici e a possibile varicosit\u00e0 venosa.\nAnastomosi esofagee.\nTra:\nLe varicosit\u00e0 delle vene esofagee, se non trattate adeguatamente, possono andare incontro a sanguinamento, provocando una ematemesi anche mortale.\nAnastomosi rettali.\nTra:\nLa dilatazione delle comunicazioni pu\u00f2 determinare varicosit\u00e0 delle vene rettali, emorroidi, che possono andare incontro a sanguinamento.\nAnastomosi paraombelicali.\nTra:\nLa dilatazione delle comunicazioni pu\u00f2 determinare varicosit\u00e0 delle vene disposte a raggiera intorno all'ombelico, provocando il cosiddetto caput Medusae.\nAnastomosi parietali (o peritoneali).\nCostituiscono il sistema del Retzius, tra:\nAnastomosi a livello diaframmatico e parietale posteriore.\nAnastomosi spleno-renali, prossimale e distale (shunt di Warren-Zeppa)."}
{"id": "18242", "revid": "656701", "url": "https://it.wikipedia.org/wiki?curid=18242", "title": "74 (numero)", "text": "Settantaquattro (cf. latino \"septuaginta quattuor\", greco \"\u03c4\u03ad\u03c3\u03c3\u03b1\u03c1\u03b5\u03c2 \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 73 e prima del 75."}
{"id": "18243", "revid": "919135", "url": "https://it.wikipedia.org/wiki?curid=18243", "title": "75 (numero)", "text": "Settantacinque (cf. latino \"septuaginta quinque\", greco \"\u03c0\u03ad\u03bd\u03c4\u03b5 \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 74 e prima del 76."}
{"id": "18245", "revid": "656701", "url": "https://it.wikipedia.org/wiki?curid=18245", "title": "76 (numero)", "text": "Settantasei (cf. latino \"septuaginta sex\", greco \"\u1f15\u03be \u03ba\u03b1\u1f76 \u1f11\u03b2\u03b4\u03bf\u03bc\u03ae\u03ba\u03bf\u03bd\u03c4\u03b1\") \u00e8 il numero naturale dopo il 75 e prima del 77."}
{"id": "18262", "revid": "1573940", "url": "https://it.wikipedia.org/wiki?curid=18262", "title": "Gymnocephalus cernuus", "text": "L'acerina (Gymnocephalus cernuus ()) \u00e8 un pesce d'acqua dolce della famiglia Percidae.\nDistribuzione e habitat.\nDiffuso nelle acque dolci europee dalla Francia alla Siberia, \u00e8 stato spesso introdotto per pesca sportiva in Italia, Canada, U.S.A. e altri stati europei. Come specie aliena causa notevoli danni all'ecosistema.\n\u00c8 localizzato in laghi, stagni calmi e fiumi, lontano dalle correnti. Predilige le acque profonde con fondo a sabbia e ghiaia.\nDescrizione.\nLungo fino a 25\u00a0cm e pesante fino a 400 g, l'acerina presenta una grossa testa e un corpo muscoloso, con una grande pinna dorsale, dotata di spine erettili. La livrea varia dal giallo bruno al chiaro con riflessi metallici, ed \u00e8 marezzata di scuro. Il ventre \u00e8 chiaro. Si muove soprattutto di notte, grazie ai sensibili sensori della linea laterale.\nBiologia.\nRiproduzione.\nLa frega varia da marzo ad agosto: durante l'accoppiamento la coppia depone uova bianche unite in filamenti appiccicosi, incollate alle erbe sommerse.\nPrede e predatori.\nSi nutre principalmente di insetti, crostacei e molluschi, ma non disdegna prede pi\u00f9 grosse come altri pesci. \nA sua volta \u00e8 preda di trote, anguille, salmoni e lucci: per questo motivo \u00e8 utilizzato come esca viva dai pescatori sportivi."}
{"id": "18265", "revid": "1718925", "url": "https://it.wikipedia.org/wiki?curid=18265", "title": "DJ Jad", "text": "Dal 2006, in seguito allo scioglimento del gruppo, ha intrapreso la carriera solista, per poi unirsi artisticamente al rapper Ciccio Pasticcio creando il gruppo Udite Suoni Buoni.\nBiografia.\nArticolo 31.\nAppassionato di rap sin da bambino, DJ Jad ne diventa seguace sin dal 1979 ascoltando Whodini, Run DMC e la black music, genere madre che ha nutrito la sua matrice musicale. Con gli Articolo 31 \u00e8 stato uno dei primi artisti a realizzare un disco hip hop in italiano insieme ai Radical Stuff, Isola Posse All Star e Comitato.\nNel 1992 esce il primo singolo del gruppo, \"Sei quello che sei\", seguito nel 1993 dall'album \"Strade di citt\u00e0\". Nel 1994 esce l'album, \"Messa di vespiri\", che contiene tra gli altri \"Ohi Maria\". Con questa canzone il duo milanese si aggiudic\u00f2 il premio \"Un disco per l'estate\". Nel 1996 esce \"Cos\u00ec com'\u00e8\" seguito dal video dei live dal titolo \"Cos\u00ec come siamo\" e vi compaiono Lucio Dalla, Tosca e Francesco Guccini come autore de \"L'avvelenata\". Gli Articolo 31 si aggiudicarono ben sei dischi di platino con questo album, il cd infatti riesce a vendere 600.000 copie, cifra ragguardevole per il genere.\nNel 1998 esce l'album \"Nessuno\" preceduto dal singolo \"La fidanzata\", contenente un pregevole campionamento della voce di Natalino Otto. Nello stesso anno con questo singolo DJ Jad vinse gli MTV Europe Music Awards come Best Italian Act. Nel 1999 esce l'ultimo lavoro in stile rap degli Articolo 31, \"Xch\u00e9 s\u00ec\", con collaborazioni di altri artisti, fra i quali il MC Kurtis Blow. In seguito uscir\u00e0 \"Greatest Hits\", anticipato dall'inedito \"Volume\" e contenente anche l'altro inedito \"Cos\u00ec mi tieni\" del 1997.\nNel 2001 DJ Jad \u00e8 protagonista insieme a J-Ax del film \"Senza filtro\". Nella pellicola, uscita nelle sale il 31 agosto 2001, si racconta la vita sociale che circonda i \"ragazzi del quartiere\", tra storie di vita che si intrecciano tra loro e i relativi sogni. Nel 2002 esce \"Domani smetto\", che sancisce la svolta pop rock degli Articolo 31, e quindi si perdono le sonorit\u00e0 hip hop. Nel 2004 escono \"Italiano medio\" e \"La riconquista del Forum\", quest'ultimo un album dal vivo del 1\u00ba aprile 2004 al Mediolanum Forum di Assago che comprende i singoli inediti \"Barbecue\" e \"Nato sbagliato\".\nSolista.\nNel 2005 esce la doppia compilation \"Back on Track\", prodotta da BMG Ricordi, nella quale Jad raccoglie il meglio della produzione hip hop e R'n'b degli ultimi anni e li remixa a suo piacimento passando da brani di artisti come Whodini, The Roots, Run DMC, Cypress Hill e Angie Stone per arrivare a Missy Elliott, Alicia Keys e Outkast. Nel 2006 DJ Jad pubblica il suo primo cd da solista, nonch\u00e9 il sogno pi\u00f9 grande della sua vita, intitolato Milano-New York, progetto artistico realizzato a New York, in collaborazione con artisti come Keith Murray, Buckshot, Tony Touch, Smif n wessun e altri pionieri indiscussi della storia dell'Hip Hop newyorkese e mondiale.\nNel frattempo, Jad lancia il progetto \"Salviamo il vinile\", il supporto che negli anni \u00e8 stato rimpiazzato dalla musica digitale e che ha cambiato la fruizione del prodotto musicale. Il suo obiettivo principale \u00e8 quello di sensibilizzare il pubblico sull'estinzione del disco come vero e proprio oggetto materiale e lo invita a non perdere il gusto di possedere tra le mani \"la musica\". Nel 2007 Esce il pezzo \"Scandalo\" con i Sud Sound System e nel 2008 realizza l'intro dell'ultimo album di Chief.\nA quattro anni dall'uscita di \"Milano-New York\", DJ Jad ritorna con l'album \"Il sarto\", pubblicato il 29 gennaio 2010 attraverso la sua etichetta LaSartoriaRecord e caratterizzato dalla partecipazione di artisti come Ensi, Amir, DJ Enzo, Cor Veleno e Oscar White. Il disco \u00e8 stato anticipato nel 2009 dall'uscita del singolo \"Stessa onda\" inciso con la collaborazione di Paolo Brera e Roy Paci, e \"Se lo vuoi\" a gennaio 2010, con la voce di DiDie. Sempre nel 2010 collabora con Fabrizio Moro e i Jarabe de Palo nel brano \"Non \u00e8 una canzone\", presentato al Festival di Sanremo. Nel 2011 esce il terzo album \"Instrumental\", che come suggerisce il titolo contiene solo basi strumentali, in cui Jad unisce alle solite sonorit\u00e0 hip hop nuovi generi musicali come il jazz e il blues. Il 2 novembre 2015, attraverso la propria pagina Facebook, DJ Jad ha annunciato la pubblicazione del quarto album in studio \"Beat in My Soul\", uscito il 15 dicembre dello stesso anno nei formati CD e doppio LP.\nUdite Suoni Buoni.\nNel 2012 DJ Jad ha annunciato attraverso il suo profilo di Facebook di aver fondato il gruppo Udite Suoni Buoni insieme al rapper Ciccio Pasticcio. Il 30 marzo 2012 il duo ha pubblicato per il download gratuito il brano \"Spargiamo amore\", seguito il 6 giugno dal singolo esce \"Ora che\".\nIl 7 dicembre 2012 il gruppo pubblica il secondo singolo \"Tempo Imperfetto\" e comunica ufficialmente la data d'uscita del primo album del duo, \"L'astronave\", per il 28 gennaio 2013, poi rimandata al 5 marzo 2013 ed infine al 19 marzo 2013 per dei ritardi nel rilascio di alcune autorizzazioni per dei campionamenti presenti nel disco. La prevendita del singolo \"Dipende da te\" su iTunes rimane tuttavia il 5 marzo 2013. L'album \u00e8 prodotto da La Sartoria Records, etichetta discografica indipendente di propriet\u00e0 dello stesso DJ Jad.\nRitorno degli Articolo 31.\nIl 12 settembre 2018 J-Ax ha annunciato cinque concerti speciali presso il Fabrique di Milano per celebrare i suoi 25 anni di carriera, diventati poi 10 e di cui tutti sold out, registrando un'affluenza di 31.500 persone per questa serie di concerti. Per l'occasione il rapper ha rivelato anche il proprio riavvicinamento a DJ Jad, sancendo cos\u00ec il ritorno ufficiale degli Articolo 31."}
{"id": "18274", "revid": "125783956", "url": "https://it.wikipedia.org/wiki?curid=18274", "title": "Commissione europea", "text": "La Commissione europea \u00e8 una delle principali istituzioni dell'Unione europea, suo organo esecutivo e promotrice del processo legislativo. \u00c8 composta da delegati (uno per ogni Stato membro dell'Unione europea, detto Commissario), a ciascuno dei quali \u00e8 richiesta la massima indipendenza decisionale dal governo nazionale che lo ha indicato. Ha la sua sede principale nel Palazzo Berlaymont a Bruxelles.\nRappresenta e tutela gli interessi dell'Unione europea nella sua interezza e avendo il monopolio del potere di iniziativa legislativa, propone l'adozione degli atti normativi dell'UE, la cui approvazione ultima spetta al Parlamento europeo e al Consiglio dell'Unione europea; \u00e8 responsabile inoltre dell'attuazione delle decisioni politiche da parte degli organi legislativi, gestisce i programmi UE e la spesa dei suoi fondi strutturali.\nStoria.\nIl nucleo originario da cui deriva l'attuale Commissione europea fu l'\"Alta autorit\u00e0 della Comunit\u00e0 europea del carbone e dell'acciaio\", creata nel 1951 e insediatasi il 10 agosto 1952 a Lussemburgo. L'Alta autorit\u00e0 era presieduta dal francese Jean Monnet ed era composta da nove membri (2 membri per gli stati membri pi\u00f9 grandi, 1 membro per quelli pi\u00f9 piccoli). I Trattati di Roma del 1957 affiancarono alla CECA la Comunit\u00e0 Economica Europea e la Comunit\u00e0 europea dell'energia atomica, entrambe dotate di una propria \"Commissione\". Primo Presidente della Commissione CEE fu il tedesco Walter Hallstein, mentre il primo Presidente della Commissione Euratom fu il francese Louis Armand. La prima riunione della Commissione della CEE si svolse il 16 gennaio 1958.\nLa Commissione Hallstein ottenne dei successi significativi nel processo di armonizzazione delle legislazioni degli stati membri e riusc\u00ec gradualmente ad affermare la propria influenza e la propria autorit\u00e0, anche grazie all'appoggio della Corte di Giustizia Europea. La Commissione Hallstein II sub\u00ec le tensioni provocate dall'opposizione tra la Francia di Charles de Gaulle e gli altri stati membri su una serie di argomenti delicati per la CEE, quali l'ingresso del Regno Unito nella Comunit\u00e0, l'elezione diretta del Parlamento europeo, il piano Fouchet di unione politica e la Politica Agricola Comune. Hallstein stesso rimase vittima di questa situazione: nel 1967 fu indotto a dimettersi e non gli venne assegnato un nuovo mandato.\nI tre esecutivi europei (Alta autorit\u00e0 della CECA, Commissione della CEE, Commissione dell'Euratom) coesistettero fino al 1\u00ba luglio 1967, quando il Trattato di fusione port\u00f2 a combinarli in un unico organismo, la Commissione delle Comunit\u00e0 europee, presieduta dal belga Jean Rey. La Commissione Rey port\u00f2 a compimento l'unione doganale nel 1968 e si impegn\u00f2 per l'elezione diretta del Parlamento europeo.\nNei primi anni settanta la Commissione Malfatti e la Commissione Mansholt proseguirono con il lavoro sulla cooperazione monetaria e gestirono il primo allargamento delle Comunit\u00e0 europee, con l'ingresso di Regno Unito, Irlanda e Danimarca nel 1973. Alla Commissione Mansholt succedettero le commissioni Ortoli e Jenkins. Roy Jenkins fu il primo Presidente della Commissione a partecipare a un vertice del G8 in rappresentanza dell'intera Comunit\u00e0. Nei primi anni ottanta la Commissione Thorn cur\u00f2 l'allargamento delle Comunit\u00e0 verso Sud (Grecia, Spagna e Portogallo).\nJacques Delors presiedette la Commissione dal 1985 al 1995 (Commissioni Delors I, II e III) e fu uno dei Presidenti pi\u00f9 carismatici ed incisivi nella storia della Commissione europea, capace di indicare obiettivi ambizioni e dare speranza alla costruzione europea. Delors e le sue Commissioni promossero con forza lo sviluppo e il rafforzamento dell'integrazione europea, portarono a compimento la creazione del mercato unico, prepararono il terreno per la creazione dell'euro e gestirono il passaggio dalla CEE all'Unione europea con il Trattato di Maastricht.\nNel 1995 entr\u00f2 in carica la Commissione Santer, che continu\u00f2 a preparare l'introduzione dell'euro e che gest\u00ec il Trattato di Amsterdam, che aument\u00f2 i poteri della Commissione europea. Tuttavia, nel 1999 l'intera Commissione fu costretta a dimettersi dal Parlamento europeo a causa di accuse di corruzione contro alcuni suoi membri. Si tratt\u00f2 del primo e finora solo caso di dimissioni dell'intera Commissione ad opera del Parlamento, e segn\u00f2 una svolta importante nel processo di affermazione dell'influenza del Parlamento europeo e dei suoi poteri di controllo sulla Commissione.\nLa Commissione Prodi, in carica dal 1999 al 2004, gest\u00ec l'introduzione dell'euro, l'allargamento ai 10 nuovi stati membri nel 2004 e il Trattato di Nizza. Nel 2004 il Parlamento europeo torn\u00f2 a condizionare l'approvazione della nuova Commissione, la Commissione Barroso, bocciando la nomina del commissario italiano designato Rocco Buttiglione, poi sostituito con Franco Frattini. La prima Commissione Barroso dovette gestire il processo di approvazione della Costituzione europea, poi fallito, e la successiva elaborazione ed approvazione del Trattato di Lisbona.\nNel 2010 \u00e8 entrata in carica la seconda Commissione Barroso. In base al nuovo Trattato di Lisbona, la Commissione \u00e8 stata \"\"eletta\" dal Parlamento europeo, non meramente \"approvata\"\"; come gi\u00e0 nel 2004 il Parlamento ha bocciato la nomina di una commissaria designata. Sempre in base al nuovo Trattato, l'Alto rappresentante dell'Unione per gli affari esteri e la politica di sicurezza \u00e8 ora un membro della Commissione e un suo vicepresidente di diritto.\nDescrizione.\nComposizione e nomina.\nLa Commissione \u00e8 composta da 27 commissari (uno per stato membro compreso il presidente), scelti tra le personalit\u00e0 di spicco dello Stato membro di appartenenza. Tra i membri sono compresi il presidente e l'alto rappresentante dell'Unione per gli affari esteri e la politica di sicurezza (PESC) in veste di vicepresidente. Il presidente pu\u00f2 nominare altri vicepresidenti.\nI commissari non sono legati da alcun titolo di rappresentanza con lo Stato da cui provengono, in quanto i commissari devono agire nell'interesse generale dell'Unione; per tale motivo la Commissione viene definita come \"\"organo di individui\" a differenza del Consiglio qualificato come \"organo di Stati\"\".\nQuesto principio viene sancito dall'art. 17 del Trattato sull'Unione europea (TUE):\nDato l'alto numero di commissari venutosi a creare a seguito degli allargamenti, il trattato chiamato \"di Lisbona \" prevedeva che \"a decorrere dal 1\u00ba novembre 2014, la Commissione [sarebbe stata] composta da un numero di membri, compresi il Presidente e l'alto rappresentante dell'Unione per gli affari esteri e la politica di sicurezza, corrispondente ai due terzi del numero degli Stati membri, a meno che il Consiglio europeo, deliberando all'unanimit\u00e0, non decida di modificare tale numero.\" Il Consiglio europeo dell'11 e 12 dicembre 2008 ha deciso che il sistema di rotazione non entrer\u00e0 in funzione.\nLa durata del mandato dei membri \u00e8 di 5 anni, che corrispondono alla durata delle legislature del Parlamento europeo.\nLa procedura di nomina \u00e8 disciplinata dall'art. 17 par. 7 del TUE e ha sub\u00ecto notevoli variazioni nel corso del tempo.\nUn tempo erano gli stati membri che nominavano tutta la Commissione di comune accordo, ma successivamente il ruolo del Parlamento crebbe d'importanza.\nAttualmente, il presidente della Commissione \u00e8 proposto dal Consiglio europeo, che decide a maggioranza qualificata. Il trattato di Lisbona impone che, nella scelta, sia tenuto conto dei risultati delle elezioni europee. Il candidato deve poi essere eletto dal Parlamento europeo a maggioranza assoluta. Se il candidato non ottiene l'elezione, il Consiglio europeo, entro un mese, deve presentare un altro candidato.\nAlla conferma della carica, il presidente della Commissione, in accordo con il Consiglio dell'Unione europea, sceglie i rimanenti commissari sulla base delle nomine proposte da ognuno degli Stati membri. Alla fine l'intera Commissione deve essere approvata dal Parlamento europeo (che ha anche facolt\u00e0 di porre in essere audizioni per vagliare le candidature dei singoli commissari), per poi essere definitivamente nominata dal Consiglio europeo.\nOrganizzazione interna.\nCon l'espressione \"Commissione europea\" non si indica solo l'insieme dei 27 commissari, ma anche l'insieme delle strutture burocratiche che fanno loro riferimento e al personale da esse impiegato. La Commissione europea \u00e8 infatti strutturata in Direzioni Generali (DG), l'equivalente dei ministeri o dicasteri degli ordinamenti statuali, suddivisi a loro volta in direzioni e queste ultime in unit\u00e0.\nOgni commissario europeo \u00e8 a capo di una Direzione Generale, che prepara documenti e proposte di iniziative, ed \u00e8 assistito nel suo lavoro da un gabinetto, che offre invece al commissario consigli e assistenza di tipo pi\u00f9 strettamente politico.\nStruttura e funzioni.\nLa Commissione europea \u00e8 un organo collegiale, strutturato all'interno con un'ampia delega di funzioni a singoli commissari, che guidano le direzioni generali.\nLe deliberazioni dell'istituzione vengono prese a maggioranza del numero dei suoi membri.\nPer quel che riguarda i compiti, descritti nell'art 17 par. 1 del Trattato sull'Unione Europea (TUE), sono\nQuesta disposizione fa l'istituzione custode e garante della legalit\u00e0 comunitaria, compito che la Commissione esercita nei confronti degli Stati membri grazie alla procedura di infrazione.\nSi tratta di un potere di raccomandazione di portata generale, coincidente per estensione col campo d'azione del trattato.\nLa Commissione europea detiene il diritto d'iniziativa nel processo legislativo, cio\u00e8 la facolt\u00e0 di proporre la normativa sulla quale decidono poi il Parlamento europeo ed il Consiglio.\nQuale organo esecutivo dell'Unione, la Commissione si occupa altres\u00ec dell'attuazione pratica delle politiche comuni, della gestione dei programmi dell'Unione e della gestione del bilancio comunitario. Questa competenza \u00e8 disciplinata anche dall'art. 291 TFUE. Nell'adozione delle misure necessarie per l'attuazione del diritto dell'UE, la Commissione \u00e8 assistita da comitati composti da rappresentanti degli Stati membri, da esperti, da esponenti delle organizzazioni della societ\u00e0 civile, del mondo del lavoro e dell'impresa (processo noto in gergo come \"comitatologia\").\nLe riunioni della Commissione si tengono almeno una volta la settimana, di solito il mercoled\u00ec nella sede di Bruxelles o in quella di Strasburgo se a Bruxelles vi \u00e8 un'assemblea del Parlamento. Le sedute si tengono a porte chiuse e sono riservate, tuttavia gli ordini del giorno delle sedute e i verbali prodotti sono disponibili per la consultazione sul sito istituzionale.\nLa Commissione europea ha il potere di sanzionare gli stati membri inadempienti nell'attuazione delle decisioni e per i ritardi nell'approvazione di leggi in recepimento di direttive comunitarie.\nNelle capitali dei Paesi membri vi sono sedi di rappresentanza che assicurano il coordinamento tra le strutture centrali della Commissione e quelle dei Governi dei singoli Paesi. La rappresentanza in Italia ha sede in Roma, via IV Novembre, 149, presso Palazzo dei Campanari."}
{"id": "18275", "revid": "1444886", "url": "https://it.wikipedia.org/wiki?curid=18275", "title": "Susquehanna", "text": "Il Susquehanna \u00e8 un fiume della costa atlantica degli Stati Uniti. I suoi due rami principali nascono in Pennsylvania (West Susquehanna) e nello Stato di New York (North Susquehanna), e si uniscono a Sunbury, in Pennsylvania; il fiume prosegue verso sud, attraversando la cittadina di Harrisburg, capitale della Pennsylvania, ed entrando poi in Maryland, dove si getta in mare nella baia di Chesapeake, dopo un corso di 715\u00a0km.\nEtimologia.\nIl fiume deve il suo nome ai Susquehannock, una trib\u00f9 indiana che abitava sulle sue rive. Va comunque detto che \"Susquehannock\" \u00e8 un esonimo riportato da John Smith su una sua mappa del 1612. Il significato di questo nome resta quindi sconosciuto, anche se un'erronea leggenda locale riporta come l'appellativo del fiume derivi da una frase indiana che significa \"largo un miglio, profondo un piede\".\nStoria.\nNel XVIII secolo William Penn, fondatore della Provincia della Pennsylvania, negozi\u00f2 con la trib\u00f9 indiana dei Lenape la possibilit\u00e0 di posizionare degli insediamenti di coloni bianchi tra il fiume Delaware e il Susquehanna. Con la successiva scoperta di miniere di antracite presso le montagne che circondano le zone pi\u00f9 alte del suo corso, il Susquehanna divenne una importante via commerciale.\nNel 1790, il colonnello Timothy Matlack, Samuel Maclay e John Adlum vennero incaricati dal Supremo Consiglio Esecutivo del Commonwealth della Pennsylvania di sorvegliare il fiume e individuare una rotta di passaggio per connettere il West Susquehanna con le acque dell'Allegheny. Nel 1792, si utilizz\u00f2 il canale denominato \"Union Canal\" per collegare il Susquehanna e il Delaware attraverso i torrenti Swatara Creek e Tulpehocken Creek. Nel XIX secolo, molti centri industriali si svilupparono lungo il fiume.\nNel 1779 il generale James Clinton guid\u00f2 una spedizione lungo il Susquehanna dopo aver reso navigabile la porzione nord del fiume grazie a una diga edificata presso Otsego Lake. Clinton un\u00ec poi le sue truppe con quelle del generale John Sullivan ad Athens: insieme, il 29 agosto, marciarono contro i lealisti e contro alcune trib\u00f9 indiane, che sconfissero nella battaglia di Newton (lo scontro ebbe luogo dove oggi sorge la cittadina di Elmira). Questo evento \u00e8 ricordato nei libri di storia come la \"spedizione di Sullivan\".\nIl Susquehanna \u00e8 importante per i mormoni perch\u00e9, secondo il testo sacro di questo movimento religioso, lungo il suo corso Joseph Smith e Oliver Cowdery ricevettero la visita di entit\u00e0 provenienti dal paradiso. Smith e Cowdery affermarono che il 15 maggio 1829 ricevettero la visita del redivivo Giovanni Battista che assegn\u00f2 loro il grado di preti di Aaron. Smith e Cowdery dissero inoltre di aver incontrato nei pressi di questo fiume anche San Pietro, Giacomo e Giovanni.\nNel corso della guerra di secessione americana, per la precisione durante la campagna di Gettysburg del 1863, il maggior generale unionista Darius N. Couch ordin\u00f2 che le truppe confederate di Robert E. Lee non attraversassero il Susquehanna. Posizion\u00f2 quindi alcune sue unit\u00e0 capitanate dal maggiore Granville Haller a protezione dei ponti di Harrisburg e Wrightsville. Il 29 giugno Lee rinunci\u00f2 per\u00f2 a questo fronte, preferendo concentrare i suoi uomini nello scenario a ovest.\nNel 1972, a seguito dell'Uragano Agnes, caddero quasi 510mm. di pioggia, che confluirono nel Susquehanna causando terribili esondazioni. La Baia di Chesapeake ricevette cos\u00ec tanta acqua dolce da uccidere buona parte della fauna marina.\nNel giugno 2006, porzioni del fiume esondarono nuovamente costringendo migliaia di abitanti di Binghamton a evacuare.\nInquinamento.\nNel 1979 il Susquehanna fu pesantemente inquinato da oltre 150 metri cubi di rifiuti radioattivi scaricati durante l'incidente della centrale nucleare di Three Mile Island.\nOltre a questo episodio, l'inquinamento del fiume dipende in buona parte dal letame scaricato in acqua dalle fattorie, da rifiuti non adeguatamente trattati e dal ruscellamento proveniente dai centri abitati. Per comprendere il livello di inquinamento di questo fiume, basti pensare che nel 2003 il Susquehanna ha contribuito al 44% di azoto, al 21% di fosforo e al 21% di sedimenti confluiti nell'intera Baia di Chesapeake.\nPonti, canali e dighe.\nIl Susquehanna ha giocato un ruolo di primo piano nella storia dei trasporti negli Stati Uniti d'America. Prima che nel 1818 venisse inaugurato il ponte di \"Port Deposit\", questo fiume formava una vera e propria barriera che divideva gli Stati del nord da quelli del sud, e poteva essere attraversato solo imbarcandosi su dei traghetti. La prima diga fu edificata proprio per supportare i traghetti nell'attraversamento di acque poco profonde.\nLa presenza di numerose rapide obbligava inoltre le imbarcazioni commerciali a navigare sempre e solo a favore della corrente. Tale condizione port\u00f2 alla costruzione di due sistemi di canali artificiali (il \"Conowingo Canal\" e il \"Port Deposit Canal\", entrambi completati nel 1802). I nuovi canali resero necessarie anche nuove dighe e bacini di navigazione. Con il progresso industriale i ponti rimpiazzarono i traghetti e le ferrovie sostituirono i canali, tuttavia le vestigia di questi corsi artificiali sono ancora oggi visibili.\nOggi si contano oltre duecento ponti lungo il Susquehanna. Il pi\u00f9 noto di questi \u00e8 il \"Rockville Bridge\", che collega Harrisburg con Marysville. Quando venne innalzato, all'inizio del XX secolo, era il pi\u00f9 lungo ponte ad arco del mondo costruito in pietra lavorata.\nNella localit\u00e0 di Millersburg si trova l'ultimo traghetto funzionante, anche se si tratta solo di un'attrazione turistica stagionale.\nNavigazione.\nIl Susquehanna \u00e8 da sempre un fiume molto navigato, anche perch\u00e9 lungo il suo corso \u00e8 possibile pescare alcune specie di pesci migratori. Inoltre, numerosi turisti e abitanti della Pennsylvania in estate solcano le acque del fiume a bordo di kayak, canoe e moto d'acqua. Nella localit\u00e0 di Oneonta (New York), si organizza annualmente una gara amatoriale di canoa lungo il Susquehanna.\nCanottaggio.\nLa disciplina sportiva del canottaggio ha una lunga tradizione collegata a questo corso d'acqua. Infatti, gi\u00e0 dal 1874 canoisti provenienti da Shamokin Dan gareggiavano contro rivali di Sunbury.\nLa regata intitolata al Generale Clinton \u00e8 la pi\u00f9 lunga al mondo e si svolge ogni anno a Bainbridge (New York) durante il fine settimana collegato al Memorial Day.\nGli equipaggi della Binghamton University e dello Hiawatha Island Boat Club hanno sede e si allenano nel ramo nord del fiume."}
{"id": "18276", "revid": "965226", "url": "https://it.wikipedia.org/wiki?curid=18276", "title": "Consiglio europeo", "text": "Il Consiglio europeo \u00e8 un organismo collettivo che definisce \"le priorit\u00e0 e gli indirizzi politici\" generali dell'Unione europea ed esamina i problemi del processo di integrazione. Comprende i capi di stato o di governo degli Stati membri dell'UE, con il presidente del Consiglio europeo ed il presidente della Commissione europea. \nAttivo dal 1975, con il Trattato di Lisbona, entrato in vigore il 1\u00ba dicembre 2009, \u00e8 una delle istituzioni dell'Unione europea e ha un presidente, eletto per due anni e mezzo. Dal 2017 ha la propria sede principale nel Palazzo Europa e una sede secondaria nel Palazzo Justus Lipsius, entrambi situati nel Quartiere europeo di Bruxelles.\nNon va confuso con un'altra istituzione dell'Unione europea: il Consiglio dell'Unione europea, che detiene il potere legislativo dell'Unione al pari del Parlamento europeo. \nNon va confuso nemmeno col Consiglio d'Europa, il quale \u00e8 una organizzazione internazionale indipendente dall'Unione europea.\nStoria.\nOrigini.\nIl Consiglio europeo nasce dalla prassi instaurata fin dal 1961 di tenere riunioni informali e senza una cadenza prestabilita tra i capi di Stato e di governo dei paesi che aderivano alle comunit\u00e0 (cd. vertici europei); lo scopo era quello di riunirsi al di fuori del contesto comunitario, a livello di conferenza internazionale per dare nuovo impulso alla cooperazione politica, prescindendo dalle formalit\u00e0 e lungaggini del procedimento comunitario.\nVertici periodici.\nNell'ultimo di tali vertici, tenutosi a Parigi nel 1974, fu deciso di tenere regolarmente riunioni di capi di Stato e di governo chiamandole \"Consigli Europei\", al fine di approfondire l'esame dei problemi relativi alla costruzione europea e dare maggiore coesione alle iniziative della Comunit\u00e0. \nIl 10 e 11 marzo 1975 si tenne cos\u00ec a Dublino il Consiglio europeo inaugurale. \nLe regole di funzionamento, inizialmente non previste dai trattati, hanno assunto con il tempo un carattere pi\u00f9 formale e sono state definite nel corso di alcune riunioni del Consiglio Europeo stesso (Londra 1977, Stoccarda 1983).\nNei trattati comunitari il Consiglio Europeo figura per la prima volta con l'Atto unico europeo, entrato in vigore il 1\u00ba luglio 1987, che all'art. 2 ne ha consacrato giuridicamente la composizione e la cadenza delle riunioni, non inserendolo tuttavia nell'architettura comunitaria, n\u00e9 disciplinandone competenze ed atti.\nSoltanto nel 1992 con il Trattato di Maastricht (art. 4) \u00e8 mutata la qualificazione giuridica di tale istanza, che \u00e8 divenuta a pieno titolo organo dell'unione, mentre il Trattato di Amsterdam ne ha reso pi\u00f9 incisiva e ampia l'azione.\n\u00c8 rimasta tuttavia la natura giuridica anomala e ambigua del Consiglio, dal momento che la sua creazione non era stata prevista nei trattati istitutivi della comunit\u00e0. Se da un lato la volont\u00e0 politica degli Stati membri di creare uno strumento flessibile, capace di agire liberamente al di fuori degli schemi istituzionali comunitari aveva consentito a quest'organo di agire spesso in maniera efficace e positiva per lo sviluppo del processo comunitario (passaggio alla fase definitiva del mercato comune, risorse proprie, sistema monetario, negoziato per l'adesione di nuovi stati, elezione diretta del Parlamento, ecc.), dall'altro non era sottoposto alle regole procedurali dei trattati istitutivi n\u00e9 a limiti di competenza.\nDal trattato di Lisbona.\nIl 1\u00ba dicembre 2009, con l'entrata in vigore del Trattato di Lisbona, diviene un organo dell'UE, e al Consiglio Europeo viene attribuita la funzione di organo di indirizzo politico:\nDal 2017 ha la propria sede principale nel Palazzo Europa e una sede secondaria nel Palazzo Justus Lipsius, a Bruxelles.\nCompetenze e limiti.\nCome detto, il Consiglio europeo ha il compito di dettare degli orientamenti generali ai quali gli organi dell'Unione europea devono uniformarsi; a causa della generalit\u00e0 degli orientamenti, in genere vi \u00e8 un ampio margine di discrezionalit\u00e0 nell'attuazione degli stessi.\nInoltre l'assenza di orientamenti in alcuni ambiti da parte del Consiglio europeo non costituisce sempre ostacolo all'esercizio di attivit\u00e0 delle istituzioni dell'Unione europea, a patto che vengano rispettati i trattati comunitari. Le materie per le quali il Consiglio europeo ha un'esclusiva competenza nella definizione degli orientamenti e delle strategie comuni sono la politica estera e la sicurezza comune (PESC); spetta poi al Consiglio dell'UE sviluppare nel dettaglio gli orientamenti e le strategie generali dettate dal Consiglio europeo negli ambiti di cui sopra.\nIn altri ambiti, il Consiglio europeo ha un ruolo assai marginale e gli orientamenti forniti in tali ambiti non risultano essere vincolanti o determinanti per l'attivit\u00e0 delle istituzioni dell'Unione europea. Tali ambiti risultano essere quelli della giustizia e degli affari interni (CGAI), e quelli della cooperazione di polizia e giudiziaria in materia penale.\nUna funzione importante assegnata al Consiglio europeo \u00e8 data dall'art. 29 del Trattato sull'Unione europea. In virt\u00f9 di tale articolo, il Consiglio europeo \"adotta decisioni che definiscono la posizione dell'Unione su una questione particolare di natura geografica o tematica. Gli Stati membri provvedono affinch\u00e9 le loro politiche nazionali siano conformi alle posizioni dell'Unione\". Le decisioni del Consiglio europeo hanno in particolare vietato esportazioni, investimenti, finanziamenti o cooperazioni in alcuni campi e nei confronti di alcuni paesi come ad esempio la Siria.\nComposizione e funzionamento.\nIl Consiglio europeo \u00e8 composto dai capi di Stato o di governo dei paesi membri dell'Unione europea e dal Presidente del Consiglio europeo che ne presiede le sessioni; inoltre partecipa senza diritto di voto il Presidente della Commissione europea. La scelta tra capo di Stato e di governo, quale rappresentante dello Stato membro nelle sedute del Consiglio europeo, \u00e8 definita dall'ordinamento del singolo Stato in relazione alle peculiarit\u00e0 del sistema istituzionale: per tale motivo, in rappresentanza dell'Italia prende parte alle riunioni il presidente del Consiglio dei ministri, capo di governo, mentre in rappresentanza della Francia il presidente della Repubblica, capo di Stato. Attualmente i Paesi rappresentati nel Consiglio dai propri Capi di Stato sono Francia, Romania e Lituania (repubbliche semipresidenziali) e Cipro (repubblica presidenziale); Portogallo e Polonia, pur avendo un assetto semipresidenziale, sono rappresentati dal Capo di Governo. \nQualora l'ordine del giorno lo richieda, i membri del Consiglio europeo possono farsi assistere da un ministro e, per quanto riguarda il presidente della Commissione, da un membro della stessa. Partecipa ai lavori anche l'Alto rappresentante dell'Unione per gli affari esteri e la politica di sicurezza.\nAi sensi dell'art. 15 \u00a74 del Trattato sull'Unione europea, che recepisce la precedente prassi, regola generale per l'adozione delle delibere del Consiglio europeo \u00e8 il \"consensus\", salvo diversa disposizione dei Trattati. Sono dunque previsti casi in cui \u00e8 necessaria una delibera unanime (constatazione di una grave e persistente violazione da parte di uno Stato membro dei valori contemplati nell'art. 2 TUE, ai sensi dell'art. 7 del medesimo trattato), o adottata a maggioranza qualificata (elezione del presidente del Consiglio europeo art. 15 TUE, proposta al Parlamento europeo di un candidato presidente della Commissione.), o a maggioranza semplice (adozione del proprio regolamento interno art. 235 del Trattato sul funzionamento dell'Unione europea).\nAltri partecipanti.\nL'Alto rappresentante dell'Unione per gli affari esteri e la politica di sicurezza partecipa sempre ai lavori del Consiglio europeo.\n\u00c8 altres\u00ec prassi che all'inizio di ogni riunione del Consiglio vi sia uno scambio di vedute col presidente del Parlamento europeo che tuttavia non partecipa poi ai lavori dei capi di stato e di governo.\nAssiste ai lavori del Consiglio europeo anche il Segretario generale del Consiglio dell'Unione europea che \u00e8 responsabile delle questioni organizzative e del processo verbale delle riunioni.\nCadenza e sede delle riunioni.\nI Consigli europei ordinari si tengono, per disposto dell'art. 15 del Trattato sull'Unione europea due volte a semestre a Bruxelles. I consigli Europei speciali o straordinari si tengono a Bruxelles e sono convocati per affrontare singole questioni rimaste irrisolte a livelli inferiori, si tengono inoltre dei Consigli informali, senza una data fissa. Tale organo presenta al Parlamento Europeo una relazione dopo ciascuna riunione e una relazione scritta annuale sui progressi compiuti dall'Unione.\nIl Consiglio si riuniva nel Palazzo Justus Lipsius. Dal 2017 la sua nuova sede \u00e8 il Palazzo Europa.\nComposizione anomala del Consiglio dell'Unione europea.\nDa ricordare che il trattato di Maastricht e successivamente quello di Amsterdam hanno previsto una composizione anomala del Consiglio dell'Unione europea, laddove viene indicato come \"Consiglio dell'Unione riunito nella composizione dei capi di Stato o di governo\".\nSi tratta di una riunione anomala del Consiglio dell'Unione europea alla quale, invece del ministro nazionale competente per materia, partecipa chi, per ogni singolo Stato, \u00e8 capo dello Stato o \u00e8 capo dell'esecutivo. Formalmente le decisioni adottate in questa sede saranno da attribuire all'istituzione Consiglio dell'Unione europea anche se, sul piano sostanziale, esse verranno assunte dal Consiglio europeo, visto che la composizione dei due organi coincide.\nPresidente.\nDal 2009, con l'entrata in vigore del Trattato di Lisbona, il Presidente del Consiglio Europeo \u00e8 eletto a maggioranza qualificata dal Consiglio europeo, resta in carica due anni e mezzo e il suo mandato pu\u00f2 essere rinnovato una sola volta.\nIl primo Presidente permanente del Consiglio europeo, che ha assunto la carica il 1\u00ba dicembre 2009, data di entrata in vigore del Trattato di Lisbona, \u00e8 stato l'ex-primo ministro del Belgio Herman Van Rompuy.\nL'attuale Presidente del Consiglio europeo \u00e8 Charles Michel."}
{"id": "18278", "revid": "1431409", "url": "https://it.wikipedia.org/wiki?curid=18278", "title": "Thriller (disambigua)", "text": ""}
{"id": "18280", "revid": "125112217", "url": "https://it.wikipedia.org/wiki?curid=18280", "title": "Manfred von Richthofen", "text": "Viene ricordato come un asso dell'aviazione: pi\u00f9 precisamente, come l'\"asso degli assi\", essendogli ufficialmente accreditate 80 vittorie aeree durante la prima guerra mondiale, prima di essere abbattuto il 21 aprile 1918. Eroe dei tedeschi e rispettato dai suoi nemici, fu una delle principali figure della guerra, ricordato con l'appellativo \"der Rote Baron\" (il Barone Rosso).\nBiografia.\nI primi anni.\nQuello che per i francesi era \"le diable rouge\" e per gli inglesi \"the Red Baron\", nacque il 2 maggio 1892 a Breslavia, capitale della regione della Slesia, nell'Impero Tedesco (ora in Polonia). Era il secondo figlio (dopo la sorella Elisabeth \"Ilse\") della nobildonna Kunigunde von Schickfus und Neurdoff e del barone Rittmeister Albrecht Philip Karl Julius von Richtofen (1859-1920), ufficiale di fanteria arruolato nel Leib-K\u00fcrassier-Regiment di base a Breslavia, dove nacque anche il fratello di Manfred, Lothar von Richthofen, che a sua volta sarebbe divenuto aviatore.\nAncora bambino, Manfred si trasfer\u00ec con la famiglia a Schweidnitz (oggi \"Swidnica\", in Polonia). In giovent\u00f9 pratic\u00f2 spesso e con entusiasmo caccia ed equitazione, seguendo la orme del padre (soldato che faceva parte della cavalleria imperiale).\nComplet\u00f2 l'addestramento alla scuola per cadetti di Wahlstatt, e in seguito fu addestrato nella Reale Accademia militare prussiana a Gro\u00df-Lichterfelde, dalla quale usc\u00ec nella primavera del 1911. Assegnato come alfiere al 1\u00ba Reggimento Ulani \"Imperatore Alessandro III\" a Ostrovo, a pochi chilometri dalla frontiera russa, nel 1912 fu nominato sottotenente.\nLa prima guerra mondiale.\nDevoto al regime autocratico del kaiser Guglielmo II, gi\u00e0 all'inizio della prima guerra mondiale comp\u00ec diverse azioni sul fronte orientale: il 2 agosto 1914 pass\u00f2 la frontiera russa col suo reggimento, che poco dopo fu trasferito a ovest. Fu in Lussemburgo, entr\u00f2 in Belgio sempre col 1\u00b0 Ulani e fronteggi\u00f2 i Francesi a Verdun, dove pass\u00f2 mesi in trincea: non c'era niente da fare per gli Ulani, in quel periodo di forzata inattivit\u00e0, e Manfred scrisse alla madre lamentando che, mentre lui passava le ore in trincea, il fratello Lothar combatteva sul fronte orientale, ma per il coraggio dimostrato per le ricognizioni sotto il fuoco nemico, ricevette la Croce di Ferro il 23 settembre 1914.\nNel maggio del 1915 fu accolta la sua domanda d'entrare nella Luftstreitkr\u00e4fte, l'aviazione tedesca: superato l'addestramento a Gro\u00dfenhain, ai primi di giugno venne destinato al 7\u00ba Reparto Complementi dell'aviazione di Colonia per un corso osservatori. Nei mesi di giugno, luglio e agosto del 1915 torn\u00f2 al fronte orientale e oper\u00f2 come osservatore aereo durante l'avanzata di Mackensen da Gorlice a Brest-Litovsk.\nIl 21 agosto, in seguito a un nuovo improvviso trasferimento, ripass\u00f2 al fronte occidentale e fu assegnato a Ostenda: qui inizi\u00f2 l'addestramento come osservatore su un \"aereo da battaglia\". Ebbe il suo primo duello aereo il 1\u00ba settembre 1915 contro un apparecchio inglese, e rientr\u00f2 senza troppi danni e senza alcun successo. Segn\u00f2 la sua prima vittoria nel corso della battaglia della Champagne abbattendo un Farman biposto, che per\u00f2 precipit\u00f2 dieci chilometri oltre le linee, in territorio alleato, per cui, secondo le regole del tempo, non gli fu accreditato.\nIl 1\u00ba ottobre 1915, durante un viaggio in treno mentre si stava recando alla Brieftauben Abteilung di Metz (BAM), Manfred conobbe il miglior pilota da caccia tedesco dell'epoca, Oswald Boelcke, che molto contribu\u00ec al suo futuro successo.\nNel novembre 1915 Richthofen and\u00f2 a Berlino per sostenere gli esami da pilota a D\u00f6beritz. Il 25 dicembre 1915 super\u00f2 il terzo esame e nel marzo del 1916 fu assegnato al 2\u00ba Stormo da combattimento, in quel periodo a Verdun. Ebbe la sua prima vittoria da pilota da caccia abbattendo un Nieuport sul forte di Douamont il 26 aprile 1916, ma anche stavolta l'aereo cadde entro le linee francesi, cos\u00ec non gli fu accreditato.\nNel giugno del 1916 venne trasferito in Russia con tutto il suo reparto, e oper\u00f2 prevalentemente come bombardiere dalla base di Kowel. In agosto Boelcke arriv\u00f2 a Kowel per visitare il fratello e cercare piloti per lo stormo da caccia che gli era stato ordinato di organizzare e portare in combattimento sul Somme, cos\u00ec chiese personalmente a Richthofen se volesse farne parte. Questi accett\u00f2, e il 17 settembre 1916, nei pressi di Cambrai, costrinse un aereo inglese all'atterraggio nei pressi di un campo volo tedesco: fu la sua prima vittoria ufficialmente riconosciuta.\nAlla fine del 1916, in occasione della sua sedicesima vittoria, fu decorato con il Pour le M\u00e9rite, il pi\u00f9 prestigioso premio militare tedesco della prima guerra mondiale, una croce smaltata di blu chiamata anche \"Blauer Max\" e gli fu affidato il comando della Jasta 11 (abbreviativo di Jagdstaffel, squadriglia da caccia), che in seguito sarebbe diventata nota come \"il Circo Volante\" in virt\u00f9 dei vivaci colori che decoravano gli apparecchi ma anche per l'abilit\u00e0 dei piloti, scelti attentamente da Richtofen. Tra di essi c'erano il fratello di Manfred, Lothar, e il cugino Wolfram. Tra i componenti della squadriglia spiccava il nome, divenuto poi famoso, di Hermann G\u00f6ring, futuro capo della Luftwaffe e massimo gerarca nazista.\nL'appellativo di \"Barone Rosso\" gli venne appunto dal fatto che molti degli aerei da lui pilotati, a partire dall'Albatros D.III, erano completamente dipinti di rosso. Abbattuto senza conseguenze a met\u00e0 marzo del 1917, continu\u00f2 a cogliere una vittoria dopo l'altra. Il 24 giugno 1917 ricopr\u00ec l'incarico di comandante di una nuova unit\u00e0 appena formata, il Primo stormo da caccia, che comprendeva le squadriglie 4, 6, 10 e 11. Questo Jagdgeschwader (stormo da caccia) doveva essere un'unit\u00e0 autosufficiente, con lo scopo di ottenere la superiorit\u00e0 aerea in settori decisivi, per contrastare le sempre pi\u00f9 consistenti formazioni del Royal Flying Corps britannico.\nL'ultima missione.\nIl 21 aprile 1918 decoll\u00f2 dal campo di Cappy con altri nove piloti, fra cui suo cugino Wolfram von Richthofen, che era alle sue prime missioni di guerra: insieme incontrarono i Sopwith Camel della 209\u00aa squadriglia della neoistituita Royal Air Force. Il giovane tenente canadese Wilfrid May vide che Wolfram von Richthofen restava, come lui, ai margini del combattimento aereo, e gli and\u00f2 in caccia mettendosi in coda. Accorgendosi che suo cugino era in pericolo, il Barone Rosso insegu\u00ec Wilfrid May, il quale, con la mitragliatrice inceppata, cercava di allontanarsi. Questa era di solito la sua tecnica abituale: cercare gli aerei in difficolt\u00e0 e prenderli in caccia. Tuttavia stava sempre attento a non portarsi sulle linee nemiche, ma quel giorno non prese questa precauzione. Forse a causa della stanchezza fu certamente poco prudente nel sorvolare a bassa quota le linee nemiche.\nVedendo il triplano di Manfred von Richthofen in procinto d'attaccare May, il capitano Arthur Roy Brown, altro pilota canadese, decise a sua volta di attaccare il Barone Rosso. Ben presto i tre aerei si ritrovarono a bassissima quota sulla terra di nessuno che separava i due fronti. Richthofen desistette dall'inseguimento, ma sembra che avesse calcolato male la sua posizione per cui, quando fece la virata per tornare indietro, sorvol\u00f2 una delle zone pi\u00f9 munite del fronte della Somme. Colpito da proiettili provenienti dalle trincee, il triplano atterr\u00f2 intatto in una zona controllata dagli australiani.\nAlcuni testimoni oculari raccontarono che von Richthofen era gi\u00e0 morto, riverso sulla cloche; altri che sopravvisse ancora alcuni minuti prima di emettere un ultimo sospiro, \"Kaputt\", riferito al suo aeroplano. Un caccia inglese lasci\u00f2 cadere sul campo-base tedesco di Cappy il seguente messaggio: \"AL CORPO D'AVIAZIONE TEDESCO. Il capitano barone Manfred von Richtofen \u00e8 stato ucciso in battaglia il 21 aprile 1918 e seppellito con tutti gli onori militari\". Il capitano Brown, ritenuto uno dei possibili abbattitori del Barone Rosso, non rivendic\u00f2 mai ufficialmente la vittoria; recenti ricerche ne attribuiscono l'abbattimento al sergente mitragliere Cedric Popkin oppure all'artigliere Robert Buie o, il pi\u00f9 probabile tra tutti questi, all\u2019artigliere \"Snowy\" Evans. Tali soldati facevano tutti parte della contraerea australiana della 1st AIF.\nVon Richthofen avrebbe compiuto da l\u00ec a undici giorni il suo ventiseiesimo compleanno.\nSepoltura.\nLe sue spoglie furono ospitate nel cimitero del villaggio di Bertangles, vicino ad Amiens. Finita la guerra, nel 1919 furono traslate nel Cimitero Militare Tedesco di Fricourt, sulla Somme. Il 16 novembre 1925 il feretro del \"Barone Rosso\" attravers\u00f2 il Reno e fu accolto da una folla raccolta a Kehl, gli furono tributati grandi funerali di Stato e fu seppellito insieme ai pi\u00f9 grandi eroi tedeschi nell'Invalidenfriedhof a Berlino. Dopo la seconda guerra mondiale, questo cimitero si ritrov\u00f2 nel settore Est di Berlino: allora la famiglia, temendo che la tomba non venisse pi\u00f9 curata, chiese e ottenne, nel 1976, la traslazione delle spoglie a Wiesbaden, nella cappella di famiglia, vicino a sua madre e sua nonna."}
{"id": "18282", "revid": "7", "url": "https://it.wikipedia.org/wiki?curid=18282", "title": "Barone rosso", "text": ""}
{"id": "18285", "revid": "7", "url": "https://it.wikipedia.org/wiki?curid=18285", "title": "Barone Rosso", "text": ""}
{"id": "18303", "revid": "7", "url": "https://it.wikipedia.org/wiki?curid=18303", "title": "Calendario Giuliano", "text": ""}
{"id": "18305", "revid": "7", "url": "https://it.wikipedia.org/wiki?curid=18305", "title": "Calendario Romano", "text": ""}
{"id": "18306", "revid": "7", "url": "https://it.wikipedia.org/wiki?curid=18306", "title": "Calendario Rivoluzionario Francese", "text": ""}
{"id": "18308", "revid": "2039709", "url": "https://it.wikipedia.org/wiki?curid=18308", "title": "Falce e martello", "text": "La falce e martello () \u00e8 un simbolo politico del movimento operaio. Dapprima simbolo condiviso delle organizzazioni socialiste e comuniste, nel corso del Novecento la \"falce e martello\" \u00e8 diventato il simbolo del comunismo per eccellenza, divenendo emblema classico dei partiti comunisti.\nSimbologia e storia.\nSin dal medioevo il martello, spesso associato ad altri attrezzi, identificava negli stemmi le corporazioni artigianali.\nNell'emblema dell'Austria, un'aquila imperiale turrita, reca negli arti inferiori, oltre a una catena spezzata (a simboleggiare la libert\u00e0) anche una falce e un martello, se separati e tenuti ognuno in un arto dell'animale, a rappresentare rispettivamente la classe contadina e quella dei lavoratori .\nIn ambiente massonico, la falce rappresenta la filosofia mentre il martello la forza nel cosiddetto \"quadro della loggia\".\nLe organizzazioni proletarie dell'Europa occidentale scelsero il martello come proprio simbolo di classe nella seconda met\u00e0 del XIX secolo.\nAlla vigilia della rivoluzione russa il martello era un simbolo della classe operaia diffuso e riconosciuto tra le file del movimento rivoluzionario russo, mentre nell'araldica russa dell'epoca la falce \u00e8 frequente negli stemmi di molti villaggi e cittadine, a rappresentazione del raccolto e del lavoro agricolo.\nDalla rivoluzione russa.\nI due attrezzi vennero scelti come simboli (comunque non esclusivi) della classe lavoratrice e rappresentavano l'unit\u00e0 tra i lavoratori agricoli e industriali. Fu Lenin a decidere di sovrapporli nella maniera popolarmente conosciuta, mentre fu la vittoria della rivoluzione bolscevica a decretarne il successo.\nNella neonata Russia sovietica il simbolo della falce e martello fu adottato per decisione governativa tra la fine di marzo e l'inizio di aprile del 1918 e ratificato nel V congresso dei Soviet il 10 giugno 1918. La sua prima apparizione su un documento ufficiale \u00e8 del 26 giugno 1918, su un documento del Sovnarkom della RSFSR.\nFino ai primi anni del Novecento il movimento operaio italiano era rappresentato da una molteplicit\u00e0 di simboli che facevano riferimento agli strumenti del lavoro manuale. La falce era gi\u00e0 presente su molti vessilli delle leghe contadine ancor prima dell'utilizzo \"ufficiale\" nel simbolo sovietico. Dal 1919 anche il Partito Socialista Italiano adott\u00f2 ufficialmente come simbolo quello ufficiale dei Soviet (falce e martello su sole nascente in corona di spighe), soprattutto a causa della riforma elettorale che consigliava l'unificazione dei simboli sul piano nazionale. Il PSI successivamente mut\u00f2 il proprio simbolo dopo la scissione del 1921 del Partito Comunista d'Italia (che mantenne il simbolo dei Soviet aggiungendoci una stella per affermare l'appartenenza alla III internazionale) apponendo sotto il simbolo della falce e martello un libro aperto.\nDiffusione.\nLa falce e martello era presente, oltre che sulla Bandiera dell'Unione Sovietica e di molte delle Repubbliche che ne facevano parte, in quella di altri Stati comunisti e socialisti seppur per brevi periodi, come nel caso dell'Albania nel 1944.\nAttualmente nessuno Stato derivato dalla dissoluzione del URSS mantiene falce e martello nel proprio vessillo nazionale eccetto la Transnistria, nazione non riconosciuta internazionalmente. Anche due Oblast' russi conservano ancora la falce e martello nel proprio emblema: l'Oblast' di Vladimir, l'Oblast' di Brjansk. Anche la citt\u00e0 russa d'Or\u00ebl conserva la falce e martello nel sua bandiera.\nMolti partiti comunisti in tutto il mondo, invece, utilizzano ancora la falce e martello come segno distintivo.\nI trockijsti adottano talvolta un simbolo della falce e martello simile, ma orientato specularmente ovvero con l'incavo della falce orientato verso destra e all'interno del quale \u00e8 inscritto il numero 4 (riferimento alla Quarta Internazionale).\nIn Italia.\nLa falce e martello \u00e8 stata il simbolo del Partito Socialista Italiano dal 1919, ed \u00e8 rimasta presente nel logo del partito fino al 1987. Dal 1978, nel terzo anno della segreteria di Bettino Craxi, si \u00e8 aggiunto al simbolo socialista un garofano rosso. Anche il Partito Socialista dei Lavoratori Italiani di Giuseppe Saragat adott\u00f2 inizialmente, nel 1947, il simbolo della falce e martello, attraversato da tre frecce. Nella versione disegnata da Renato Guttuso nel 1953 (da notare che in caratteri Unicode la falce e martello si rappresenta con U+262D (\u262d)), ha rappresentato l'emblema del Partito Comunista Italiano fino al suo scioglimento, nel 1991, e seppur notevolmente rimpicciolita ha continuato ad essere rappresentata ai piedi della quercia nell'icona elettorale del PDS fino alla trasformazione in Democratici di Sinistra nel 1998.\nFu anche presente nel simbolo del PSIUP, Partito Socialista di Unit\u00e0 Proletaria dalla sua nascita nel 1964 sino allo scioglimento del partito nel 1972. Dopo lo scioglimento e la confluenza della maggioranza degli aderenti nel PCI e di altri nel PSI, la parte rimasta autonoma utilizz\u00f2 il simbolo per il PdUP. Anche Democrazia Proletaria lo adott\u00f2.\nAttualmente adottano la falce e martello il Partito della Rifondazione Comunista, il Partito Comunista Italiano, il Partito Comunista, il Partito Comunista dei Lavoratori, il Partito di Alternativa Comunista, Sinistra Anticapitalista , il Partito Marxista-Leninista Italiano, il Partito dei CARC e molte altre organizzazioni e movimenti minori che si richiamano al marxismo.\nL'assenza della \"falce e martello\" dal simbolo della lista \"La Sinistra l'Arcobaleno\" alle Elezioni politiche del 2008 ha causato scalpore e polemiche. Il simbolo era comunque presente in tale tornata elettorale poich\u00e9 usato dalle liste di Sinistra Critica (nella sua versione originale, gialla su sfondo rosso) e del Partito Comunista dei Lavoratori (con gli attrezzi rossi su sfondo azzurro). Esattamente l'anno dopo, per le Elezioni Europee 2009, i due maggiori partiti comunisti italiani (Prc e Pdci) hanno abbandonato l'arcobaleno - indicato come una delle cause del flop elettorale del 2008 - tornando al vecchio simbolo comunista.\nIl dibattito europeo sulla messa al bando.\nNel 2005, a seguito della proposta avanzata dalla Germania di rendere reato l'esposizione della svastica su tutto il territorio dell'Unione europea, un europarlamentare lituano di centrodestra e uno di estrema destra ungherese, chiesero la messa al bando anche della falce e martello nel territorio dell'Unione Europea per rispetto delle vittime del totalitarismo sovietico. La richiesta venne sostenuta , e Stati come l'Ungheria, la Lituania, la Lettonia, la Polonia e la Moldavia assunsero provvedimenti legislativi per vietarne l'uso pubblico all'interno del territorio nazionale. La proposta incontr\u00f2 invece resistenza nei paesi dell'Europa occidentale, dove il simbolo di falce e martello rappresenta rilevanti formazioni politiche attive e una tradizione (socialista, trotzkista, eurocomunista) che non ha avuto responsabilit\u00e0 storiche nelle politiche repressive attuate dal totalitarismo sovietico o da altre dittature di ispirazione marxista-leninista."}
{"id": "18310", "revid": "77358", "url": "https://it.wikipedia.org/wiki?curid=18310", "title": "Religione cattolica", "text": ""}
{"id": "18312", "revid": "2227721", "url": "https://it.wikipedia.org/wiki?curid=18312", "title": "Consiglio dell'Unione europea", "text": "Il Consiglio dell'Unione europea (denominato in questo modo dal trattato di Lisbona del 2007), noto anche come Consiglio dei ministri europei, in precedenza come Consiglio speciale dei ministri, detiene - insieme al Parlamento europeo - il potere legislativo nell'Unione europea.\nIn Consiglio sono rappresentati i governi dei 27 Stati membri dell'UE; esso \u00e8 stato descritto da alcune fonti come una camera alta dell'organo legislativo dell'Unione, sebbene non sia questa la dicitura presente nei trattati. Ha sede principale a Bruxelles nel Palazzo Europa dal 2017 e sede secondaria nel Palazzo Justus Lipsius. Non \u00e8 da confondere con il Consiglio d'Europa, che \u00e8 un'organizzazione internazionale del tutto indipendente dall'Unione europea.\nVa tenuto inoltre distinto (bench\u00e9 strettamente collegato) dal Consiglio europeo, un organo dell'Unione europea senza potere normativo ma titolare dell'indirizzo politico (assegnato a tempo pieno e con durata prolungata al suo presidente, attualmente Charles Michel) e composto dalle massime cariche dell'esecutivo dei Paesi dell'Unione europea (i capi di Stato o di governo).\nDescrizione.\nComposizione.\nIl Consiglio \u00e8 composto dai sensi dell'art. 16 del Trattato sull'Unione europea, da un rappresentante di ciascuno Stato membro a livello ministeriale che possa impegnare il governo dello Stato membro, scelto in funzione della materia oggetto di trattazione. Tale ampia formulazione consente una maggiore flessibilit\u00e0, e dunque una maggiore discrezionalit\u00e0 da parte degli Stati, rispetto alla previsione della necessaria partecipazione di un ministro: ordinamenti federali come quello tedesco, infatti, nelle materie di competenza dei singoli \"L\u00e4nder\", non hanno un unico ministro, ma un ministro per ogni \"Land\", e la previsione della partecipazione di un \"ministro\" creerebbe difficolt\u00e0 di individuazione.\nEsso si riunisce in varie formazioni: a seconda della questione all'ordine del giorno, infatti, ciascuno Stato membro sar\u00e0 rappresentato da un rappresentante a livello ministeriale responsabile di quell'argomento (affari esteri, affari sociali, trasporti, agricoltura, ecc.), pi\u00f9 il commissario europeo responsabile del tema in esame.\nLa presidenza del Consiglio dei ministri \u00e8 assunta a rotazione da uno Stato membro ogni sei mesi.\nLe formazioni in cui si riunisce il consiglio sono dieci, il trattato sul funzionamento dell\u2019Unione Europea ne individua espressamente solo 2.\nAi sensi dell\u2019art. 236 TFUE \u201cil Consiglio europeo adotta a maggioranza qualificata \u2026 una decisione che stabilisce l'elenco delle formazioni del Consiglio\u2026\u201d.\nConformandosi a quanto previsto in tale disposizione il Consiglio Europeo ha adottato la decisione UE 2009/878 del 1 dicembre 2009 (poi modificata dalla decisione UE 2010/594).\nAl momento le formazioni in cui si riunisce il consiglio sono le seguenti:\nPoteri e compiti.\nIl Consiglio, congiuntamente al Parlamento europeo, esercita la funzione legislativa e la funzione di bilancio; coordina le politiche economiche generali degli Stati membri; definisce e implementa la politica estera e di sicurezza comune; conclude, a nome dell'Unione, accordi internazionali tra l'Unione e uno o pi\u00f9 Stati o organizzazioni internazionali; coordina le azioni degli Stati membri e adotta misure nel settore della cooperazione di polizia e giudiziaria in materia penale.\nPresidenza.\nLa Presidenza del Consiglio spetta a ciascuno Stato membro per la durata di un semestre, secondo un sistema a rotazione semestrale stabilito da una deliberazione a maggioranza qualificata del Consiglio Europeo (vd art. 16 par. 9 TUE e art. 236 TFUE)\nFunzionamento.\nIl Consiglio Affari generali assicura la coerenza dei lavori delle varie formazioni del Consiglio: prepara infatti le riunioni e ne assicura il seguito.\nIl comitato dei rappresentanti permanenti (COREPER) dei governi degli Stati membri \u00e8 responsabile della preparazione dei lavori del Consiglio. \u00c8 all'interno delle riunioni del COREPER che si svolgono gran parte delle discussioni e dei negoziati tra gli Stati membri.\nGli atti del Consiglio possono assumere la forma di regolamenti, direttive, decisioni, azioni comuni o posizioni comuni, raccomandazioni oppure pareri. Il Consiglio pu\u00f2 inoltre adottare conclusioni, dichiarazioni e risoluzioni. Le deliberazioni vengono adottate a maggioranza semplice, qualificata o all'unanimit\u00e0, in base all'ambito di pertinenza.\nPer la determinazione della maggioranza qualificata, fu introdotto con il Trattato di Nizza il sistema del \"voto ponderato\", che attribuiva a ciascun Stato membro un determinato numero di voti (rapportato alla popolazione, con delle correzioni che riequilibravano la rappresentativit\u00e0 degli Stati meno popolati). Si riteneva raggiunta la maggioranza qualificata qualora:\nOgni Paese membro avrebbe inoltre potuto chiedere l'applicazione di un'ulteriore condizione, per assicurare che la maggioranza dei votanti rappresentasse almeno il 62% della popolazione totale dell'Unione europea.\nIn seguito all'approvazione del trattato di Lisbona (2007), fu prevista l'adozione a partire dal 31 ottobre 2014 del sistema della \"doppia maggioranza\", in base al quale una decisione a maggioranza qualificata deve avere il supporto:\nFu tuttavia previsto un periodo transitorio, conclusosi il 31 marzo 2017, durante il quale ogni Stato avrebbe potuto richiedere l'applicazione del vecchio metodo di ponderazione dei voti per l'approvazione di una delibera."}
{"id": "18314", "revid": "1528507", "url": "https://it.wikipedia.org/wiki?curid=18314", "title": "Organizzazioni europee", "text": "Diverse organizzazioni, istituzioni ed organismi internazionali hanno come loro ambito principale di riferimento l'Europa.\nDa queste, vanno distinte le istituzioni facenti propriamente parte dell'Unione europea. Queste ultime, secondo il trattato di Nizza ed il trattato di Lisbona, sono di seguito elencate sotto la voce Unione europea.\nOrganizzazioni esistenti.\nOrganizzazioni settoriali\nLo Spazio economico europeo (SEE) invece non \u00e8 un'organizzazione ma un accordo fra la UE e tre stati dell'EFTA."}
{"id": "18315", "revid": "217", "url": "https://it.wikipedia.org/wiki?curid=18315", "title": "Richard P. Feynman", "text": ""}
{"id": "18316", "revid": "217", "url": "https://it.wikipedia.org/wiki?curid=18316", "title": "Feynman", "text": ""}
{"id": "18329", "revid": "484362", "url": "https://it.wikipedia.org/wiki?curid=18329", "title": "Vicar", "text": "Biografia.\nDurante gli studi per diventare ingegnere elettronico, cominci\u00f2 una collaborazione con una piccola compagnia teatrale per poi seguire un corso d'arte presso l'Universidad T\u00e9cnica del Estado; dopo la laurea in ingegneria nel 1956, esord\u00ec come disegnatore nel 1957 pubblicando le sue opere si un supplemento settimanale per bambini del quotidiano \"\"El Mercurio\", \"Mampato\" e, successivamente, realizzando illustrazioni per i periodici \"Barrabases\", \"El Ping\u00fcino\" e \"Topaze\"\". Il suo esordio come fumettista avvenne pubblicando su \"Barrabases\" le serie \"Locut\u00edn\" e \"Hipolito y Camilo.\"\nUno dei personaggi pi\u00f9 noti di questo periodo fu \"Huaso Ram\u00f3n\" e, dal 1959, realizza diverse serie a strisce senza personaggi fissi per la rivista \"El Saquero\".\nSi trasfer\u00ec nel 1960 in Spagna, a Barcellona dove visse fino al 1965 collaborando con le agenzie Selecciones Ilustradas e Bardon Art e partecipa alla realizzazione del primo lungometraggio animato spagnolo, \"El mago de los sue\u00f1os\" (1966); qui continu\u00f2 il suo lavoro su altre serie comiche (\"Once Upon a Time\", \"Bang Bang Sam\", \"Qu\u00e9 Gente!\"), distribuite anche in Gran Bretagna e Germania. Nella met\u00e0 degli anni sessanta, collabor\u00f2 con lo studio di Francisco Maci\u00e1n, importante animatore spagnolo, realizzando \"storyboard\" per molti lungometraggi distribuiti in Spagna e Per\u00f9. Alla fine degli anni sessanta realizza la serie a fumetti \"\"El Guaso Ram\u00f3n\" pubblicata sul supplemento del quotidiano cileno \"La Tercera\"\".\nQuando \u00e8 ancora in Spagna inizia a collaborare con la casa editrice danese Gutemberghus, che poi divenne nota come Egmont, realizzando per oltre trent'anni storie a fumetti con personaggi Disney. Esord\u00ec con una storie di tre tavole con Qui, Quo, Qua, pubblicata nel 1972. Il suo stile, ispirato a quello di Carl Barks, port\u00f2 a pensare che fossero realizzate proprio da quest'ultimo, equivoco nato dal fatto che sulle tavole non venivano indicati gli autori. Nel 1977 e nel 1980 realizz\u00f2 i seguiti di due note storie di Barks: \"Zio Paperone e i micro-paperi\" (1966) e \"Zio Paperone e la Stella del Polo\" (1953). Gli vengono affidate anche alcune storie sceneggiate da Barks stesso: \"Go Slowly, Sands of Time\" (\"Zio Paperone e il segreto della giovinezza)\", \"Hang Gliders Be Hanged\" (\"Paperino in: Andiamoci piano con il deltaplano!\") e \"Gyro Gearloose - The Flying Carpet\" (\"Archimede Pitagorico e il tappeto volante\"). contemporaneamente al sul impegno per la Egmont, collabor\u00f2 alla rivista umoristica \"Ganso\" nel 1973 e, all'inizio degli anni ottanta, la serie \"El Huaso Ram\u00f3n\", \"Quevedo\" e \"Paquita\" vennero pubblicate nei supplementi di \"La Tercera\". Negli anni Novanta si trasfer\u00ec in Argentina dove si occup\u00f2 della supervisione del lavoro di altri disegnatori della Egmont; poi si trasfer\u00ec a Santiago del Cile dove continu\u00f2 a realizzare nuove storie attraverso il Vic Art Studio.\nNel giugno 1994 incontr\u00f2 personalemente Barks i quale gli disse, incontrandolo:\nMor\u00ec nel 2012 all'et\u00e0 di 77 anni malato di leucemia."}
{"id": "18331", "revid": "1833487", "url": "https://it.wikipedia.org/wiki?curid=18331", "title": "Automa", "text": ""}
{"id": "18334", "revid": "394", "url": "https://it.wikipedia.org/wiki?curid=18334", "title": "Arco (sport)", "text": ""}
{"id": "18336", "revid": "77358", "url": "https://it.wikipedia.org/wiki?curid=18336", "title": "Siae", "text": ""}
{"id": "18337", "revid": "827882", "url": "https://it.wikipedia.org/wiki?curid=18337", "title": "Glossario fisico", "text": ""}
{"id": "18342", "revid": "123729190", "url": "https://it.wikipedia.org/wiki?curid=18342", "title": "Ons Heemecht", "text": "Ons Heemecht (\"La nostra terra madre\") \u00e8 l'inno nazionale del Granducato di Lussemburgo.\nStoria.\nIl testo fu scritto, in lingua lussemburghese, da Michel Lentz (1820-1893) nel 1859; la musica \u00e8 di Jean-Antoine Zinnen (1827-1898) e risale al 1864. \u00c8 inno nazionale lussemburghese dal 1895. \nLa prima interpretazione pubblica si tenne il 5 giugno 1864, a Ettelbruck. Si tratta di una melodia dolce, lenta, posata, che rende la dolcezza che caratterizza il paesaggio lussemburghese.\nUn inno nazionale precedente a questo venne cantato dal 1839 al 1864 sulla musica di \"To Anacreon in Heaven\" del compositore inglese John Stafford Smith, successivamente divenuta l'inno nazionale statunitense \"The Star-Spangled Banner\" con le parole della poesia di Francis Scott Key \"The Defence of Fort McHenry\".\nTesto.\nLa versione ufficiale \u00e8 composta solo dalle strofe 1 e 4."}
{"id": "18347", "revid": "124384094", "url": "https://it.wikipedia.org/wiki?curid=18347", "title": "753 a.C.", "text": ""}
{"id": "18348", "revid": "656701", "url": "https://it.wikipedia.org/wiki?curid=18348", "title": "57 (numero)", "text": "Cinquantasette (cf. latino \"quinquaginta septem\", greco \"\u1f11\u03c0\u03c4\u1f70 \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 56 e prima del 58."}
{"id": "18349", "revid": "554814", "url": "https://it.wikipedia.org/wiki?curid=18349", "title": "58 (numero)", "text": "Cinquantotto (cf. latino \"duodesexaginta\", greco \"\u1f40\u03ba\u03c4\u1f7c \u03ba\u03b1\u1f76 \u03c0\u03b5\u03bd\u03c4\u03ae\u03ba\u03bf\u03bd\u03c4\u03b1\") \u00e8 il numero naturale dopo il 57 e prima del 59.\nLeggende metropolitane.\nSecondo una leggenda metropolitana particolarmente diffusa nel nord Italia e non basata su ricerche scientifiche, affiggere un cartello con scritto in nero a caratteri grandi il numero 58 terrebbe lontano le mosche. Tale tesi si basa sulla presupposizione che l'insetto vedrebbe nel cartello il pericolo di una ragnatela, tenendosi quindi a distanza.."}
{"id": "18350", "revid": "217", "url": "https://it.wikipedia.org/wiki?curid=18350", "title": "Decadimento gamma", "text": ""}
{"id": "18353", "revid": "287204", "url": "https://it.wikipedia.org/wiki?curid=18353", "title": "Altitudine", "text": "L'altitudine \u00e8 la distanza verticale di un oggetto dal livello del mare, ossia l'altezza sul livello del mare, o altezza assoluta, una delle tre coordinate geografiche terrestri assieme alla latitudine e alla longitudine. Il termine generico altezza si riferisce invece all'altezza relativa, ovvero la distanza di un oggetto da un livello di riferimento arbitrario ossia la differenza tra le altitudini di due diversi luoghi, ad esempio tra la vetta di una montagna e il fondovalle o tra un aeromobile e il terreno sottostante.\nDescrizione.\nNel sistema internazionale di unit\u00e0 di misura, l'altitudine viene misurata in metri sul livello del medio mare, mentre negli Stati Uniti d'America e nel Regno Unito viene solitamente misurata nel sistema anglosassone, cio\u00e8 in piedi.\nSuperfici isoipse coincidono con le superfici equipotenziali gravitazionali a meno di variazioni locali della gravit\u00e0 terrestre. La pressione atmosferica e la densit\u00e0 dell'aria diminuiscono circa esponenzialmente con l'aumento dell'altitudine. L'altitudine si misura comunemente attraverso l'altimetro oppure ricorrendo a misure geodetiche di triangolazione trigonometrica tramite teodoliti o livelli. Convenzionalmente come altitudine di un centro abitato comunale si prende a riferimento il luogo esatto dove \u00e8 posto il Municipio del comune stesso.\nIpsografia.\nL'ipsografia \u00e8 lo studio delle altitudini. L'altitudine media delle terre emerse \u00e8 compresa tra i 500 e i 600\u00a0m cos\u00ec ripartita tra i continenti:\nLe maggiori altitudini terrestri sono rappresentate dalle montagne, la cui cima pi\u00f9 elevata, l'Everest raggiunge circa gli 8.850 metri sul livello del mare, praticamente molto poco rispetto al raggio terrestre (6.378,14\u00a0km): se si rappresentasse il globo terrestre con una sfera di un metro di raggio infatti si dovrebbe rappresentare l'Everest con appena un rilievo di un millimetro, dato che in proporzione \u00e8 circa 1/720 del raggio terrestre."}
