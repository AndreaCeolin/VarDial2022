{"id": "28132", "revid": "1091378", "url": "https://it.wikipedia.org/wiki?curid=28132", "title": "Pentagramma (geometria)", "text": "Il pentagramma (dal greco \"pente\", \"cinque\" e \"gramma\", \"linea\") \u00e8 un poligono, intrecciato e stellato, una stella a cinque punte, formata da cinque segmenti intersecantisi. Pu\u00f2 essere regolare o irregolare.\nUn pentagramma regolare pu\u00f2 essere formato da un pentagono regolare o estendendo i suoi lati, o disegnando le sue diagonali. La figura risultante contiene varie lunghezze correlate dalla proporzione aurea. Si tratta del pi\u00f9 semplice poligono stellato unicursale.\nIl pentagramma come simbolo.\nFu una forma geometrica molto cara ai pitagorici, forse anche perch\u00e9 le congiunzioni di Venere col Sole disegnano un pentagramma nel cerchio dello zodiaco, detto \"pentagramma di Venere\".\nIn forma irregolare \u00e8 uno dei simboli bahai. \nIn Italia, negli anni di piombo, il pentagramma, che compariva tra la lettera \"B\" e la lettera \"R\", bianca su sfondo rosso, o scura su sfondo chiaro, \u00e8 stato il simbolo delle Brigate Rosse.\nIl Marocco e l'Etiopia hanno pentagrammi come loro simboli nazionali.\nI pentagrammi erano usati simbolicamente nell'antica Grecia e in Babilonia, e sono usati oggi come simbolo di fede da molti Wiccan, simile all'uso della croce da parte dei cristiani. Il pentagramma ha associazioni magiche. Molte persone che praticano il paganesimo moderno, con tutti i suoi poteri magici e le sue fedi pagane, indossano gioielli che incorporano il simbolo. Una volta i cristiani usavano comunemente il pentagramma per rappresentare le Sante Piaghe.\nIl pentagramma \u00e8 anche usato come simbolo da altri sistemi di credenze ed \u00e8 associato alla Massoneria."}
{"id": "28135", "revid": "554814", "url": "https://it.wikipedia.org/wiki?curid=28135", "title": "Pentagramma (musica)", "text": "Nella notazione musicale, il pentagramma o rigo musicale \u00e8 costituito da cinque linee parallele. Le linee individuano quattro spazi. Sulle linee e negli spazi si scrivono le note, le pause ed altri simboli. Il nome deriva dalle parole greche \"\u03c0\u03ad\u03bd\u03c4\u03b1\" (\"penta;\" cinque) e \"\u03b3\u03c1\u03ac\u03bc\u03bc\u03b1\" (\"gramma;\" scrittura, lettera). La numerazione delle linee e degli spazi viene, per convenzione, effettuata con ordine crescente dal basso verso l'alto. \nLa sua storia parte dal IX secolo d.C. con il passaggio dalla notazione adiastematica (senza rapporto esatto di intervalli) a un primo esempio di notazione diastematica (dove le altezze sono determinate) con la breve parentesi della notazione daseiana e, in seguito, l'introduzione di una linea tirata a secco - cio\u00e8 incisa a pressione sulla pergamena - e poi disegnata. In seguito le linee divennero due, contraddistinte dalle lettere C (DO) e F (FA), colorate rispettivamente in rosso e giallo, per poi passare alle quattro del tetragramma, introdotto poco dopo l'anno Mille da Guido Monaco. \nL'attuale pentagramma risale invece al pratico Ugolino da Forl\u00ec.\nCaratteristiche.\nIl pentagramma pu\u00f2 essere:\nA volte il pentagramma triplo \u00e8 usato anche da compositori in brani pianistici di notevole complessit\u00e0, come da Claude Debussy nei \"Pr\u00e9ludes\" \"(Feux d'artifice)\".\nNella prima misura di ogni pentagramma viene specificata la chiave, seguita dall'armatura di chiave. L'indicazione del metro avviene soltanto ad inizio brano (salvo cambiamenti)."}
{"id": "28136", "revid": "827882", "url": "https://it.wikipedia.org/wiki?curid=28136", "title": "Arenaria", "text": "L'arenaria (pietra arenaria se intesa come materiale lapideo) \u00e8 una roccia sedimentaria composta di granuli dalle dimensioni medie di una sabbia. I granuli possono avere varia composizione mineralogica, in funzione dell'area di provenienza. Tra i grani pi\u00f9 resistenti all'abrasione e all'alterazione chimica, comunemente abbondano quelli di quarzo, minerale che, proprio per la sua resistenza, \u00e8 uno dei costituenti pi\u00f9 comuni di queste rocce. I granuli sono tra loro legati da un cemento, originato dalla precipitazione chimica di minerali formati da ioni presenti nelle acque circolanti fra i pori interstiziali; comunemente come cemento si rinviene il carbonato di calcio, sia sotto forma di calcite, che di aragonite, meno abbondantemente la silice o talvolta un ossido di ferro.\nCaratteristiche e origine.\nL'arenaria \u00e8 una roccia clastica, che si forma per cementazioni di sabbie in periodi e strati diversi. Il trasporto dei sedimenti sabbiosi \u00e8 dovuto all'azione del vento in ambiente subaereo, o all'azione di correnti d'acqua nei fiumi, nei laghi e nei mari. Talora queste rocce contengono particolari strutture sedimentarie, come i \"ripple marks\", che testimoniano il tipo e l'energia della corrente responsabile della loro deposizione.\nLe arenarie, insieme con le marne, le peliti e le calcareniti, sono le rocce pi\u00f9 comuni dei depositi di avanfossa, comunemente conosciuti con il nome di flysch. La deposizione delle arenarie di avanfossa \u00e8 legata all'azione di correnti di torbida, capaci di trasportare per distanze enormi grandi masse di sedimento a distanze variabili rispetto alla linea di costa. Gli strati arenacei, aventi spessore variabile in base al volume della torbida e alla prossimalit\u00e0 o distalit\u00e0 dall'area sorgente del sedimento, occupano solitamente la parte basale dei depositi torbiditici (livelli Ta, Tb e Tc di Bouma, 1962). Le arenarie del livello Ta di Bouma sono organizzate in potenti strati massivi, che alla base possono presentare impronte di fondo dovute all'effetto del passaggio della corrente sul substrato gi\u00e0 deposto.\nIl livello arenaceo Tb \u00e8 contraddistinto da lamine piane, mentre il Tc presenta strutture particolari, come ripple marks e lamine convolute. Alla base degli strati arenacei dei depositi di avanfossa sono molto comuni impronte di fondo biogeniche (tracce fossili). Le arenarie di avanfossa hanno granulometria variabile e spesso sono gradate, ossia la dimensione dei granuli diminuisce dalla base al tetto dello strato. In Italia le arenarie di avanfossa sono molto diffuse in Appennino Settentrionale e appartengono a formazioni che hanno nomi differenti spostandosi dal Mar Tirreno al Mare Adriatico (\"Macigno delle Cinque Terre\", \"Psedomacigno\", \"Macigno di Barga\", \"Macigno dei Monti del Chianti\", Arenarie di Monte Falterona, Arenarie di Monte Cervarola, Marnoso-Arenacea, Formazione della Laga). Le correnti di torbida che le hanno originate provenivano sia dall'arco alpino, come testimoniato dalla presenza, tra i granuli, della muscovite (minerale tipico di rocce metamorfiche) e l'orientamento delle correnti di fondo, sia dalla catena appenninica in sollevamento.\nLa forma dei singoli granuli permette di ipotizzare le origini del sedimento: i granuli marini e fluviali sono generalmente da angolosi a leggermente arrotondati; quelli fluviali sono angolosi e raramente poco lucenti; i granuli eolici sono arrotondati e levigati.\nLa roccia ha un peso di volume generalmente compreso fra 2 e 2,6 tonnellate/m3, in funzione della sua composizione mineralogica e della sua porosit\u00e0.\nLa matrice e il cemento.\nIl materiale fine che solitamente si trova fra i granuli si chiama matrice e in un'arenaria tende a riempire gli spazi fra i granuli.\nDipendendo dal meccanismo di deposizione, pu\u00f2 essere considerata come \"sindeposizionale\", quando si deposita insieme ai granuli, o \"postdeposizionale\", quando si deposita una volta che i granuli si siano gi\u00e0 sedimentati. Il primo caso avviene per flocculazione diretta ovvero quando l'argilla floccula nell'acqua marina e si deposita assieme alla sabbia, oppure in presenza di correnti di torbida. Il secondo caso, invece, avviene per infiltrazione (la matrice \u00e8 introdotta meccanicamente tra i pori per infiltrazione dell'acqua) o a causa della bioturbazione causata da organismi che vivono sul fondo.\nIl cemento nelle rocce terrigene \u00e8 quasi sempre di origine diagenetica, esso pu\u00f2 derivare o dalla dissoluzione e riprecipitazione della calcite o dall'alterazione dei feldspati e delle miche che comporta la formazione di minerali argillosi.\nUtilizzando una vecchia terminologia, la quantit\u00e0 di matrice/cemento permette di potere distinguere le arenarie da altre rocce sedimentarie di origine detritica.\nUtilizzi.\nEssendo facilmente lavorabile e di bell'aspetto, l'arenaria trova vasto impiego nell'edilizia. Il centro storico di Alghero, nel nord-ovest della Sardegna, \u00e8 stato interamente costruito in arenaria gialla proveniente dalle coste, fino agli anni '50, compresi la muraglia e tutte le fortificazioni."}
{"id": "28138", "revid": "834", "url": "https://it.wikipedia.org/wiki?curid=28138", "title": "Rigo musicale", "text": ""}
{"id": "28147", "revid": "1516566", "url": "https://it.wikipedia.org/wiki?curid=28147", "title": "Vignole Borbera", "text": "Vignole Borbera (\"Vigneule Borbaja\" in piemontese, \"E Vigneue\" in ligure) \u00e8 un comune italiano di abitanti della provincia di Alessandria in Piemonte.\nSituato in val Borbera, nella piana alluvionale dell'omonimo torrente (che in frazione Precipiano confluisce nello Scrivia), \u00e8 circa a met\u00e0 strada tra Alessandria e Genova, alle pendici di Monte Spineto (468 m).\nGeografia fisica.\nTerritorio.\nIl comune fa parte dell'Unione Montana Valle Borbera e Valle Spinti; dista dal capoluogo 35\u00a0km e da Genova 48\u00a0km.\nClima.\nDal punto di vista legislativo il comune di Vignole Borbera ricade nella Classificazione climatica E in quanto i Gradi giorno della citt\u00e0 sono 2660, dunque limite massimo consentito per l'accensione dei riscaldamenti \u00e8 di 14 ore giornaliere dal 15 ottobre al 15 aprile. Ha una nevosit\u00e0 abbastanza elevata, con circa 70/80\u00a0cm annui di accumulo.\nOrigini del nome.\nIl toponimo deriverebbe dal latino \"Vineola\", termine rendibile come \"piccolo appezzamento di terreno coltivato a vigna\"; gli si associa un determinante indicante il torrente Borbera, sul cui alveo insiste il paese.\nStoria.\nS'ipotizza che il centro sia stato fondato dai romani come agro della vicina Libarna col nome di \"Vineola\".\nLe pi\u00f9 antiche informazioni sicure sulla sua esistenza datano dall'anno 1000, allorch\u00e9 viene menzionato quale territorio appartenente all'abbazia di San Pietro di Precipiano (all'epoca centro amministrativamente autonomo).\nIl territorio e l'abbazia rientravano fin dall'epoca longobarda nel grande feudo reale ed imperiale monastico dell'abbazia di San Colombano di Bobbio (PC) che gestiva in zona la Via Postumia, e che dipendeva quindi in ultima istanza dalla Santa Sede.\nDivenuto borgo fortificato, fu sottoposto alla Repubblica di Genova, che lo ricomprese territorialmente nella curia di Gavi; nel XIV secolo godette anche dello status di libero comune.\nEntrato nell'orbita del ducato di Milano, nel 1405 fu infeudato da Filippo Maria Visconti alla famiglia Lonati insieme a Varinella di Arquata Scrivia. Nel 1692, Bernardo Luigi Lonati ottenne da Carlo III di Spagna l'erezione del feudo in marchesato.\nNel 1752 pass\u00f2 ai Savoia (con Tortona) nel 1752 e ne segu\u00ec le sorti. Nel 1797 entr\u00f2 a far parte con Borghetto di Borbera della Repubblica Ligure, poi dal 1805 entr\u00f2 a far parte dell'Impero Francese e dal 1815 fece parte della Provincia di Novi nella Liguria, da cui venne staccato con il Decreto Rattazzi nel 1859, poco prima dell'Unit\u00e0 d'Italia.\nNel 1797 al comune viene accorpata la disciolta municipalit\u00e0 di Precipiano; nel 1815 ingloba Variano, che viene separata da Borghetto di Borbera.\nNel 2004 Vignole Borbera ha ricevuto l'attenzione dei media nazionali divenendo il primo comune d'Italia amministrato da un sindaco donna di nazionalit\u00e0 non italiana, l'inglese Susan Lesley Thomas, nata a Woking (Surrey) il 27 gennaio 1956, che ha ricoperto la carica dal 14 giugno 2004 al 30 agosto 2008..\nSimboli.\nDescrizione araldica dello stemma, concesso insieme al gonfalone con decreto del presidente della Repubblica il 2 giugno 1962:\nLa torre quadra si riferisce all'unica vestigia superstite dell'antica abbazia di Precipiano (la quale \u00e8 stata inglobata nella tenuta fatta costruire dalla famiglia Cauvin), l'uva rappresenta le viti che hanno dato origine al toponimo del paese e l'ape simboleggia il lavoro dell'uomo.\nSociet\u00e0.\nEvoluzione demografica.\nVignole Borbera \u00e8 composta da 951 nuclei famigliari. Nel periodo 1991-2001 ha avuto un aumento del 2,3% della popolazione secondo il censimento ISTAT, proveniente in gran parte da Genova. Comunque come si pu\u00f2 notare dal grafico la crescita demografica incomincia dal 1961.\nEtnie e minoranze straniere.\nDi seguito sono riportati i tre gruppi di stranieri pi\u00f9 consistenti (al 31 dicembre 2007):\nInfrastrutture e trasporti.\nStrade.\nVignole Borbera \u00e8 situato lungo la Strada Provinciale 140 \"di val Borbera\", che collega il comune con la Strada statale 35 dei Giovi.\nIl comune \u00e8 inoltre servito dall'Autostrada A7 \"dei Giovi\", mediante l'uscita Vignole-Arquata.\nAutobus.\nVignole \u00e8 collegata a Novi Ligure per mezzo della linea bus gestita da Autolinee Val Borbera.\nFerrovie.\nLa stazione ferroviaria pi\u00f9 vicina \u00e8 quella di Arquata Scrivia, servita dalla linea ferroviaria Torino-Genova, che dista circa 3\u00a0km dal centro di Vignole Borbera.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio \u00e8 l'Unione Sportiva Vignolese; fondata nel 1919 e successivamente rifondata, ha sempre militato nei campionati regionali piemontesi.\nAltro club basato nel comune \u00e8 la polisportiva G.S. Quattrovalli, fondata nel 1994 con il nome di Polisportiva Val Borbera.\nAi tempi della presidenza di Ernesto Cauvin, nei primi anni 1950, Vignole ha inoltre ospitato pi\u00f9 volte il ritiro precampionato del ."}
{"id": "28152", "revid": "322321", "url": "https://it.wikipedia.org/wiki?curid=28152", "title": "Bolsena", "text": "Bols\u00e9na \u00e8 un comune italiano di abitanti della provincia di Viterbo, nel Lazio; \u00e8 denominato \"La citt\u00e0 del miracolo eucaristico\", da cui la solennit\u00e0 del Corpus Domini si \u00e8 estesa a tutta la Chiesa. Dista circa 30\u00a0km da Viterbo.\nGeografia fisica.\nTerritorio.\nLa citt\u00e0 di Bolsena \u00e8 posizionata sulla sponda settentrionale del lago di Bolsena, formatosi oltre 300.000 anni fa in seguito al collasso calderico di alcuni vulcani appartenenti alla catena dei monti Volsini. Il suo territorio \u00e8 tutto compreso tra le sponde del lago, e le alture che costituivano l'orlo dell'antico cono vulcanico.\nClima.\nBolsena, che d\u00e0 il nome al lago sul quale affaccia, \u00e8 posizionata sul versante nord dell'omonimo lago ed ha un clima in genere mite grazie soprattutto alla vicinanza del lago e quindi inverni non troppo freddi. La popolazione \u00e8 di circa 3.700 abitanti ma in estate grazie al turismo sfiora le 10.000 unit\u00e0. Rare le nevicate che sono invece pi\u00f9 frequenti nei monti Volsini a est, che sfiorano i 700 m s.l.m.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 332 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nSacra rappresentazione dei Misteri di Santa Cristina\nCultura.\nCinema.\nAlcuni film girati a Bolsena:\nCucina.\nLa gastronomia di Bolsena \u00e8 basata principalmente su ricette per lo pi\u00f9 collegate ai pesci del lago. Di seguito alcuni piatti tipici di Bolsena:\nGeografia antropica.\nCentro storico.\nIl centro storico di Bolsena possiede quattro rioni: \"Castello, Santa Cristina, Borgo San Rocco, San Giovanni\".\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 381 imprese operanti nel territorio comunale, che rappresentavano l'1,63% del totale provinciale (23.371 imprese attive), hanno occupato 838 addetti, l'1,41% del dato provinciale (59.399 addetti); in media, ogni impresa nel 2015 ha occupato due persone (2,2).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Bolsena pass\u00f2 dalla provincia di Roma a quella di Viterbo.\nSport.\nPallavolo.\n\u00c8 presente da quattro anni anche la societ\u00e0 \"A.S.D. Bolsena Volley\" che partecipa al campionato femminile di Seconda Categoria.\nCiclismo.\nNel 1973 Bolsena \u00e8 stata sede di arrivo di una tappa al Giro d'Italia 1973 che partiva da Fiuggi. Il vincitore di tappa fu Roger De Vlaeminck mentre Eddy Merckx mantenne la maglia rosa.\nCalcio.\nLa principale squadra della citt\u00e0 \u00e8 la A.S.D. Indomito Bolsena partecipante al campionato di Seconda Categoria laziale girone B."}
{"id": "28154", "revid": "1745361", "url": "https://it.wikipedia.org/wiki?curid=28154", "title": "Argo", "text": ""}
{"id": "28158", "revid": "547992", "url": "https://it.wikipedia.org/wiki?curid=28158", "title": "Margherita Buy", "text": "Annoverata tra le migliori attrici italiane, ha recitato nei film \"Maledetto il giorno che t'ho incontrato\", \"Le fate ignoranti\", \"Caterina va in citt\u00e0\", \"I giorni dell'abbandono\", \"Viaggio sola\" e \"Mia madre\", nelle serie televisive \"Amiche mie\" e \"In Treatment\" e in varie produzioni teatrali, tra cui \"La stazione\" e \"Due partite\". Nel corso della sua carriera di attrice di cinema ha ottenuto numerosi premi: detiene il record di vittorie sia ai David di Donatello sia ai Nastri d'argento. Ha vinto inoltre un Premio Pasinetti alla Mostra internazionale d'arte cinematografica di Venezia, una Concha de Plata alla migliore attrice a Festival Internazionale del cinema di San Sebasti\u00e1n, un Premio alla migliore attrice al Moscow International Film Festival, un premio Flaiano e un premio Vittorio De Sica.\nBiografia.\nMargherita Buy \u00e8 nata a Roma il 15 gennaio 1962. Cresciuta nel quartiere Copped\u00e8, prima di tre sorelle, \u00e8 figlia di un dirigente dell'Unit\u00e0 sanitaria locale e di una casalinga. I suoi antenati paterni sono francesi: il suo trisavolo paterno, francese, era un ufficiale medico dell'esercito napoleonico che si trasfer\u00ec prima in Toscana e poi in Veneto. La famiglia materna dell'attrice \u00e8 invece di origine toscana, precisamente di Monsummano Terme. Il bisnonno Tito Buy, patriota, garibaldino e preside del liceo Lioy di Vicenza, fu il fondatore nel 1902 del .\nDurante gli anni del liceo entra in contatto con Andrea Camilleri, docente all'Accademia nazionale d'arte drammatica, la cui moglie le dava ripetizioni di latino. Dopo la maturit\u00e0, conseguita al liceo scientifico Azzarita di Roma, non volendo proseguire gli studi universitari, decide di intraprendere la carriera di attrice provando a entrare all'Accademia, ma non viene ammessa. L'anno successivo, dopo aver frequentato una scuola privata, riesce a entrarvi. Diplomatasi, Margherita convive con il fidanzato, il collega Sergio Rubini, con il quale si sposer\u00e0 nel febbraio 1990 (vedasi rivista Ciak n12 1990) e dal quale si separer\u00e0 nel 1993, per poi divorziare nell'estate 2012. Ci\u00f2 non ha compromesso tuttavia la loro simbiosi artistica. Dal 1996 al 2012 \u00e8 stata legata al chirurgo Renato de Angelis da cui, nel 2001, ha avuto una figlia, Caterina che, di recente, ha intrapreso la carriera di attrice.\nCarriera.\nEsordi.\nDopo alcune apparizioni in spot pubblicitari all'inizio degli anni 80, esordisce al cinema nel 1986 con \"La seconda notte\" di Nino Bizzarri e subito vince il Globo d'oro alla miglior attrice rivelazione, assegnatole dalla Stampa Estera. Nel 1988 viene diretta da Daniele Luchetti in \"Domani accadr\u00e0\".\nAnni novanta.\nNel 1990 torna a lavorare con Daniele Luchetti nel film \"La settimana della Sfinge\": il film \u00e8 accolto tiepidamente dalla critica, ma viene elogiata la prestazione dell'attrice che vince la Concha de Plata alla migliore attrice al Festival internazionale del cinema di San Sebasti\u00e1n e per il quale viene candidata al David di Donatello come migliore attrice.\nSempre nello stesso anno, interpreta la giovane protagonista del film \"La stazione\", tratto dalla pi\u00e8ce teatrale di Umberto Marino che l'attrice aveva interpretato a teatro al fianco di Sergio Rubini e Ennio Fantastichini. L'opera, diretta per il cinema dal protagonista maschile Rubini, allora marito dell'attrice, vale alla Buy il David di Donatello, il Nastro d'argento e il Ciak d'oro come migliore attrice protagonista. Nel 1991 incomincia la sua collaborazione con Giuseppe Piccioni, che la dirige in \"Chiedi la luna\" al fianco di Giulio Scarpati.\nDopo il successo de \"La stazione\" viene notata da Carlo Verdone che la chiama come coprotagonista in \"Maledetto il giorno che t'ho incontrato\". La commedia risulta essere un film campione d'incassi e le d\u00e0 popolarit\u00e0 presso il grande pubblico. Per la sua interpretazione di una giovane attrice nevrotica vince il Globo d'oro alla miglior attrice, il Ciak d'oro e il premio Flaiano come migliore attrice protagonista e viene candidata al David di Donatello nella stessa categoria.\nL'anno seguente \u00e8 protagonista di varie commedie accolte tiepidamente dalla critica e dal pubblico: torna a lavorare con Piccioni in \"Condannato a nozze\", con Luchetti in \"Arriva la bufera\", e con l'ex marito in \"Prestazione straordinaria\", in cui interpreta il ruolo di una direttrice di una casa editrice che molesta sessualmente un suo dipendente. Nel 1993 viene nuovamente candidata al David come migliore attrice per l'opera prima \"Cominci\u00f2 tutto per caso\", per la quale vince il terzo Ciak d'oro.\nNel 1996 esce al cinema \" Va' dove ti porta il cuore\" di Cristina Comencini, in cui la Buy interpreta il ruolo in et\u00e0 giovanile del personaggio protagonista interpretato da Virna Lisi. Lo stesso anno esce \"Facciamo paradiso\", commedia generazionale di Mario Monicelli che per\u00f2 viene stroncato dalla critica.\nTorna a lavorare con Giuseppe Piccioni nella commedia \"Cuori al verde\" (sempre al fianco di Giulio Scarpati e Gene Gnocchi) e per la prima volta con Pasquale Pozzessere nel film drammatico \"Testimone a rischio\", in cui interpreta la moglie di Pietro Nava, interpretato da Fabrizio Bentivoglio, per cui l'attrice viene nuovamente candidata al David di Donatello come migliore attrice 1997.\nNel 1999 il complesso ruolo della suora costretta a confrontarsi con la maternit\u00e0 in \"Fuori dal mondo\" di Giuseppe Piccioni le fa vincere il secondo David di Donatello per la migliore attrice protagonista.\nAnni duemila.\nNel 2000 esce al cinema \"Tutto l'amore che c'\u00e8\" di Rubini e \"Controvento\" di Peter Del Monte, ma \u00e8 \"Le fate ignoranti\" di Ferzan \u00d6zpetek del 2001 che risulter\u00e0 essere una delle sue migliori interpretazioni drammatiche. Il ruolo della vedova che scopre l'omosessualit\u00e0 del marito defunto viene premiato con il Nastro d'argento, il Globo d'oro alla miglior attrice e una candidatura al David di Donatello e agli European Film Award come miglior attrice scelta dal pubblico. La stessa Buy ha dichiarato che questo ruolo le ha aperto la strada verso una seconda carriera cinematografica.\nNel 2002 prende parte al film tv \"Incompreso\", remake dell'omonimo film di Comencini, al fianco di Luca Zingaretti. Lo stesso anno torna a lavorare con Cristina Comencini in \"Il pi\u00f9 bel giorno della mia vita\", nuovamente al fianco di Virna Lisi, che interpreta sua madre e con Sandra Ceccarelli e Luigi Lo Cascio, suoi fratelli. Il film ha un buon successo di pubblico e di critica, tanto che Margherita Buy vince il Ciak d'oro alla migliore attrice e un Nastro d'argento alla migliore attrice non protagonista (quest'ultimo condiviso con la Lisi e la Ceccarelli).\nNel 2003 esce nelle sale cinematografiche \"Caterina va in citt\u00e0\" di Paolo Virz\u00ec, in cui l'attrice interpreta il ruolo di una madre \"di provincia\": questa interpretazione viene acclamata dalla critica e le vale sia il David di Donatello per la migliore attrice non protagonista sia il Nastro d'argento nella medesima categoria. Lo stesso anno partecipa alla commedia corale \"Ma che colpa abbiamo noi\" di Carlo Verdone e l'anno seguente a \"L'amore ritorna\", commedia semi autobiografica di Sergio Rubini, in cui l'attrice interpreta il ruolo dell'ex moglie del protagonista.\nNel 2005 recita in un'altra commedia corale che ha un'ottima accoglienza da parte del pubblico: \"Manuale d'amore\" di Giovanni Veronesi. Il suo ruolo nell'episodio della crisi di coppia interpretato accanto all'ex marito Sergio Rubini le fa vincere il secondo David di Donatello per la migliore attrice non protagonista. Lo stesso anno partecipa alla Mostra del cinema di Venezia con il film \"I giorni dell'abbandono\" di Roberto Faenza, tratto dall'omonimo libro di Elena Ferrante. Il film ha un buon successo di pubblico, \u00e8 accolto tiepidamente dalla critica, ma fa vincere all'attrice un Globo d'oro speciale della stampa estera, e viene candidata sia al Globo d'oro come migliore attrice sia al Nastro d'argento.\nNella primavera 2006 esce la pellicola \"Il caimano\" di Nanni Moretti, presentato in seguito al festival di Cannes, in cui interpreta il ruolo di un'ex attrice di B-Movie italiani ex moglie del regista interpretato da Silvio Orlando, per il ruolo viene candidata al David di Donatello 2006 come migliore attrice. L'anno successivo, sotto la regia di Ozpetek \u00e8 Angelica moglie in crisi coniugale con il personaggio di Stefano Accorsi, nel corale \"Saturno contro\". Per questo ruolo vince il Globo d'oro e il Nastro d'argento alla migliore attrice (quest'ultimo anche per la sua interpretazione ne \"Il caimano\").\nNell'autunno 2007, esce nelle sale cinematografiche \"Giorni e nuvole\", con la regia di Silvio Soldini, in cui la Buy recita al fianco di Antonio Albanese e interpreta il ruolo di una madre di una famiglia borghese che affronta al fianco del marito la crisi economica e la povert\u00e0. La sua interpretazione riscuote consensi dalla critica e le fa vincere il suo quinto David di Donatello, il Nastro d'argento, il Ciak d'oro e il premio per la migliore interpretazione femminile al Moscow International Film Festival. Nel 2008 \u00e8 stata una delle quattro protagoniste della fiction \"Amiche mie\", andata in onda su Canale 5, assieme a Elena Sofia Ricci, Luisa Ranieri e Cecilia Dazzi.\nNel 2009 esce il film \"Due partite\" di Enzo Monteleone, basato sull'omonima pi\u00e8ce teatrale scritta da Cristina Comencini e rappresentata a teatro dalla stessa Buy, Valeria Milillo, Marina Massironi e Isabella Ferrari. Il film e la pi\u00e8ce parlano della vita di otto donne: quattro madri negli anni 60 e delle rispettive figlie nell'Italia contemporanea. A teatro le stesse attrici interpretavano sia il ruolo della madre sia della rispettiva figlia, mentre nel film si aggiungono al cast Paola Cortellesi (che sostituisce Valeria Milillo nel ruolo di madre nella prima parte ambientata nel passato), Carolina Crescentini, Claudia Pandolfi e Alba Rohrwacher. Tutte le attrici sono candidate ai Nastri d'argento 2009 come migliore attrice non protagonista.\nLo stesso anno partecipa con \"Lo spazio bianco\" di Francesca Comencini alla 66\u00aa Mostra internazionale d'arte cinematografica di Venezia, in cui interpreta il ruolo di una madre che attende di conoscere il destino della figlia nata prematura. L'attrice vince il Premio Pasinetti, il premio Anna Magnani al BIF&amp;ST e viene candidata al David di Donatello 2010 come migliore attrice.\nAnni duemiladieci.\nLavora anche in commedie corali come \"Genitori &amp; figli - Agitare bene prima dell'uso\" di Giovanni Veronesi e \" Happy Family\" di Gabriele Salvatores. Nel 2011 l'attrice riceve il premio per la carriera al Festival de Cine Italiano de Madrid.\nLo stesso anno esce al cinema \"Habemus Papam\" di Nanni Moretti, in cui la Buy \u00e8 una psicologa che prende in cura il pontefice depresso senza sapere la verit\u00e0. Il ruolo le fa guadagnare un'altra candidatura come migliore attrice non protagonista ai David di Donatello 2012.\nNella primavera 2012 esce la pellicola \"Magnifica presenza\" di Ferzan \u00d6zpetek, in cui Margherita interpreta il ruolo del fantasma di un'attrice di una compagnia teatrale. Torna a lavorare nuovamente con Giuseppe Piccioni interpretando una preside di liceo nel film \"Il rosso e il blu\", assieme a Roberto Herlitzka e Riccardo Scamarcio. Nel gennaio successivo esce al cinema \"La scoperta dell'alba\", seconda opera di Susanna Nicchiarelli, tratta dall'omonimo romanzo di Walter Veltroni che le fa ottenere una candidatura al Globo d'oro.\nNell'aprile 2013 esce \"Viaggio sola\", di Maria Sole Tognazzi, in cui l'attrice interpreta il ruolo di un'ispettrice alberghiera e per il quale vince il suo quarto David di Donatello come migliore attrice protagonista, l'ottavo Ciak d'oro e viene candidata ai Nastri d'argento. In seguito recita in ruoli secondari nelle commedie \"Mi rifaccio vivo\" di e con Sergio Rubini (2013) e \"La gente che sta bene\" a fianco di Claudio Bisio e Diego Abatantuono (2014).\nNel 2015 ritorna al cinema con un ruolo di spicco in \"Mia madre\" di Nanni Moretti, in cui interpreta il ruolo di una regista, alter ego dello stesso Moretti, impegnata nella realizzazione di un film sull'occupazione di una fabbrica, mentre la madre sta morendo in ospedale. La pellicola \u00e8 stata presentata al 68\u00ba Festival di Cannes. Per tale interpretazione vince il quinto David di Donatello, il sesto Nastro d'argento e il nono Ciak d'oro come miglior attrice protagonista, e viene candidata ai Globi d'oro 2015 come miglior attrice, ricevendo inoltre diversi apprezzamenti anche dalla critica internazionale. Nel novembre 2015, sempre per questo ruolo riceve la candidatura all'European Film Award alla miglior attrice.\nDopo un piccolo ruolo in \"Pecore in erba\", nell'ottobre 2015 esce nelle sale cinematografiche \"Io e lei\" di Maria Sole Tognazzi, di cui \u00e8 protagonista assieme a Sabrina Ferilli e in cui le due attrici interpretano la parte di una coppia omosessuale.\nDalla stagione 2017-2018 \u00e8 ospite fissa per un giorno alla settimana nel programma radiofonico di Radiodue \"Non \u00e8 un paese per giovani\" in compagnia di Giovanni Veronesi e Massimo Cervelli.\nRiconoscimenti.\nDetiene il record di vittorie complessive per il riconoscimento a un'attrice sia per i David di Donatello sia per i Nastri d'argento.\nSedici sono le sue candidature al David di Donatello e sette le vittorie, come miglior attrice protagonista per \"La stazione\" (1991), \"Fuori dal mondo\" (1999), \"Giorni e nuvole\" (2008), \"Viaggio sola\" (2013) e \"Mia madre\" (2015) e come miglior attrice non protagonista per \"Caterina va in citt\u00e0\" (2004) e per \"Manuale d'amore\" (2005).\nInoltre si \u00e8 guadagnata 8 Nastri d'argento su 14 candidature, sei come migliore attrice protagonista nel 1991 per \"La stazione\", nel 2001 per \"Le fate ignoranti\", nel 2007 per \"Il caimano\" e \"Saturno contro\", nel 2008 per \"Giorni e nuvole\" e nel 2015 per \"Mia madre\" e due come migliore attrice non protagonista nel 2002 per \"Il pi\u00f9 bel giorno della mia vita\" e nel 2004 \"Caterina va in citt\u00e0\".\nNel 2011 ha ricevuto il premio alla carriera al Festival de Cine Italiano de Madrid."}
{"id": "28162", "revid": "339392", "url": "https://it.wikipedia.org/wiki?curid=28162", "title": "Argonautiche", "text": ""}
{"id": "28170", "revid": "322321", "url": "https://it.wikipedia.org/wiki?curid=28170", "title": "Montalto di Castro", "text": "Montalto di Castro \u00e8 un comune italiano di abitanti della provincia di Viterbo, il pi\u00f9 occidentale del Lazio.\nDista dal capoluogo di provincia circa 60\u00a0km. Montalto di Castro annovera tra le proprie bellezze la citt\u00e0 etrusca di Vulci.\nGeografia fisica.\nTerritorio.\nCollocata a , Montalto di Castro si trova nella zona costiera della Maremma laziale, ed \u00e8 bagnata dalle acque del fiume Fiora.\nNel territorio comunale scorre anche il torrente Arrone e pi\u00f9 a nord il torrente Chiarone, che segna il confine tra il Lazio e la Toscana.\nClima.\nClassificazione climatica: zona D, 1497 GR/G\nStoria.\nOrigini.\nPer alcuni eruditi il \"castrum Montis Alti\" fu fondato nel V-VI secolo d.C. dai profughi della citt\u00e0 costiera Gravisca, distrutta dai pirati. Altri raccontano che il castello fu fondato nell'VIII secolo da Desiderio, Re dei Longobardi. Entrambe le ipotesi non sono supportate da documenti. Montalto esce dalla leggenda ed entra nella storia solo nell'852 d.C.: in una bolla di papa Leone IV diretta al vescovo di Tuscania, compare, per la prima volta, il nome \"Montis Alti\".\nPer altri l'abitato sorge dove si trovava Forum Aurelii, in localit\u00e0 \"Casa dell'Uliveto\", posta a controllo della via Aurelia, cui i romani attribuirono le terre sotratte alla citt\u00e0 etrusca di Vulci, dopo che questa fu sconfitta dall'esercito condotto dal console Tiberio Coruncanio, a cui per questa vittoria fu tributato il trionfo..\nIl Medioevo.\nTra i secoli XI secolo e XII Montalto sub\u00ec gravi distruzioni. La pi\u00f9 nota \u00e8 quella del 1109 quando papa Pasquale II, per sconfiggere Stefano dei Corsi, fece distruggere, dalle milizie normanne, \"Castrum Montis Alti\" in cui si era arroccato.\nDurante l'Et\u00e0 Medievale nacque e si svilupp\u00f2 uno scalo portuale: situato nella foce del fiume Fiora, costitu\u00ec un approdo importantissimo per le rotte tirreniche, specie per l'imbarcazione dei grani. Il centro storico raggiunge la sua massima espansione urbanistica: nel Trecento, infatti, ospita pi\u00f9 di mille uomini. Per questi motivi diventa un territorio ambito: oltre al Papa se lo contendono il Comune di Roma, gli Orsini, i Prefetti di Vico. Le continue battaglie di quest'epoca, la Cattivit\u00e0 Avignonese e la difficile congiuntura economica mettono in grave crisi il paese che scende da mille a 250 uomini.\nLa difficile condizione migliorer\u00e0, in parte, nel 1421 quando papa Martino V, interessato a mantenere nella zona un centro abitato per sorvegliare la Dogana dei Pascoli, scrisse una bolla per favorire il ripopolamento nella zona. Da questo momento il territorio di Montalto si lega indissolubilmente al sistema agro-pastorale, alla transumanza e al lavoro stagionale. La malaria e le dure condizioni di vita degli abitanti renderanno costante il pericolo di spopolamento. Saranno le continue migrazioni dagli Appennini e dalla Corsica a scongiurare questa possibilit\u00e0.\nL'Et\u00e0 Moderna.\nPer volont\u00e0 di papa Paolo III, il 22 dicembre 1535 il paese di Montalto e il suo territorio viene concesso in feudo a Pier Luigi Farnese, suo figlio. Dopo qualche anno si costituisce il ducato di Castro. Montalto vive una breve fase fiorente. Nel Seicento, invece, avviene un rapido declino. Il colpo finale \u00e8 dato dalle tremende guerre contro Castro: nel 1649, la Citt\u00e0, viene rasa al suolo e il suo territorio torna a far parte dello Stato Pontificio. Le condizioni socio-economiche di Montalto per\u00f2 non ne giovano, anzi, su tutto il territorio, dato in affitto ad un appaltatore generale, domina la pastorizia e la coltivazione estensiva del grano. I primi anni del Settecento sono ricordati come gli anni terribili di Montalto. Nel 1709 la popolazione raggiunge il suo minimo storico: centottantadue abitanti. Il Governo pontificio si accorge della miserevole condizione di questa popolazione e si accinge ad una serie di importanti investimenti: il ponte sul fiume Fiora, sotto il quale passa anche l'acquedotto per la Fontana del Mascherone e la costruzione di un nuovo ospedale nel monastero San Sisto.\nIl comune di Montalto di Castro inizia, verso la met\u00e0 del secolo XVIII, la lotta contro gli appaltatori in difesa degli Usi civici. Le liti legali intentate in questi anni sono numerosissime e conducono il Comune ad un indebitamento cronico. Sar\u00e0 nuovamente un papa a tentare di risollevare la popolazione di Montalto: Pio VI. Nel 1778, con un \"Motu Proprio\", annulla i debiti, abolisce dazi e gabelle, pone i proventi del Comune sotto l'Amministrazione della Camera Apostolica, aumenta i diritti di uso civico, stimolando la coltivazione delle terre e il ripopolamento. Questa serie di riforme gener\u00f2 dei risultati positivi, pur non modificando le strutture di base e i problemi endemici di quella societ\u00e0: malaria, povert\u00e0, epidemie. La popolazione nel 1783 arriva alla soglia della seicento unit\u00e0, nasce una borghesia agricola, viene avviata una vasta opera edilizia: costruzione della chiesa di S. Maria Assunta e della nuova fontana delle Tre Cannelle, innalzamento di un piano del Castello Orsini e la costruzione di nuove abitazioni sia nel centro che fuori, per rispondere all'aumento demografico. L'economia subisce un'ulteriore impennata con il passaggio dal sistema di affitto a quello di enfiteusi voluto dal tesoriere Fabrizio Ruffo. \u00c8 di questi anni la nascita dell'agglomerato urbano oggi denominato Pescia Romana. Passata in enfiteusi allo spagnolo Consalvo Adorno, diventa un'azienda agricola moderna. Nel 1795, per volont\u00e0 dell'Adorno, sorge un grande casale al centro della tenuta \"Campo Pescia\", il palazzo oggi chiamato Borgo Vecchio.\nDall'Ottocento alla riforma agraria.\nTra il 1798 e il 1814 tutto il territorio della Chiesa subisce numerosissimi passaggi di truppe e due lunghe invasioni: quelle dell'esercito francese. Al ritorno del Papa, nel 1814, ritroviamo una Montalto spopolata e debole. Inizia cos\u00ec un secolo che vedr\u00e0 nei continui attacchi agli usi civici, nella definitiva privatizzazione delle terre demaniali e nel perdurare dei vecchi sistemi di sfruttamento, la nascita delle grandi propriet\u00e0 e la proletarizzazione dei suoi abitanti. I primi anni del Novecento devono essere ricordati, oltre che per il tributo di sangue versato dai montaltesi nella Grande Guerra, soprattutto per le \"Invasioni delle terre\". Un movimento che, parzialmente interrotto durante il Ventennio e ripreso al termine della seconda guerra mondiale, vedr\u00e0 nella Riforma Agraria, con l'esproprio delle terre ai grandi proprietari e la lottizzazione, un suo parziale compimento.\nSecolo XX.\nNegli anni ottanta \u00e8 stata iniziata la costruzione della centrale nucleare, mai entrata in servizio, ma rimpiazzata dalla centrale policombustibile costruita di fianco.\nGeografia antropica.\nOltre a Montalto di Castro, il territorio presenta le frazioni di Pescia Romana, sull'Aurelia in prossimit\u00e0 del confine con la Toscana, Montalto Marina, sulla costa tirrenica poco a su della foce del Fiora, Montalto di Castro scalo, tra la citt\u00e0 e la marina, e infine, poco pi\u00f9 a sud della stazione, il comprensorio Torre di Maremma.\nEconomia.\nIn questo comune \u00e8 stata costruita quella che, ad aprile 2014, \u00e8 la seconda centrale fotovoltaica d'Europa in termini di MW prodotti e la terza al mondo dopo l'impianto Spagnolo da costruito dalla Elecnor e quello Canadese di Sarnia della Sarnia PV power plant. Costruita dalla SunPower Corp. - SunRay Renewable, ha una potenza di picco pari a ..\nA confermare la sua vocazione energetica ad aprile 2011, il comune di Montalto di Castro detiene il primato nazionale sul fotovoltaico con 101,5\u00a0MW installati e in esercizio.\nNel suo territorio \u00e8 attiva anche la centrale termoelettrica Alessandro Volta da 3\u00a0600\u00a0MW, realizzata convertendo la centrale elettronucleare Alto Lazio.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 671 imprese operanti nel territorio comunale, che rappresentavano il 2,87% del totale provinciale (23.371 imprese attive), hanno occupato 2.018 addetti, il 3,4% del dato provinciale (59.399 addetti); in media, ogni impresa nel 2015 ha occupato tre persone (3,01).\nAgricoltura.\nNelle campagne del territorio comunale si coltiva, tra l'altro, la variet\u00e0 di olivo da cui si ricava l'olio extra vergine di oliva Canino, che nel 1996 ha ricevuto la DOP.\nInfrastrutture e trasporti.\nStrade.\nMontalto di Castro \u00e8 interessato dal percorso della Strada statale 1 Via Aurelia, che scorre poco fuori dall'abitato, collegandola di fatto a tutti i maggiori centri nazionali.\nMontalto di Castro \u00e8 poi collegata tramite la Strada Provinciale 4 \"Dogana\", che si innesta sulla Tarquiniese e sulla Strada statale 312 Castrense, a Tuscania, e tramite la strada provinciale 106 \"Doganella\", \u00e8 collegata ad Ischia di Castro.\nFerrovie.\nLa citt\u00e0 \u00e8 servita da una stazione ferroviaria sulla linea Roma Termini-Grosseto, anche se questa non \u00e8 ubicata nel centro cittadino.\nIn essa \u00e8 ormai chiusa da tempo la biglietteria ma si trova un distributore automatico di biglietti (acquistabili anche in paese).\nAmministrazione.\nNel 1928, a seguito del riordino delle circoscrizioni provinciali stabilito dal regio decreto numero 1 del 2 gennaio 1927, per volont\u00e0 del governo fascista, con cui un anno prima era stata istituita la provincia di Viterbo, Montalto di Castro pass\u00f2 dalla provincia di Roma a quella di Viterbo."}
{"id": "28175", "revid": "322321", "url": "https://it.wikipedia.org/wiki?curid=28175", "title": "Bagnoregio", "text": "Bagnoregio \u00e8 un comune italiano di abitanti della provincia di Viterbo nel Lazio.\nStoria.\nAnticamente conosciuto con il nome di Bagnorea. Il toponimo deriva probabilmente da \"Balneum Regis\", in riferimento alla presenza di acque termali dalle particolari propriet\u00e0 terapeutiche.\nIl nome si tramanda almeno dall'epoca longobarda. Secondo una leggenda, infatti, il re Desiderio (morto nel 774) sarebbe stato guarito da una grave malattia, grazie proprio alle acque termali che scaturivano nei pressi della localit\u00e0.\nAlcuni reperti di epoca preistorica lasciano il posto a pi\u00f9 numerose testimonianze etrusche (specialmente la rupe di San Francesco Vecchio), nell'area di Civita. Bagnoregio ricadeva infatti nel dominio dell'antica Volsinii (Orvieto). \n&lt;br&gt;Conquistata dai Romani nel 265 a.C., a cui segue la distruzione della stessa Volsinium nel 264 a.C., vede accrescere la propria importanza per la deportazione degli abitanti della citt\u00e0 dominante verso un nuovo centro abitato Bolsena, rispetto a cui Bagnoregio era posto a met\u00e0 strada con il Tevere, allora navigabile, e la via Flaminia.\nCon il crollo dell'Impero Romano Bagnoregio fu dominata da Visigoti, Goti, Bizantini, Longobardi (606) e Franchi (Carlo Magno): questi ultimi la consegnarono al potere temporale dei Papi. Fu poi infeudata ai conti Monaldeschi della Cervara, che si rivelarono inadatti e costrinsero la citt\u00e0 alla rivolta, il cui successo ebbe come conseguenza l'instaurarsi del Libero Comune (ca. 1160).\nBagnoregio conosce la predicazione francescana nel Duecento, e d\u00e0 all'Ordine quello che verr\u00e0 poi riconosciuto come il suo secondo fondatore, e uno dei Dottori della Chiesa: San Bonaventura.\nI Monaldeschi tentano di ridurre nuovamente Bagnoregio a feudo con la costruzione, iniziata nel 1318, del Castello della Cervara, distrutto per\u00f2 nel 1457 dalla popolazione in rivolta.\nDopo un fallito e analogo tentativo dei Conti Baglioni di Castel di Piero, e che forse non \u00e8 estraneo alla seicentesca fondazione di Castel Cellesi su terreni a loro comprati dai Conti Cellesi tramite l'intervento diretto di diversi Papi, Bagnoregio preferisce un governatore pontificio anche se deve rinunciare ad alcune delle proprie libert\u00e0 civili. La citt\u00e0 rimane cos\u00ec direttamente dipendente dallo Stato Pontificio, che in essa ha memoria di San Bonaventura attraverso la costruzione di diversi e notevoli edifici religiosi, fino al 1870, quando il territorio romano rientra nello Stato Unitario.\nIl 10 giugno 1695 un terremoto colpisce Civita, che fino ad allora era la Bagnorea propriamente detta, separandola (con la formazione di uno spettacolare dirupo) dalle altre due contrade di Mercato (oggi Mercatello, allora sede comunale) e Rota: quest'ultima conoscer\u00e0 una forte immigrazione civitonica divenendo la nuova Bagnorea, ossia l'attuale Bagnoregio.\nBagnoregio fu testimone di alcuni episodi legati alla Campagna dell'Agro Romano per la liberazione di Roma dal potere temporale di Pio IX nel 1867. Un gruppo di garibaldini, guidati da Giacomo Galliano e Girolamo Corsieri di Castiglione in Teverina, il 28 settembre 1867 passa il confine dello Stato Pontificio occupando Grotte S. Stefano e avanzando fino a Ronciglione. Da qui, dopo uno scontro con i pontifici, le Camicie Rosse si ritirano per ricongiungersi all'altro gruppo di volontari a Bagnoregio; nel frattempo altre bande di garibaldini occupano Acquapendente, Farnese ed Ischia. Nell'alto Viterbese, a San Lorenzo e Valentano, si susseguono scontri e scaramucce, che culminano poi nella battaglia di Bagnoregio del 5 ottobre 1867. La battaglia, combattuta tra Poggio Scio (cimitero) e San Francesco, si conclude con la vittoria delle truppe pontificie e i garibaldini si trovano costretti ad abbandonare Bagnoregio.\nA memoria di questa battaglia si conserva la \"Piramide\" Monumento-Sacrario garibaldino custode dei Volontari caduti negli scontri con i pontifici il direttore scientifico del complesso \u00e8 lo storico e giornalista Prof. Francesco Guidotti.\nNel 1922 un regio decreto muta il nome dal dialettale Bagnorea al pi\u00f9 antico Bagnoregio.\nMonumenti e luoghi d'interesse.\nAltro.\nIl borgo medievale \u00e8 diventato famoso per la sua caratteristica geologica di cittadella sopra uno sperone tufaceo. \u00c8 accessibile solo a piedi, e grazie alla notoriet\u00e0 di set cinematografico, \u00e8 una delle principali attrazioni turistiche di Bagnoregio. \nSi compone di un centro arroccato sulla cima del colle, con case mura, un palazzo ducale e la chiesa parrocchiale. \u00c8 soprannominata la \"Citt\u00e0 che Muore\".\nSociet\u00e0.\nTradizione e folclore.\nSi ipotizza che la processione notturna del Venerd\u00ec Santo abbia avuto inizio a Civita a met\u00e0 del 1600 e che sia poi stata trasferita a Bagnoregio per mancanza di figuranti. Gli oltre 300 figuranti in costume, sfilano in un'atmosfera di raccoglimento, preparata con la diffusione di musica sacra lungo tutto il percorso che, arrivato a Porta Albana, ritorna al punto di partenza a piazza L. Cristofori. Il segmento religioso pi\u00f9 importante \u00e8 il procedere del catafalco (scortato da un drappello di soldati romani, accompagnato da donne e uomini oranti, tutti di origine civitonica), su cui \u00e8 adagiato il Crocefisso dell'ex cattedrale di Civita, il quale, subito dopo la processione, viene riportato a Civita dal gruppo di devoti che lo ha isolato durante l'avanzare del corteo, perch\u00e9 (secondo una leggenda), se rimanesse a Bagnoregio oltre la mezzanotte del Venerd\u00ec Santo, \nDurante il periodo natalizio a Civita di Bagnoregio si allestisce il presepe vivente.\nLa Fiera del Buon Consiglio, che si tiene la seconda domenica dopo Pasqua, \u00e8 una delle pi\u00f9 antiche dell'alto Lazio. Fino ai primi anni del dopoguerra era molto frequentata per la possibilit\u00e0 di trovarvi, fra gli altri animali, bovini da lavoro e da ingrasso, oltre a strumenti da lavoro, vasi di cantina, stoffe e altra merce. Oggi \u00e8 una fiera di merci varie che si svolge, per una mezza giornata, nel centro storico.\nCultura.\nMusei.\nVi sono a Bagnoregio due curiosi musei privati visitabili al pubblico; il Museo Piero Taruffi dell'omonima associazione motoristica (via Fidanza 55), e un singolare Ufo Museum (via Vittori 22) - di documentazione e collezionismo - il primo in Italia nel proprio genere.\nEventi.\nOrganizzata ad ottobre dalla Pro loco, si spende nella seconda o terza settimana di ottobre, secondo la maturazione delle castagne. La manifestazione - molto conosciuta nel centro Italia - \u00e8 nata per la promozione della castagna della valle (marrona bagnorese), di un sapore particolare dovuto al terreno argilloso-vulcanico ed al microclima. Si gustano pietanze di cinghiale, funghi porcini fritti, marmellata di castagne e frutti di bosco, vini di Orvieto. Con la \"Rassegna delle finestre e balconi fioriti\" e la consegna del \"Premio Tecchi\", dedicato a Bonaventura Tecchi, si chiude la manifestazione\nGeografia antropica.\nFrazioni.\nNel suo territorio si trova la frazione di Civita.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 306 imprese operanti nel territorio comunale, che rappresentavano l'1,31% del totale provinciale (23.371 imprese attive), hanno occupato 711 addetti, l'1,2% del dato provinciale (59.399 addetti); in media, ogni impresa nel 2015 ha occupato due persone (2,32).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica, della terracotta, del ricamo e del merletto.\nInfrastrutture e trasporti.\nStrade.\nBagnoregio \u00e8 collegata tramite la Strada Provinciale 6 \"Bagnorese\", che si innesta nella Strada Provinciale 5, a Celleno.\nAmministrazione.\nAltre informazioni amministrative.\nNel 1922 Bagnorea cambia denominazione in Bagnoregio.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Bagnoregio pass\u00f2 dalla provincia di Roma a quella di Viterbo."}
{"id": "28189", "revid": "322321", "url": "https://it.wikipedia.org/wiki?curid=28189", "title": "Capodimonte (Italia)", "text": "Capodimonte \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nIl paese \u00e8 situato su un promontorio del lago di Bolsena, formatosi oltre 300.000 anni fa in seguito al collasso calderico di alcuni vulcani appartenenti alla catena dei monti Volsini, e occupato fin dall'et\u00e0 del bronzo. Il paese \u00e8 dominato dalla \"Rocca Farnese\".\nUna lunga spiaggia di sabbia vulcanica, affiancata da giardinetti all'italiana costituisce uno dei punti pi\u00f9 caratteristici di Capodimonte.\nNel territorio di Capodimonte rientrano il grande centro protostorico ed etrusco di Bisenzo nonch\u00e9 l'isola Bisentina.\nClima.\n\u00c8 presente una stazione meteorologica, grazie alla quale \u00e8 possibile monitorare il tempo del piccolo borgo.\nStoria.\nNel 2011 lungo il tratto di costa lacustre compreso tra il promontorio di Capodimonte e del Pajeto, sono stati ritrovati una quarantina di reperti archeologici, resti ceramici e di animali, risalenti all'Et\u00e0 del Bronzo. Lo studio di questi reperti, e la loro comporazione con reperti simili ritrovati in altre localit\u00e0 sulle sponde del lago, hanno consentito agli studiosi di identificare la presenza di un abitato nell'epoca del Bronzo Tardo sul promontorio di Capodimonte. \nSempre all'et\u00e0 del Bronzo risale il centro abitato di Bisenzio. Bisenzio, che sorge sull'omonimo promontorio a picco sul lago a pochi km a nord di Capodimonte, fu poi un importante centro etrusco e romano come testimoniano i numerosi resti archeologici rinvenuti e in buona parte conservati presso il Museo Nazionale di Villa Giulia a Roma. Bisenzio divent\u00f2 quindi municipium romano con il nome di \"Visentum,\" Sede vescovile fu distrutta dai longobardi nel VII secolo. \nParte dei superstiti delle citt\u00e0 di Bisenzio e di Cornassa trovarono quindi rifugio sul pi\u00f9 riparato promontorio di Capodimonte dando vita all'abitato attuale. Il primo documento in cui viene citato come \"Capo di Monte\" risale al 1102. \nIl paese fu a lungo dipendente dai Conti di Bisenzio, successivamente pass\u00f2 sotto l'orbita di Orvieto e infine fu assegnato nel 1385 alla famiglia Farnese. I Farnese edificarono la Rocca che ancora oggi domina l'abitato. \nNel 1649 con la caduta del Ducato di Castro entr\u00f2 nello Stato Pontificio. \nNel 1807 Papa Pio VII sanc\u00ec la definitiva unione a Capodimonte del castello di Bisenzio e dell'Isola Bisentina.\nNel 1870 entr\u00f2 nel Regno d'Italia. \nMonumenti e luoghi d'interesse.\nArchitetture civili.\nLa Rocca Farnese sorge nel cuore della Tuscia che, tra splendidi paesaggi inalterati, conserva le memorie pi\u00f9 importanti degli Etruschi e le residenze e i giardini rinascimentali di Caprarola, Vasanello, Vignanello, Bomarzo, Villa Lante e Capodimonte sul Lago di Bolsena.\nCon la sua mole cinquecentesca, costruita intorno alla torre medioevale, caratterizza l\u2019intero centro storico.\n\u00c8 incompiuto da secoli, con un aspetto a met\u00e0 tra una rocca e un palazzo. Il recente restauro delle facciate completato dal nuovo proprietario ha fatto ritrovare le antiche forme e riaperto una loggia rinascimentale murata da secoli.\nIl Palazzo, che sorge al centro di Ischia di Castro (?), \u00e8 la pi\u00f9 antica residenza dei Farnese ancora esistente.\nLa fortezza originaria fu costruita nel XIII secolo e fu trasformata in un palazzo nel XVI secolo, secondo un progetto attributo ad Antonio da Sangallo il Giovane.\nNel I527 Pierluigi Farnese firmava una lettera scritta per conto dell\u2019Imperatore Carlo V, comunicando che stava scrivendo \u00abdal mio Palazzo di Ischia\u00bb.\nIschia era parte del Ducato di Castro, stato sovrano dei Farnese al confine tra la Toscana e lo Stato Pontificio. Dalla fine del ducato, nel 1649, il palazzo \u00e8 passato alla Camera Apostolica, quindi ai Capranica e in seguito ai Piermartini.\nL\u2019attuale proprietario \u00e8 Stefano Aluffi Pentini. Fonte: https://www.retedimorestorichelazio.it\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 132 imprese operanti nel territorio comunale, che rappresentavano lo 0,56% del totale provinciale (23.371 imprese attive), hanno occupato 246 addetti, lo 0,41% del dato provinciale (59.399 addetti); in media, ogni impresa nel 2015 ha occupato una persona (1,86).\nInfrastrutture e trasporti.\nStrade.\nCapodimonte \u00e8 collegata tramite la Strada Provinciale 8 \"Verentana\", a Montefiascone e Marta, e tramite la strada provinciale 115 \"Poggio Marano\" a Piansano.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Capodimonte pass\u00f2 dalla provincia di Roma a quella di Viterbo.\nSport.\nLa societ\u00e0 Capodimonte Calcio ha disputato campionati dilettantistici regionali.\nTuttora milita in Terza Categoria."}
{"id": "28206", "revid": "322321", "url": "https://it.wikipedia.org/wiki?curid=28206", "title": "Grotte di Castro", "text": "Grotte di Castro \u00e8 un comune italiano di abitanti della provincia di Viterbo nel Lazio, distante circa 45\u00a0km dal capoluogo.\nGeografia fisica.\nTerritorio.\nLa cittadina \u00e8 posizionata sulla parte settentrionale dell'orlo dell'antico cono vulcanico, appartenente alla catena dei monti Volsini che, in seguito al collasso calderico, avrebbe originato oltre 300.000 anni fa, il Lago di Bolsena.\nClima.\nClassificazione climatica: zona E, 2249 GR/G\nStoria.\nIn epoca etrusca, su una collina lungo la strada che collega il paese al lago di Bolsena sorge una citt\u00e0 di discreta importanza identificata per lungo tempo col nome di \"Tiro\" mentre oggi viene genericamente indicata col nome di Civita di Grotte di Castro, non conoscendo il suo antico nome etrusco.\nLa cittadina posta al confine fra i territori di Vulci e Volsinii dominava la sponda nord del lago e fu conquistata dai Romani fra il IV e il III secolo a.C.\nNell'VIII secolo d.C. l'antica Civita fu distrutta dai Longobardi: la distruzione fu cos\u00ec feroce che una vicina localit\u00e0 ancora oggi si chiama \"valle muje\" ovvero \"valle degli urli\" che secondo la tradizione sarebbero proprio le grida di terrore pronunciate dagli abitanti di Civita mentre venivano uccisi.\nI superstiti si rifugiarono in localit\u00e0 nei dintorni ritenute pi\u00f9 sicure fondando cos\u00ec gli odierni centri abitati di Gradoli, San Lorenzo e appunto Grotte.\nIl nome dell'abitato fu scelto per la presenza di caverne sotto la rupe, visibili ancora oggi e che potevano costituire un rifugio sicuro in caso di aggressione.\nNel 1077 compare col nome di \"Castrum Cripaturm\" nel documento di donazione di Matilde di Canossa alla Santa Sede.\nNel 1144 fu distrutto il piccolo villaggio di \"Rosano\" (che sorgeva nel territorio fra Grotte e Acquapendente) e i suoi abitanti furono trasferiti a Grotte.\nIl centro fu conteso per secoli fra la Chiesa e Orvieto poi nel 1537 fu acquistato dai Farnese ed entr\u00f2 a far parte del Ducato di Castro.\nNel 1615 inizi\u00f2 la devozione per la Madonna del Suffragio con la costruzione del Santuario.\nNel 1649 con la caduta di Castro ritorn\u00f2 allo Stato Pontificio.\nNel 1656 Papa Alessandro VII don\u00f2 agli abitanti di Grotte le reliquie di San Flavio Martire, conservate nelle catacombe di Callisto a Roma. San Flavio divent\u00f2 cos\u00ec il patrono di Grotte.\nAlla fine del XVIII secolo fu unito a Grotte anche il piccolo centro del \"Borghetto\" sulle rive del lago di Bolsena, semi-abbandonato a causa del progressivo impaludamento della zona e dal diffondersi della malaria.\nNel 1860, durante l'impresa dei Mille, un distaccamento di garibaldini dopo lo sbarco a Talamone sconfin\u00f2 nello Stato Pontificio con lo scopo di sollevare le popolazioni locali contro il governo pontificio. La sera del 18 maggio, i volontari garibaldini sconfinarono occupando Latera, successivamente puntarono verso Grotte di Castro che fu preso la mattina del 19 maggio al grido di \"Viva l'Italia\". I garibaldini scacciarono i gendarmi pontifici e issarono il tricolore sul Palazzo del Vignola. Saputo il fatto le truppe francesi stanziate a Montefiascone cercano di riprendere Grotte nel pomeriggio ma furono respinte dopo una furiosa battaglia all'altezza della chiesa di San Marco. Nel pomeriggio con l'aiuto di forze fresche giunte dalla Rocca di Valentano, i pontifici riuscirono a scacciare i garibaldini da Grotte.\nNel 1866 cambi\u00f2 il suo nome da \"Castello delle Grotte\" in \"Grotte San Lorenzo\".\nNel 1871 col resto del Lazio entr\u00f2 a far parte del Regno d'Italia. Nel 1877 cambi\u00f2 ulteriormente il suo nome in Grotte di Castro.\nNel 1886 fu inaugurata la Fontana Grande per festeggiare l'apertura dell'acquedotto comunale.\nNel 1925 fu inaugurato il Monumento ai Caduti sito in Piazza Cavour.\nNel 1928 concesse la cittadinanza onoraria all'esploratore Umberto Nobile che ricambi\u00f2 il gesto lanciando anche il gardaglietto del fascio grottano insieme alla bandiera italiana quando travers\u00f2 il Polo Nord a bordo del dirigibile \"Italia\".\nDanneggiato dalla seconda guerra mondiale, negli anni successivi si \u00e8 specializzato nella coltivazione della patata (Patata dell'Alto Viterbese) che resta tutt'oggi la principale risorsa economica del paese.\nNel 1993 \u00e8 stata consacrata la chiesa di San Giovanni Evangelista nella parte nuova dell'abitato. La chiesa, realizzata secondo forme moderne, sorge nei pressi delle rovine di un antico edificio sacro che fu distrutto nel 1144.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 199 imprese operanti nel territorio comunale, che rappresentavano lo 0,85% del totale provinciale (23.371 imprese attive), hanno occupato 416 addetti, lo 0,7% del dato provinciale (59.399 addetti); in media, ogni impresa nel 2015 ha occupato due persone (2,09).\nInfrastrutture e trasporti.\nStrade.\nGrotte di Castro, tramite la Strada Provinciale 124 \"Torretta\", \u00e8 collegata ad Acquapendente.\nAmministrazione.\nAltre informazioni amministrative.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Grotte di Castro pass\u00f2 dalla provincia di Roma a quella di Viterbo.\nFa parte della Comunit\u00e0 Montana Alta Tuscia Laziale."}
{"id": "28234", "revid": "322321", "url": "https://it.wikipedia.org/wiki?curid=28234", "title": "San Lorenzo Nuovo", "text": "San Lorenzo Nuovo \u00e8 un comune italiano di abitanti della provincia di Viterbo nel Lazio.\nSituato a 503 m s.l.m. sul versante settentrionale dei monti Volsini a nord del lago di Bolsena, dista dal capoluogo 44\u00a0km e appena 3\u00a0km dal confine umbro. \nGeografia fisica.\nTerritorio.\nIl paese sorge su una collina a 503 metri d'altitudine sulla catena settentrionale dei monti Volsini ai confini con Umbria e Toscana. Il territorio comunale varia da un picco massimo di 585 metri del Monte Landro a uno minimo di 305 metri (lungolago, localit\u00e0 Oppietti).\nIl comune fa parte del comprensorio del lago di Bolsena e dell'Alta Tuscia.\n\u00c8 un centro agricolo situato a soli 5\u00a0km dal Lago di Bolsena e non lontano dal Monte Amiata. Fa parte del territorio comunale una porzione di spiaggia del Lago di Bolsena (San Lorenzo al Lago o localit\u00e0 Oppietti).\nIl paese ha vari punti panoramici sul lago di Bolsena ed \u00e8 attraversato dalla via Cassia.\nClima.\nCollocato sulla catena settentrionale dei monti Volsini, San Lorenzo Nuovo gode di una buona ventilazione soprattutto dai quadranti meridionali e non mancano vaste aree boschive le quali circondano il paese mantenendo ancora quasi intatta la natura, dove non \u00e8 raro incontrare istrici, ricci, volpi, tassi e talpe, ma anche cinghiali, scoiattoli, lepri e faine.\nLe estati sono spesso calde, ma non eccessivamente grazie alle costanti brezze di lago e di mare ma soprattutto per via della quota altimetrica che mantiene fresche molte nottate estive; in questo periodo non mancano durante le ore pi\u00f9 calde della giornata dei temporali a volte anche piuttosto intensi vista la posizione geografica interna che il paese assume.\nGli inverni data la sua posizione collinare sono invece freddi specie se in presenza di venti settentrionali con la neve che fa la sua comparsa in molte occasioni specie tra la fine di gennaio e l'inizio di marzo con accumuli talvolta anche consistenti.\nGrazie alle colline che lo circondano (di 600-700 metri s.l.m.) esiste un debole effetto stau che provoca maggiori piogge o nevicate rispetto a zone pianeggianti a ridosso del lago di Bolsena o valli distanti pochi Km dal centro abitato.\nIn pi\u00f9 occasioni \u00e8 anche possibile notare durante le nevicate il paese imbiancato mentre luoghi pi\u00f9 bassi innevati meno o per nulla, in particolare quelli pi\u00f9 vicini al lago.\nCi\u00f2 \u00e8 anche osservabile negli altri paesi collinari del comprensorio Vulsinio, con i paesi posti direttamente sul lago come Marta, Capodimonte e Bolsena il pi\u00f9 delle volte non imbiancati.\nMolto frequente nel paese il fenomeno della nebbia, specie negli ultimi anni.\nI maggiori apporti pluviometrici si hanno nelle due stagioni di mezzo, ovvero in autunno e in primavera con l'arrivo delle grandi perturbazioni atlantiche da ovest.\nNel comune sono presenti una stazione meteorologica professionale e una webcam, con le quali \u00e8 possibile tenere sotto osservazione l'andamento meteorologico della cittadina. (meteosanlorenzonuovo.it)\nClassificazione climatica: zona E, 2313 GR/G\nOrigini del nome.\nIl paese fu fondato nel 1779 dalla volont\u00e0 di Papa Clemente XIV e portato a termine da Papa Pio VI spostando gli abitanti del vecchio centro abitato di San Lorenzo alle Grotte che si trovava pi\u00f9 in basso nei pressi del Lago di Bolsena, in posizione poco salubre per via della malaria (che aveva decimato diversi abitanti) e delle continue frane del terreno.\nPer questo motivo \u00e8 stata aggiunta la parola \"Nuovo\" alla fine del nome attuale del paese.\nStoria.\nLa storia di San Lorenzo Nuovo si ricollega a quella dell'antico borgo di San Lorenzo alle Grotte che si trovava a 2 chilometri di distanza dall'attuale abitato in una vallata pianeggiante vicina al lago di Bolsena, che nel Settecento a causa dell'innalzamento del livello del lago si ricopr\u00ec di paludi e si diffuse la malaria che di fatto decim\u00f2 gli abitanti. Oggi ne restano solo le rovine. San Lorenzo fu fondato da un gruppo di famiglie in fuga dalla citt\u00e0 etrusco-romana di Tiro, distrutta dai barbari. Resti di un santuario etrusco sono stati rinvenuti sul Monte Landro, nel territorio comunale.\nNell'XI secolo viene donato dalla contessa Matilde di Canossa alla Chiesa. Comune libero nel XII secolo cadde sotto il dominio di Orvieto. Nel 1335 torn\u00f2 sotto il dominio del Papa. Nel 1772 per interesse di Papa Clemente XIV si decide la costruzione del nuovo paese che viene progettato dall'architetto Francesco Navone, il quale progett\u00f2 una sorta di citt\u00e0 ideale secondo i canoni urbanistici del suo tempo. I lavori furono conclusi sotto Pio VI cui \u00e8 dedicato un busto del Canova all'interno della Chiesa.\nTra maggio e giugno del 1944, nel corso della seconda guerra mondiale, San Lorenzo Nuovo ha sub\u00ecto bombardamenti aerei da parte delle forze alleate, con numerose vittime e danni considerevoli.\nMonumenti e luoghi d'interesse.\nIl paese a differenza dei centri vicini tipicamente medievali conserva un centro storico d'impronta neoclassica che risale al Settecento. La cittadina si caratterizza per le sue case uniforme e basse, dominate dalla chiesa di San Lorenzo che si affaccia su una grande piazza ottagonale (piazza Europa).\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 146 imprese operanti nel territorio comunale, che rappresentavano lo 0,62% del totale provinciale (23.371 imprese attive), hanno occupato 248 addetti, lo 0,42% del dato provinciale (59.399 addetti); in media, ogni impresa nel 2015 ha occupato una persona (1,70).\nInfrastrutture e trasporti.\nSan Lorenzo Nuovo sorge al punto di incontro fra la Via Cassia che unisce Roma alla Toscana e la Strada Maremmana che unisce Orbetello e Pitigliano a Orvieto.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, San Lorenzo Nuovo pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Alta Tuscia Laziale e del comprensorio del lago di Bolsena."}
{"id": "28238", "revid": "453768", "url": "https://it.wikipedia.org/wiki?curid=28238", "title": "Gradoli", "text": "Gradoli (pronunciare \"Gr\u00e0doli\", \"Gr\u00e0d\u00ebl\u00eb\" in dialetto locale) \u00e8 un comune italiano di abitanti della provincia di Viterbo nel Lazio, posto sulle colline nord-occidentali del lago di Bolsena. \n\u00c8 terra di produzione del vino DOC Aleatico di Gradoli, dell'Aleatico di Gradoli Liquoroso e dell'Aleatico di Gradoli liquoroso riserva. Vi si trova un celebre Palazzo Farnese, realizzato dall'architetto Antonio da Sangallo il Giovane. \nGeografia fisica.\nTerritorio.\nGradoli, sorge su una collina tufacea nel cuore della catena dei Monti Volsini, circondata per due terzi dal torrente del Fosso Rigo. Il paese si trova a pochi chilometri dal lago di Bolsena, e al suo territorio appartengono 11\u00a0km di spiaggia sulle sue rive. Il territorio comunale consiste in ripide colline e in profonde vallate, coltivate a viti e ulivi, in prossimit\u00e0 del lago.\nClima.\nClassificazione climatica: zona E, 2254 GR/G\nStoria.\nEt\u00e0 antica e medioevo.\nNel territorio sono stati rinvenuti numerosi resti di tombe etrusche nonch\u00e9 una sontuosa villa di epoca repubblicana (di cui \u00e8 emerso il ninfeo) sulle rive del lago. L'area era probabilmente sotto l'influenza delle citt\u00e0 di Visentum e della Civita di Grotte di Castro.\nLe origini di Gradoli risalgono al Medioevo quando nell'attuale \"Pergola\" fu costruito un imponente castello, la cui entrata poteva essere raggiunta solo attraverso una ripida scala (in latino \"gradus\"), da cui deriverebbe il nome del paese. Del castello, rimangono poche tracce: una torre difensiva rotonda, oggi inglobata in una casa privata, l'arco d'ingresso, parte delle mura. Il fossato che circondava il paese \u00e8 stato modificato e trasformato in strade e piazze cittadine ma \u00e8 ancora visibile la forma.\nIl primo atto in cui si nomina il \"Castrum Gradolorum\" risale al 1113: era una delle propriet\u00e0 che furono donate da Matilde di Canossa al Papato.\nNel 1118 il clero del castello partecip\u00f2 al concilio della Val di Lago tenuto dal vescovo di Orvieto Guglielmo e nel 1157 il castello fu ampliato da papa Adriano IV.\nNel secolo successivo cadde, insieme all'intero circondario, sotto il dominio di Orvieto. Nel 1265 una rivolta popolare scacci\u00f2 gli orvietani e riport\u00f2 il paese sotto il governo della Santa Sede. Poco anni dovette di nuovo ritornare sotto Orvieto. Infine nel 1296 un accordo fra il Papato e Orvieto stabil\u00ec che i podest\u00e0 dei comuni del Lago dovessero essere nominati alternativamente un anno dalla Santa Sede e un anno dalla citt\u00e0 umbra. L'accordo non fu accettato dagli abitanti di Gradoli e Latera che nel 1297 si ribellarono ai messi inviati da Orvieto. Orvieto reag\u00ec inviando truppe e pieg\u00f2 la resistenza dei piccoli villaggi.\nNel 1328 fu saccheggiata da Ludovico il Bavaro. Nel 1353 torn\u00f2 stabilmente sotto il dominio del Papa.\nIl Rinascimento.\nNel 1410 divenne feudo della famiglia Orsini, nel 1425 ai Conti e nel 1445 Eugenio IV nomin\u00f2 feudatari i Farnese per tre generazioni e nel 1505 pass\u00f2 in vicariato perpetuo sempre ai Farnese.\nIl cardinale Alessandro Farnese, poi papa Paolo III, elesse Gradoli a sua residenza estiva, fece abbattere le rovine dell'antico castello e vi costru\u00ec una sua residenza personale (Palazzo Farnese di Gradoli). Lo sviluppo economico attir\u00f2 una piccola comunit\u00e0 di ebrei che si insediarono fuori dalle mura, in una localit\u00e0 che ancor oggi porta il nome di \"Ghetto\" (nei dintorni dell'attuale Monumento ai Caduti).\nNel 1534 entr\u00f2 nei territori del ducato di Castro, lo stato personale dei Farnese. Nel 1649, dopo la distruzione della citt\u00e0 di Castro, torn\u00f2 allo Stato Pontificio.\nOttocento e Novecento.\nNel 1871 entr\u00f2 nel Regno d'Italia.\nNel 1911 l'amministrazione comunale acquist\u00f2 la chiesa di San Magno e la circostante macchia dall'Ordine dei Cavalieri di Malta.\nNel 1922 Benedetto XV restitu\u00ec Palazzo Farnese alla comunit\u00e0 di Gradoli.\nIl caso Moro.\nIl 2 aprile 1978, nei giorni del sequestro di Aldo Moro, \"Gradoli\" venne indicato come luogo di prigionia dello statista democristiano. Il futuro premier Romano Prodi, allora semplice docente universitario, rifer\u00ec di aver preso parte ad una seduta spiritica insieme ad alcuni amici e colleghi (fra questi l'economista e futuro senatore Mario Baldassari e il professor Alberto Cl\u00f2). La seduta, nella quale sarebbero stati evocati gli spiriti di Giorgio La Pira e Alcide De Gasperi, avvenne al termine di un pranzo in una villa nelle campagne bolognesi e il gioco del piattino avrebbe rivelato che appunto le Brigate Rosse avevano nascosto Moro a Gradoli.\nSecondo quanto noto all'epoca, e pubblicato ampiamente su tutta la stampa, Romano Prodi si rec\u00f2 dai magistrati che indagavano sul caso passando loro questa informazione. L'episodio non \u00e8 stato mai chiarito, ma vi \u00e8 chi ritiene che si tratt\u00f2 assai probabilmente di un espediente per occultare la vera fonte.\nIl 4 aprile Prodi si rec\u00f2 a Roma e rifer\u00ec la notizia al capo ufficio stampa del segretario della Democrazia Cristiana, Benigno Zaccagnini, il quale gir\u00f2 la voce a Luigi Zanda, capo di gabinetto del Ministero dell'Interno. La mattina del 6 aprile, le forze dell'ordine effettuarono un blitz a Gradoli: le vie d'accesso al paese furono bloccate e vennero perquisiti delle case coloniche nelle campagne del paese.\nSuccessivamente si scopr\u00ec in \"via Gradoli\" a Roma, nel quartiere della Tomba di Nerone, un covo delle Brigate Rosse, covo che ospitava Mario Moretti. La reale origine dell'informazione appresa da Prodi e dagli altri partecipanti alla seduta spiritica \u00e8 ancora oggi controversa.\nSociet\u00e0.\nTradizioni e folclore.\nPranzo del Purgatorio.\nIl Marted\u00ec grasso, accanto ai costumi colorati e ai festeggiamenti del Carnevale, per le vie del paese, passa un gruppo di persone, vestite di marrone con un lungo cappuccio viola e per questo note come Incappucciati. Sono membri della \"Fratellanza del Purgatorio\" e il loro passaggio nelle strade di Gradoli, vuole ricordare a tutti che il Carnevale sta finendo e sta per iniziare il periodo di digiuno e penitenza della Quaresima. Gli Incappucciati, bussano alle porte delle case e raccolgono libere offerte, soprattutto prodotti agricoli-salsicce, prosciutti, olive, vino, salami, formaggi-che vengono poi messi all'asta nella piazza del paese. Il ricavato, viene usato, per finanziare l'indomani-Mercoled\u00ec delle Ceneri-il Pranzo del Purgatorio, un pranzo di cibi rigorosamente magri, per pregare la misericordia divina per le anime del Purgatorio. Il Pranzo del Purgatorio, viene cucinato dai membri della Fratellenza, tutti uomini, (le donne possono partecipare alla mensa solo dagli anni cinquanta) e prevede un men\u00f9 che risale al XVI secolo: pesce di lago, olio delle colline di Gradoli e i tipici fagioli locali detti appunto \"del Purgatorio\".\nLe origini del Pranzo del Purgatorio risalgono al Trecento per ricordare i caduti di una rivolta contro le pesanti vessazioni imposte dal Papato. \u00c8 poi ricordato in una cronaca del 1560 redatta da frate Corrado D'Arco, il primo a riferire che il Pranzo si tiene il mercoled\u00ec delle Ceneri con piatti a base di legumi e pesce di lago.\nSono note solo quattro interruzioni della tradizione: nel 1810 per protesta contro l'esilio di Papa Pio VII voluto da Napoleone, nel 1944 per gli eventi bellici della Seconda guerra mondiale, dal 2020 al 2022 per la pandemia di Covid.\nLe tentavecchie.\nUn'altra tradizione \u00e8 quella delle \"Tentavecchie\". La notte del 3, 4 e del 5 gennaio, gruppi di bambini, ragazzi e anche grandi, sfilano per le vie del paese, facendo un fracasso assordante con l'uso di strumenti bizzarri e popolari, come coperchi, pentole, mestoli, padelle, trombette, campanacci, corni.\nL'origine di questa tradizione \u00e8 sconosciuta: seconda una diffusa leggenda popolare, le \"Tentavecchie\" con il loro fracasso, intendono svegliare la vecchia Befana e ricordarle di portare i doni ai bambini. Altri inseriscono le Tentavecchie nei riti pagani della terra e che precedono il solstizio d'inverno. Un'altra voce, risale alle radici cristiane del popolo e vuole che le Tentavecchie con il loro rumore, vogliono coprire il pianto di Ges\u00f9 Bambino ed evitare che Erode riesca a trovarlo. Un'ultima ipotesi, infine, vuole che le \"Tentavecchie\" servino a scacciare gli spiriti maligni tra cui le streghe.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 92 imprese operanti nel territorio comunale, che rappresentavano lo 0,39% del totale provinciale (23.371 imprese attive), hanno occupato 177 addetti, lo 0,3% del dato provinciale (59.399 addetti); in media, ogni impresa nel 2015 ha occupato poco meno di due persone (1,92).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Gradoli pass\u00f2 dalla provincia di Roma a quella di Viterbo.\nAmministrazioni precedenti.\nRegno d'Italia\nRepubblica italiana \nAltre informazioni amministrative.\nFa parte della Comunit\u00e0 Montana Alta Tuscia Laziale."}
{"id": "28242", "revid": "2166047", "url": "https://it.wikipedia.org/wiki?curid=28242", "title": "Gdynia", "text": " Gdynia (\"Gdini\u00f4\" in casciubo, \"Gdingen\" in tedesco, \"Gotenhafen\" dal 1939 al 1945) \u00e8 una citt\u00e0 polacca portuale situata nella baia di Danzica sul Mar Baltico. Insieme a Danzica e Sopot costituisce la Tripla Citt\u00e0. Gdynia \u00e8 una delle citt\u00e0 pi\u00f9 giovani della Polonia: \u00e8 stata costruita a partire dal 1921 nel luogo dove sorgeva una frazione di pescatori. Nel 1939, in seguito all'invasione tedesca, fu rinominata \"Gotenhafen\". Occupata dai sovietici nel 1945, fa oggi parte del voivodato della Pomerania.\nSport.\nLa locale squadra di football americano, i Seahawks Gdynia, ha vinto tre volte il titolo nazionale."}
{"id": "28243", "revid": "124727362", "url": "https://it.wikipedia.org/wiki?curid=28243", "title": "Cisgiordania", "text": "La Cisgiordania (letteralmente \"la parte al di qua del Giordano\"; , \"a\u1e0d-\u1e0ciff\u00e4 l-\u0120harb\u012by\u00e4\"; , \"HaGadah HaMa'aravit\" o, sempre in ebraico e ufficialmente per lo Stato d'Israele, \u05d9\u05d4\u05d5\u05d3\u05d4 \u05d5\u05e9\u05d5\u05de\u05e8\u05d5\u05df, \"Yehuda ve'Shomron\", \"Giudea e Samaria\"; in inglese chiamata \"West Bank\", \"la sponda occidentale\") \u00e8 un territorio senza sbocco al mare sulla riva occidentale del fiume Giordano, nel Medio Oriente. Fa parte, assieme alla striscia di Gaza, dei territori palestinesi e della regione storico-geografica della Palestina.\nPrima della Grande Guerra, la zona ora conosciuta come Cisgiordania \u00e8 stata sotto il dominio ottomano, come parte della provincia di Siria. Nel 1920, alla conferenza di Sanremo, la vittoria delle forze alleate l'assegn\u00f2 alla sovranit\u00e0 del Mandato britannico della Palestina. La Guerra arabo-israeliana del 1948 vide la creazione di Israele in alcune parti dell'ex Mandato, mentre la Cisgiordania fu conquistata dall'emirato di Transgiordania e annesso l'anno successivo in un nuovo regno denominato Giordania. Gli accordi di armistizio del 1949 hanno definito i suoi confini ad interim.\nDal 1948 al 1967, la zona fu quindi sotto il controllo giordano, quando la perse a seguito della guerra dei sei giorni a favore di Israele, ma la Giordania non rinunci\u00f2 ufficialmente alle sue pretese sull'area sino al 1988 quando le cedette all'OLP. Le richieste della Giordania non furono mai riconosciute dalla comunit\u00e0 internazionale, con l'eccezione del Regno Unito. La definizione dei confini venne stabilita in seguito alla stipulazione dell'armistizio di Rodi, quando venne definita dalle linee di \"cessate il fuoco\" tra gli eserciti israeliano e giordano. A partire dal 1993, con gli accordi di Oslo la regione \u00e8 sottoposta a controllo misto da parte dello Stato di Palestina e di Israele.\nLa denominazione.\nIl nome usato in inglese, \"West Bank\" (sponda occidentale) venne apparentemente utilizzato per la prima volta dai giordani dal 1950, all'epoca della loro annessione della regione, ed \u00e8 un'abbreviazione di \"sponda occidentale del fiume Giordano\"; mentre il Regno di Giordania si estende sulla sponda orientale.\nIl nome Cisgiordania (\"su questo lato del Giordano\"), viene usato normalmente in italiano, francese, romeno, spagnolo e altri linguaggi latini. Letteralmente significa \"di qua dal Giordano\" cis- [dal lat. \"cis\" \u00abdi qua da\u00bb]. \u2013 Prefisso di alcuni aggettivi derivati dal latino o formati modernamente sul modello latino (come \"cisalpino\", \"cispadano\", ecc.), per indicare posizione geografica di qua da un determinato punto di riferimento.\nL'analogo Transgiordania \u00e8 utilizzato per indicare l'altra sponda. In inglese Cisgiordania \u00e8 stato occasionalmente usato per indicare l'intera regione compresa tra il Giordano e il mar Mediterraneo.\nIl nome Giudea e Samaria \u00e8 invece di origine biblica e risale al tempo in cui la regione era abitata dal popolo ebraico. Gli israeliani si riferiscono alla regione come una unit\u00e0: il \"West Bank\" (ebraico: \"HaGada HaMa'aravit\" \"\u05d4\u05d2\u05d3\u05d4 \u05d4\u05de\u05e2\u05e8\u05d1\u05d9\u05ea\"), o come due unit\u00e0: Giudea e Samaria (ebraico: \"Yehuda\" \"\u05d9\u05d4\u05d5\u05d3\u05d4\", \"Shomron \"\" \u05e9\u05d5\u05de\u05e8\u05d5\u05df \"), i due regni biblici (a sud il Regno di Giuda e a nord il Regno di Israele - la cui capitale era una volta la citt\u00e0 di Samaria). I termini geografici \"Giudea\" e \"Samaria\" sono in continuo uso da parte degli ebrei dai tempi biblici.\nTuttavia questo nome \u00e8 criticato a causa del suo uso politicizzato da parte del coloni israeliani.\nIl mondo arabo e, in particolare, i palestinesi osteggiano fortemente la dizione \"Giudea e Samaria\", nel cui uso ritengono si riflettano mire espansionistiche di Israele. Invece, si riferiscono alla zona come alla \"Cisgiordania\".\nStoria.\nFu parte integrante dell'Impero Ottomano per quattro secoli, fino al 1918, e successivamente parte del Mandato britannico della Palestina.\nI territori oggi conosciuti come Cisgiordania erano principalmente parte del territorio riservato dal Piano di spartizione del 1947 (Risoluzione 181 dell'Assemblea Generale dell'ONU) per uno stato arabo. In base al Piano, la citt\u00e0 di Gerusalemme e le citt\u00e0 circostanti (comprese Betlemme e Ramallah) sarebbero state un territorio amministrato internazionalmente, il cui futuro sarebbe stato determinato in una data successiva. Il Piano fu accettato dall'agenzia Ebraica, ma rifiutato dagli arabi. Mentre uno stato arabo palestinese (oltre a quello gi\u00e0 creato sull'85% del territorio con il nome di Transgiordania) non riusc\u00ec a materializzarsi, i territori vennero occupati nel 1948 dal confinante Emirato di Transgiordania a seguito dell'attacco di questo ed altri quattro paesi arabi al neonato Stato d'Israele. Questa occupazione non venne riconosciuta dall'ONU o dalla comunit\u00e0 internazionale.\nLa linea temporanea di demarcazione della cessazione delle ostilit\u00e0, che venne tracciata tra Israele e l'esercito transgiordano sulla \"sponda occidentale\", venne determinata dai colloqui sul cessate il fuoco del 1949 (Armistizio di Rodi) e viene spesso chiamata la \"linea verde\". Durante gli anni cinquanta, ci fu una significativa infiltrazione di rifugiati palestinesi e di terroristi, attraverso la linea verde. Nel corso della Guerra dei sei giorni, Israele occup\u00f2 questo territorio, ma il Consiglio di Sicurezza dell'ONU, con la risoluzione 242 del novembre 1967, dispose che Israele si ritirasse \"da\" o \"dai\" territori occupati (a seconda della versione inglese o francese del testo). Israele contest\u00f2 questa risoluzione rifiutando di ritirarsi. Nel 1988, la Giordania ritir\u00f2 tutte le pretese su di essi, concedendone la sovranit\u00e0 all'OLP (Organizzazione per la Liberazione della Palestina) guidata da Yasser Arafat.\nNel 1993 gli Accordi di Oslo dichiararono lo status finale della Cisgiordania, come soggetto di un accordo tra Israele e la leadership araba palestinese dell'OLP. A seguito degli accordi in cui si concedeva l'amministrazione autonoma ai palestinesi su quei territori, Israele ritir\u00f2 le sue forze militari da alcune aree della Cisgiordania, che venne quindi divisa in tre aree, con la creazione nel 1995 dell'Autorit\u00e0 Nazionale Palestinese.\nLo status della regione.\nIl Consiglio di sicurezza delle Nazioni Unite, l'Assemblea generale delle Nazioni Unite, la Corte Internazionale di Giustizia, e il Comitato internazionale della Croce Rossa, si riferiscono a esso come a un territorio occupato da Israele.\nLa realizzazione di uno stato palestinese con capitale Gerusalemme Est, nei territori occupati da Israele \u00e8 la soluzione sostenuta da tutti gli stati membri dell'ONU, ad esclusione di Israele. La comunit\u00e0 internazionale considera la Cisgiordania come la terra riservata ai palestinesi che vi risiedono, e guarda alla presenza israeliana come a quella di una forza di occupazione.\nIsraele opta, invece, per il termine territori contesi, sostenendo che questo sia pi\u00f9 vicino al punto di vista neutrale, alla realt\u00e0 dei fatti storici e al diritto internazionale di guerra, oltre alla legittimit\u00e0 giuridica della fondazione dello Stato di Israele.\nLa visione di Israele sulla situazione dei territori \u00e8 la seguente:\nSuddivisione amministrativa.\nGli accordi di Oslo del 1993 hanno dichiarato che lo stato finale della Cisgiordania sar\u00e0 oggetto di un prossimo accordo tra Israele e la leadership palestinese. A seguito di tali accordi ad interim, Israele ha ritirato il suo governo militare da alcune parti della Cisgiordania, che \u00e8 stata divisa in tre settori:\nL'Autorit\u00e0 palestinese ha il pieno controllo civile nell'area A, l'area B \u00e8 caratterizzata da un'amministrazione congiunta tra l'ANP e di Israele, mentre la zona C \u00e8 sotto il pieno controllo israeliano.\nL'Area A comprende le citt\u00e0 palestinesi, e alcune zone rurali di distanza da centri di popolazione di Israele nel nord (tra Jenin, Nablus, Tubas, e Tulkarm), il sud (nei pressi di Hebron), e uno nel centro sud di Salfit. L'Area B aggiunge altre popolate aree rurali, molto pi\u00f9 vicino al centro della Cisgiordania. L'Area C contiene tutti gli insediamenti israeliani, le strade di accesso utilizzato per gli insediamenti, zone cuscinetto (vicino a insediamenti, strade, aree strategiche, e in Israele), e quasi tutta la Valle del Giordano e il deserto di Giuda.\nLe Aree A e B sono a loro volta divise tra le 227 aree separate (199 dei quali sono inferiori a 2 chilometri quadrati) che sono separate le une dalle altre da una zona di area C.\nMentre la stragrande maggioranza della popolazione palestinese vive in zone A e B, le terre vacanti disponibili per la costruzione di decine di villaggi e citt\u00e0 in tutta la West Bank, sono situate ai margini della comunit\u00e0 e definite come area C.\nGeografia.\nIl territorio della Cisgiordania ha una superficie di \u00a0km\u00b2 e una popolazione di circa abitanti, confinando a ovest, nord e sud con Israele, a est, oltre il fiume Giordano, con la Giordania e il Mar Morto. Eccetto Gerusalemme Est, il resto della Cisgiordania non \u00e8 stato annesso da parte di Israele. La maggior parte dei residenti sono arabi, anche se un gran numero di insediamenti israeliani sono stati costruiti nella regione dal 1967.\nLa parte pi\u00f9 densamente popolata della regione \u00e8 la dorsale montuosa, che corre da nord a sud, dove si trovano le citt\u00e0 di Nablus, Ramallah, Betlemme, e Hebron. Jenin, nell'estremo nord della Cisgiordania, si trova sul confine meridionale della valle di Jezreel, Qalqilya e Tulkarm sono situate alle pendici delle colline adiacenti alla piana costiera di Israele, mentre Gerico \u00e8 posta vicino al fiume Giordano, poco pi\u00f9 a nord del Mar Morto. A nord di Ramallah si sta costruendo la nuova citt\u00e0 di Rawabi.\nMaale Adumim (circa 6\u00a0km ad est di Gerusalemme) e Ariel (tra Nablus e Ramallah) sono gli insediamenti israeliani pi\u00f9 grandi.\nClima.\nIl clima in Cisgiordania \u00e8 temperato con estati calde caratterizzate da notevole escursione termica ed inverni miti con possibilit\u00e0 di qualche nevicata. Nella zona di Gerico e nel Mar Morto il clima \u00e8 pre-desertico, caldo e secco.\nTrasporti e comunicazioni.\nLa Cisgiordania ha 4.500\u00a0km di strade, dei quali 2.700\u00a0km sono asfaltati. Sono presenti autostrade che per lo pi\u00f9 servono gli insediamenti israeliani e sono inaccessibili ai palestinesi, tranne alcune parti che sono accessibili solo ai palestinesi e non agli israeliani. L'unico aeroporto civile presente in Cisgiordania era quello di Gerusalemme, chiuso dal 2001. Non esistono ferrovie. Tuttavia, gli spostamenti sono piuttosto semplici grazie alla massiccia presenza di taxi che fanno servizio all'interno delle citt\u00e0 o collegano le diverse citt\u00e0. I costi sono molto contenuti, grazie anche alla possibilit\u00e0 di utilizzare taxi collettivi.\nLa compagnia israeliana Bezeq, e quella palestinese PALTEL, sono responsabili per i servizi di telecomunicazioni in Cisgiordania. Jawwal \u00e8 l'operatore in Palestina per la comunicazione di telefonia mobile. La Palestinian Broadcasting Corporation trasmette da una stazione AM a Ramallah sui 675\u00a0kHz; numerose stazioni locali private sono in funzione. Gran parte delle abitazioni palestinesi ha una radio, e molte hanno un televisore, ma non sono disponibili cifre precise.\nReligione.\nLa comunit\u00e0 musulmana \u00e8 circa il 75% della popolazione, il 17% \u00e8 ebraica e l'8% cristiana. Il monte Garizim ospita una comunit\u00e0 samaritana."}
{"id": "28244", "revid": "322321", "url": "https://it.wikipedia.org/wiki?curid=28244", "title": "Monte Romano", "text": "Monte Romano (\"Montromano\" in dialetto monteromanese) \u00e8 un comune italiano di abitanti della provincia di Viterbo nel Lazio; dista dal capoluogo circa 30\u00a0km.\nGeografia fisica.\nClima.\nClassificazione climatica: zona D, 1829 GR/G\nStoria.\nNel punto pi\u00f9 alto del territorio sorse il primo nucleo abitato (Arx Montis Romani), un castello del XIII secolo. \nLe fonti documentarie lo menzionano per la prima volta nel 1344 e poi nel 1371.\nSembra che fu posseduto dalla famiglia dei Prefetti di Vico, per essere poi distrutto tra il 1431 ed il 1435, nella guerra contro Papa Eugenio IV.\nSociet\u00e0.\nIstituzioni, enti e associazioni.\nDislocato nella campagna, in una ampia e moderna struttura nelle immediate vicinanze dell'abitato, il Reparto Supporti Logistici Poligono di Monte Romano, una unit\u00e0 atipica dell'Esercito Italiano, che gestisce la pi\u00f9 vasta area addestrativa dell'Italia centrale. Il comprensorio della Base Logistica abbraccia un'area di circa 6 ettari, che sommati all'annesso poligono di tiro portano l'estensione totale ad oltre 5000 ettari.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 76 imprese operanti nel territorio comunale, che rappresentavano lo 0,33% del totale provinciale (23.371 imprese attive), hanno occupato 120 addetti, lo 0,2% del dato provinciale (59.399 addetti); in media, ogni impresa nel 2015 ha occupato una persona (1,58).\nInfrastrutture e trasporti.\nStrade.\nMonte Romano \u00e8 collegata a Vetralla e Tarquinia tramite la strada statale 1 bis Via Aurelia.\n\u00c8 in progetto il completamento della SS675 Umbro-Laziale nel tratto Monte Romano Est-A12 Roma-Tarquinia. Passer\u00e0 parallelamente alla Strada Statale 1 bis Via Aurelia, ma fuori dal paese, in modo da evitare l'intenso traffico di mezzi pesanti all'interno di Monte Romano e per permettere collegamenti pi\u00f9 rapidi e sicuri.\nLa strada provinciale 42 \"Barbaranese\" collega Monte Romano a Barbarano Romano.\nLa strada provinciale 97 \"Valle del Mignone\" la collega a Sant'Agostino, frazione di Tarquinia.\nFerrovie.\nDal 1928 al 1961 era in funzione anche la ferrovia Civitavecchia-Orte delle FS e a Monte Romano aveva la sua stazione ferroviaria tuttora esistente ma non pi\u00f9 in uso.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Monte Romano pass\u00f2 dalla provincia di Roma a quella di Viterbo."}
{"id": "28246", "revid": "322321", "url": "https://it.wikipedia.org/wiki?curid=28246", "title": "Proceno", "text": "Proceno \u00e8 un comune italiano di 527 abitanti della provincia di Viterbo, il pi\u00f9 a nord del Lazio. Dista dal capoluogo circa 60\u00a0km.\nGeografia fisica.\nTerritorio.\nCentro agricolo dei Monti Volsini, alle falde nord-occidentali del rilievo vulcanico. Sorge su un poggio digradante verso la confluenza del torrente Stridolone con il fiume Paglia.\nIl paese si trova al confine con la Toscana.\nClima.\nClassificazione climatica: zona E, 2295 GR/G\nStoria.\nDi origine etrusca, come testimoniano i sepolcreti scoperti nelle vicinanze dell'abitato, vuole la tradizione che sia stato fondato da Porsenna nel secolo VI a.C.\nNell'alto Medioevo fece parte del Marchesato di Toscana (secolo X) e fu ereditato dalla Chiesa dopo la morte di Matilde di Canossa nel 1115.\nAssoggettato al Comune di Siena alla fine del secolo XIV, appartenne poi agli Sforza e ai Cecchini, cui appartiene tuttora il monumentale Castello, edificato nel XII secolo.\nNella frazione di Centeno \u00e8 presente una targa della Societ\u00e0 italiana di fisica sul casale in cui soggiorn\u00f2 Galileo Galilei, prima di giungere a Roma per il processo di abiura del 1633; Galilei dovette stare in quarantena in questo luogo, al confine tra Stato della Chiesa e Granducato di Toscana, a causa della epidemia di peste che affligeva Firenze, da dove arrivava lo scienziato.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 44 imprese operanti nel territorio comunale, che rappresentavano lo 0,19% del totale provinciale (23.371 imprese attive), hanno occupato 96 addetti, lo 0,16% del dato provinciale (59.399 addetti); in media, ogni impresa nel 2015 ha occupato due persone (2,18).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, quando venne istituita la provincia di Viterbo, Proceno pass\u00f2 dalla provincia di Roma a quella di Viterbo."}
{"id": "28250", "revid": "322321", "url": "https://it.wikipedia.org/wiki?curid=28250", "title": "Nepi", "text": "Nepi \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nIl territorio comunale nepesino si estende su una vasta area nota come Agro Falisco, delimitato a sud e sud-ovest dai Monti Sabatini, a nord-ovest dai Monti Cimini e dalla Valle del Tevere a nord e ad est.\nBench\u00e9 il paesaggio dell'Agro Falisco appaia in lontananza come un'unica e piatta vallata, mossa solo da modeste collinette, l'immagine di questo territorio muta completamente non appena si decide di addentrarcisi, anche solo transitando sulle strade principali che lo attraversano. Profonde gole e burroni si aprono come squarci nel terreno. Luoghi suggestivi e spesso ancora selvaggi, caratterizzano fortemente il paesaggio di questi luoghi.\nLe \u201cForre\u201d, che rappresentano l'elemento geomorfologico caratteristico del territorio, sono delle larghe valli delimitate da pareti sub-verticali scavate dalla millenaria azione erosiva dei torrenti sul substrato vulcanico, depositatosi a seguito delle attivit\u00e0 eruttive dei due complessi vulcanici, Vicano in misura maggiore, e Sabatino, datate tra 600.000 e circa 20.000 anni fa. Il protrarsi dell'erosione da parte dei due corsi d'acqua confluenti facenti parte de bacino del fiume Treja, Rio Falisco a nord e Rio Puzzolo a sud, ha isolato uno sperone tufaceo di forma triangolare, delimitato da pareti sub-verticali, dove \u00e9 edificato il centro storico del paese. L'adattamento dell'uomo a questa morfologia, \u00e8 la matrice degli sviluppi architettonici e soprattutto urbanistici di ogni insediamento nell'area. I \"Cavoni\", caratteristiche vie tagliate di epoca pre-romana, sono vie di comunicazione che univano le Forre coi pianori tufacei, costituiti da fenditure continue operate dall'uomo nella roccia vulcanica delimitate da pareti verticali.\nIn questo contesto si inserisce l'abitato di Nepi, citt\u00e0 sorta in epoca antica. La morfologia stessa del territorio ha facilitato l'insediamento umano, avendo creato dei luoghi gi\u00e0 di per s\u00e9 difesi naturalmente e difficilmente accessibili. Inoltre la consistenza del tufo locale, ha favorito sin dalle epoche pi\u00f9 remote la creazione di insediamenti rupestri e di necropoli.\nQueste valli furono abitate sin dalla pi\u00f9 remota preistoria. Numerosi sono stati infatti i ritrovamenti archeologici di utensili in pietra scheggiata e frammenti di vasi con segni di cottura. Questi insediamenti rupestri furono abitati quindi per lungo tempo, dal neolitico all'inizio dell'et\u00e0 del ferro. Al centro di questo territorio, si trova la Valle Suppentonia, ovvero la forra che partendo da Nepi, giunge fin quasi sotto Civita Castellana, dove il fosso del Ponte si getta nel Treja. La particolarit\u00e0 di questa lunga forra \u00e8 quella di raggiungere dimensioni molto rilevanti, specie nei pressi di Castel Sant'Elia, superando in alcuni punti i cento metri di altezza. Le sue pareti spesso a perpendicolo, sono rivestite di una rigogliosa e spesso impenetrabile vegetazione; numerose sono le cascate formate dai torrenti che scorrono nel fondovalle.\nClima.\n il clima \u00e8 mite, umido in inverno e secco in estate.\nOrigini del nome.\nNepi: l'antica \"Nepet\" o \"Nepete\", deriverebbe il suo nome dalla parola etrusca \"Nepa\", ovvero acqua. Quindi Nepi \u00e8 \"citt\u00e0 delle acque\", tanto da portare i segni di questo ancestrale legame nel nome stesso. La leggenda della sua fondazione ci parla di un particolare serpente acquatico, adorato da questi antichi popoli come divinit\u00e0, il quale usc\u00ec allo scoperto mentre il mitico fondatore Termo Larte era intento a tracciare il solco del pomerio del nuovo insediamento. Questo venne interpretato come simbolo di buon auspicio e la citt\u00e0 venne consacrata alla divinit\u00e0 che aveva voluto manifestarsi proprio durante il sacro atto della fondazione. Un'altra interpretazione del nome vorrebbe collegarlo con una divinit\u00e0 mediorientale che aveva fattezze di scorpione, mettendo in relazione questo animale con la forma che i torrenti formano intorno allo sperone su cui sorge la citt\u00e0. Ancora un animale legato all'acqua. Serpenti, scorpioni; in ogni caso il rapporto fortissimo che da sempre Nepi ha avuto con l'acqua \u00e8 evidente. La quantit\u00e0 di torrenti e fonti, d'acque ferruginose, solforose e minerali, di solfatare, ancora oggi palesa la caratteristica di questo territorio.\nStoria.\nFondazione.\nNumerosi ritrovamenti archeologici nel territorio circostante testimoniano il popolamento dell'area in epoche antiche. In particolare due insediamenti vicini alla citt\u00e0, il Pizzo e Torre Stroppa, sono fiorenti fino all\u2019et\u00e0 del bronzo finale (XI secolo a.C.). Dopo un periodo di spopolamento, nel corso del quale i gruppi residenti contribuirono a formare la grande citt\u00e0 di Veio, durato circa un secolo, le tracce archeologiche indicano un inizio dell\u2019occupazione dello sperone tufaceo di Nepi a partire dal secolo VIII a.C. Da questo momento e fino alla conquista romana il centro urbano di Nepi fu parte integrante del territorio veiente e le sue produzioni artigianali mostrano affinit\u00e0 con quelle della vicina Falerii (attuale Civita Castellana, i cui abitanti erano appunto i Falisci).\nEpoca romana.\nLa prima notizia documentata \u00e8 quella riportata da T. Livio, in cui si evince che nel 383 a.C. Nepi \u00e8 alleata con Roma. L'epoca \u00e8 quella in cui la nascente potenza romana sta via via conquistando le zone di influenza etrusca e falisca. Nepi e Sutri sono definite proprio da T. Livio \u00abClaustra Etruriae\u00bb e \u00abAntemuralis Etruriae\u00bb proprio per l'importanza strategica di questi due antichi insediamenti. Il periodo romano la vede diventare \"municipium\", citt\u00e0 ricca e potente. Numerosi i resti archeologici a noi pervenuti di quel periodo. Le ville patrizie disseminate nel territorio, l'anfiteatro, le cosiddette \"Terme dei Gracchi\", mausolei lungo la via Amerina, cippi, statue e molteplici lapidi.\nDurante la seconda guerra punica insieme ad altre undici colonie latine, rifiuta il suo supporto a Roma, ma come narratoci sempre da T. Livio, la conseguenza a questa decisione fu quella di pagare in doppia misura.\nMedioevo.\nSede vescovile gi\u00e0 nel IV secolo, come riportato nelle sottoscrizioni ai vari Concili romani. Saccheggiata pi\u00f9 volte durante le invasioni barbariche, conobbe proprio nell'alto Medioevo un periodo di notevole splendore per il fatto di essere attraversata dalla via Amerina, unica arteria a congiungere durante le guerre greco-gotiche Roma a Ravenna. Riprova della sua importanza fu l'invio del nutrito esercito guidato dal duca Leonzio a difesa della citt\u00e0, da parte del pontefice S. Gregorio Magno.\nDurante l'VIII secolo, Totone, nobile nepesino di stirpe longobarda, ricordato dalla storia quale Duca di Nepi, discese su Roma forte di un esercito, col quale assoggett\u00f2 la citt\u00e0 eterna divenendone Duca e interferendo nel conclave del 768, fece nomimare papa suo fratello, che sal\u00ec al soglio pontificio col nome di Costantino II. L'anno successivo il suo potere ebbe fine per mano dell'opposta fazione che uccise Totone e destitu\u00ec suo fratello, che accecato fin\u00ec i suoi giorni rinchiuso in un monastero.\nNel 915 i Nepesini sconfiggono in uno scontro decisivo i saraceni.\nNel 1002 moriva a Castel Paterno (all'epoca ricadente nel territorio Nepesino) Ottone III di Sassonia, restauratore del Sacro Romano impero, mentre cercava rifugio dall'incalzante opposizione delle nobili famiglie romane.\nNepi si costitu\u00ec Libero Comune nel 1131, come testimoniato dalla lapide del primo patto comunale, conservata nel portico della Cattedrale. Nella lotta tra pontefice ed imperatore, Nepi fu di parte imperiale durante i regni di Alessandro II, Nicola II, Gregorio VII e Innocenzo II; caduta in mano ai papisti nel 1160, combatt\u00e9 contro il comune di Roma e nel 1244 venne assediata dall'imperatore Federico II. Divenuta possedimento feudale, pass\u00f2 in un primo momento ai prefetti di Vico e successivamente venne concessa agli Orsini, ai Colonna. Rodrigo Borgia, all'indomani della sua elezione a papa col nome di Alessandro VI la cedette al cardinale Ascanio Sforza, contraccambiando cos\u00ec il suo appoggio alla sua nomina. Ma a seguito della calata francese su Milano, il Pontefice tolse Nepi allo Sforza, la elev\u00f2 al rango di ducato e la don\u00f2 nell'anno 1499 alla figlia Lucrezia, la quale fu munifica amministratrice, amata e rispettata dalla popolazione. Dopo alterne vicende, Paolo III Farnese, la cedette a Pier Luigi Farnese, suo figlio naturale. Con la creazione del Ducato di Castro e Nepi, per questo territorio si ebbe uno dei periodi pi\u00f9 floridi e prolifici.\nEpoca moderna.\nNumerose furono le opere improntate in questo breve lasso di tempo, che va dal 1537 al 1545. Con la nomina di Pier Luigi Farnese a duca di Parma e Piacenza, Nepi torna sotto il diretto dominio della Santa Sede e dichiarata indipendente durante il regno di Sisto V, quando potr\u00e0 innalzare le insegne senatoriali: S.P.Q.N. Il 2 dicembre 1798 venne saccheggiata dalle truppe francesi in ritirata da quelle borboniche. Il 13 dicembre vi si svolse lo scontro fra i due eserciti, nel quale ebbe la meglio quello francese guidato dal generale Fran\u00e7ois \u00c9tienne Kellermann. Nel 1805 ospit\u00f2 Pio VII di ritorno da Parigi, mentre il 13 settembre 1870 fu occupata dalle truppe italiane e annessa al Regno d'Italia.\nCultura.\nArte.\nDurante gran parte del XIX secolo, Nepi, come molte altre localit\u00e0 italiane, accolse frotte di viaggiatori attratti dal territorio che all'epoca si offriva incontaminato e vergine agli occhi di questi personaggi. Numerosi artisti, soprattutto pittori, raggiunsero questa parte di Tuscia per fermare sulle loro tele, o solamente su un taccuino, scorci e paesaggi ancor oggi esistenti. Per citare alcuni dei pi\u00f9 celebri:\n... \"Una delle pi\u00f9 belle e pittoresche parti della campagna romana \u00e8 quella che incomincia a Nepi, e si stende fino al Tevere per larghezza; per lunghezza giunge sino ad Otricoli ed anco fino a Narni. I forestieri, i touristi, non ne seppero mai nulla sino ad oggi\" ... \"Questa regione veduta in distanza, sembra una pianura leggermente ondulata: chi invece ci si inoltra, si trova ad un tratto sul ciglio di larghi burroni che solcano il suolo ed in fondo \u00e0 quali corre un piccolo torrente.\" ... \" Le pareti di queste voragini sono per lo pi\u00f9 grandiosi squarci di rocce a perpendicolo, talvolta scoscendimenti erbosi o vestiti di boscaglie. Il fondo \u00e8 fresco e verdeggiante pei grandi alberi ed ombre opache, le correnti, i filetti d'acqua, i ristagni ove questa impaluda; che ora si vedono e riflettono il verde della campagna o l'azzurro del cielo, ora rimangono confusi o celati sotto la volta di una robusta fitta vegetazione. Non ho mai veduto un pi\u00f9 ricco tesoro di bellezze naturali per lo studio di paese.\" ...\nEconomia.\nDi seguito la tabella storica elaborata dall'Istat a tema \"Unit\u00e0 locali\", intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 637 imprese operanti nel territorio comunale, che rappresentavano il 2,73% del totale provinciale ( imprese attive), hanno occupato addetti, il 2,85% del dato provinciale ( addetti); in media, ogni impresa nel 2015 ha occupato due persone (2,66).\nInfrastrutture e trasporti.\nStrade.\nNepi \u00e8 collegata tramite la Strada Provinciale 77 \"Castel Sant'Elia\", a Castel Sant'Elia.\n\u00c8 collegata a Roma tramite la Strada statale 2 Via Cassia\nAmministrazione.\nNel 1928, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, con cui l'anno prima era stata istituita la provincia di Viterbo, Nepi pass\u00f2 dalla provincia di Roma a quella di Viterbo."}
{"id": "28251", "revid": "125471703", "url": "https://it.wikipedia.org/wiki?curid=28251", "title": "Papa Benedetto XI", "text": "Biografia.\nFrate domenicano.\nAl di l\u00e0 delle dettagliate agiografie, le notizie attorno all'infanzia e alla giovinezza del papa sono assai scarse. Figlio di Boccassio e di Bernarda, nacque a Treviso o, forse, a San Vito di Valdobbiadene (dove alcuni avrebbero individuato la sua casa natale). Era di umili origini: il padre, notaio, era alle dipendenze dei conti di Col San Martino secondo un rapporto di semiservit\u00f9.\nDopo la morte prematura del padre, avrebbe ricevuto una prima istruzione presso lo zio paterno Boccasino, sacerdote presso la chiesa di Sant'Andrea in Riva a Treviso. La prima menzione scritta \u00e8 in un testamento del 2 ottobre 1256; nel documento, Castellano di Col San Martino offriva a Nicol\u00f2 25 libbre veneziane purch\u00e9 si facesse frate domenicano. Finalmente, nel 1257, entr\u00f2 nel convento trevigiano dei Frati Predicatori.\nSette anni dopo divenne priore. Fu professore di teologia a Treviso, a Venezia ed a Genova. Nel 1286 fu nominato Maestro provinciale di Lombardia. Quando divenne Maestro generale dell'Ordine, nel 1296, eman\u00f2 alcune ordinanze che proibivano, a qualsiasi domenicano, la discussione pubblica sulla legittimit\u00e0 dell'elezione di Bonifacio VIII. Nel gennaio 1297 fu inviato, insieme al Ministro generale francescano Giovanni de Murro, come legato pontificio nelle Fiandre per ottenere un accordo di pace fra Filippo IV di Francia, Edoardo I d'Inghilterra e il popolo fiammingo.\nNel concistoro del 4 dicembre 1298, papa Bonifacio VIII lo nomin\u00f2 cardinale assegnandogli il titolo presbiterale di Santa Sabina; nel 1300 opt\u00f2 per i titoli di cardinale vescovo di Ostia e quindi di cardinale vescovo di Velletri. Nel 1301 fu inviato come legato pontificio in Ungheria per appoggiare l'ascesa al trono di Carlo Roberto d'Angi\u00f2, nipote di Carlo II di Napoli.\nAll'epoca dello \"Schiaffo di Anagni\" (settembre 1303), Boccasini fu uno degli unici due cardinali che difesero all'interno del Palazzo Laterano. Ma con la sua elezione a papa, egli liber\u00f2 Filippo il Bello di Francia dalla scomunica che gli era stata lanciata da Bonifacio e praticamente ignor\u00f2 la bolla \"Unam Sanctam\". Cionondimeno, il 7 giugno 1304 scomunic\u00f2 il Cancelliere di Francia, Guglielmo di Nogaret, e tutti gli italiani che avevano partecipato al sequestro di papa Bonifacio ad Anagni.\nIl pontificato.\nNel corso del suo pur breve pontificato egli mantenne un saldo legame, anche affettivo, con la propria citt\u00e0 d'origine, Treviso, di cui progett\u00f2 ampi lavori di ristrutturazione e di abbellimento (rimasti inattuati per la morte improvvisa, a 64 anni); in particolare si deve a Benedetto la costruzione della monumentale chiesa domenicana di San Nicol\u00f2, fulgido esempio dei grandiosi progetti predisposti dal pontefice.\nNel dicembre 1303 assolse i cardinali della famiglia romana dei Colonna ed i loro parenti dalla scomunica a suo tempo comminata da Bonifacio VIII. Tuttavia, non prevedendo tale assoluzione la restituzione dei beni a suo tempo confiscati, la famiglia Colonna si volse contro di lui, cos\u00ec come, per opposti motivi, la fazione fedele al precedente pontefice. I violenti tumulti che ne seguirono in Roma convinsero il papa a trasferirsi temporaneamente a Perugia (1304).\nDopo un pontificato di solo otto mesi, Benedetto mor\u00ec improvvisamente a Perugia. \u00c8 probabile che il pontefice sia morto di banale indigestione di fichi; all'epoca si sospett\u00f2, tuttavia, che la sua morte improvvisa fosse stata causata da avvelenamento da parte di agenti del Nogaret. Il successore di Benedetto, Clemente V, e i papi che lo seguirono, regnarono sotto l'influenza dei re di Francia e trasferirono la sede papale da Roma ad Avignone.\nBenedetto XI fu sepolto nella basilica di San Domenico, in un grande monumento della scuola di Arnolfo di Cambio, forse riferibile a Lorenzo Maitani. Alcune guarigioni avvenute presso la sua tomba e ritenute miracolose fecero s\u00ec che nel 1736 papa Clemente XII lo proclamasse beato. La ricorrenza relativa \u00e8 celebrata il 7 luglio.\nConcistori per la creazione di nuovi cardinali.\nPapa Benedetto XI durante il suo pontificato ha creato 2 cardinali nel corso di 2 distinti concistori.\nOpere.\nBenedetto XI fu l'autore di un volume di sermoni e commentari sul \"Vangelo secondo Matteo\", sui \"Salmi\", sul \"Libro di Giobbe\" e sull'\"Apocalisse di Giovanni\".\nLa scuola elementare di San Vito in Valdobbiadene, a poche centinaia di metri dalla quale \u00e8 possibile notare la casa che, secondo alcuni autori, gli avrebbe dato i natali, \u00e8 a lui dedicata.\n\u00c8 l'unico papa del suo periodo su cui Dante Alighieri non espresse nessun giudizio negativo.\nSuccessione apostolica.\nLa successione apostolica \u00e8:"}
{"id": "28252", "revid": "322321", "url": "https://it.wikipedia.org/wiki?curid=28252", "title": "Sutri", "text": "Sutri \u00e8 un comune italiano di abitanti della provincia di Viterbo nel Lazio. Dista circa 30\u00a0km dal capoluogo e circa 34\u00a0km dal grande raccordo anulare di Roma. Dal 24 ottobre 2019 entra a far parte dell'associazione I borghi pi\u00f9 belli d'Italia.\nGeografia fisica.\nTerritorio.\nSutri sorge su un imponente rilievo di tufo che domina la via Cassia. Le sue origini sono molto antiche e presenta evidenti testimonianze del suo passato: un anfiteatro romano completamente scavato nel tufo, una necropoli etrusca formata da decine di tombe scavate anch'esse nel tufo, mura etrusche incorporate da quelle medioevali, un mitreo poi tramutato in chiesa (intitolata alla Madonna del Parto), il Duomo di origine romanica.\nFrancesco Petrarca, scrivendo del suo primo viaggio a Roma nella lettera al cardinale Giovanni Colonna, descrive Sutri:\nStoria.\nLa storia di Sutri (anticamente \"Sutrium\") \u00e8 testimoniata dai numerosi ritrovamenti archeologici nella zona appartenenti a diverse epoche. Le sue origini sono molto antiche, probabilmente risalenti all'et\u00e0 del bronzo. La sua fondazione \u00e8, secondo la leggenda, da attribuirsi ad un antico popolo di navigatori orientali, i Pelasgi. Altre leggende parlano della fondazione da parte di Saturno, che appare a cavallo con tre spighe di grano in mano nello stemma ufficiale del comune.\nEbbe un forte sviluppo nel periodo di dominazione etrusca, come centro agricolo e commerciale. Come passaggio obbligato per l'Etruria, fu conquistata definitivamente nel 383 a.C. dai Romani, dopo la caduta di Veio. Successivamente sostenne il passaggio di diverse orde barbariche in viaggio per la via Cassia alla volta di Roma, fungendo da baluardo del consolato e dell'impero.\nTra il V e l'VIII secolo Sutri fu coinvolta nelle lotte tra Longobardi e Bizantini, fino a che, nel 728, il re dei Longobardi Liutprando offr\u00ec la citt\u00e0 e le terre circostanti al papa Gregorio II. Questa donazione viene considerata l'inizio del dominio temporale della Chiesa, ovvero il primo passo per la costruzione del Patrimonio di San Pietro.\nNel IX secolo si colloca la leggenda di Berta, sorella di Carlo Magno, diseredata ed esule per aver avuto rapporti con un uomo di umili origini. Secondo tale leggenda, lungo la strada per Roma, ella si ferm\u00f2 a Sutri (secondo alcuni avendola ricevuta in dono dal fratello come dimora) e partor\u00ec in una grotta Orlando (o Rolando), poi nominato paladino di Francia dallo stesso imperatore e protagonista di numerose opere sulle sue gesta cavalleresche.\nSi svolse a Sutri nel 1046 un Concilio indetto dall'imperatore Enrico III, che pose fine allo scisma che vedeva opporsi tre rivali per il papato: vi fu eletto papa Clemente II.\nIn et\u00e0 feudale fu al centro degli scontri tra guelfi e ghibellini, che culminarono nell'incendio che distrusse il borgo nel 1433, ad opera di Nicol\u00f2 Fortebraccio, capitano di ventura. Da quel momento la citt\u00e0 vide un rapido declino della sua importanza demografica ed economica, dovuto anche al dirottamento delle rotte commerciali lungo la Via Cimina, a favore di Ronciglione, fortemente potenziata dai Farnese. Sutri si ridusse quindi ad una cittadina rurale di secondo piano nello Stato Pontificio, facile merce di scambio per le famiglie nobili.\nAlla fine del XVIII secolo, Sutri fu conquistata dalle truppe francesi e accomunata a Ronciglione. Nella Restaurazione fu resa allo Stato Pontificio.\nSutri \u00e8 un'importante sede vescovile almeno dal V secolo, sebbene la leggenda voglia che San Pietro stesso vi invi\u00f2 come vescovo, agli albori del cristianesimo. Il primo vescovo residente di cui si ha notizia certa \u00e8 Sant'Eusebio, nel 465. Tra il 1243 ed il 1244 la citt\u00e0 \u00e8 stata per breve tempo sede papale, quando papa Innocenzo IV vi si stabil\u00ec per fuggire dall'imperatore Federico II, che egli aveva scomunicato. Nel 1435 la sede vescovile fu unificata con quella di Nepi, a riprova del declino demografico ed economico avvenuto all'epoca. Nel 1556 \u00e8 stata sede vescovile del futuro papa Pio V, poi canonizzato, a cui sono dedicate molte opere nel Duomo cittadino.\nSociet\u00e0.\nEvoluzione demografica.\nPopolazione straniera residente.\nAl 31 dicembre 2019 risultavano residenti nel territorio comunale 601 cittadini stranieri . Le nazioni pi\u00f9 rappresentate erano:\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 438 imprese operanti nel territorio comunale, che rappresentavano l'1,87% del totale provinciale (23.371 imprese attive), hanno occupato 863 addetti, l'1,45% del dato provinciale (59.399 addetti); in media, ogni impresa nel 2015 ha occupato poco meno di due persone (1,97).\nTurismo.\nIl comune di Sutri ha ricevuto nel 2003 dal Touring Club Italiano e dalla Regione Lazio la Bandiera arancione come attestato di qualit\u00e0 turistica ed ambientale.\nInfrastrutture e trasporti.\nStrade.\nSutri pu\u00f2 essere raggiunta in auto da Roma o da Viterbo percorrendo la via Cassia (da Roma si consiglia dal GRA l'uscita Cassia Bis/Veientana).\nSutri \u00e8 collegata, tramite la Strada Provinciale 83 \"Beccacceto\", a Ronciglione.\nFerrovie.\nUn ulteriore collegamento disponibile \u00e8 il treno della ferrovia regionale FL3 Roma-Cesano-Viterbo, fino alla stazione di Capranica-Sutri, a circa 6\u00a0km. Tuttavia la stazione \u00e8 collegata a Sutri solo con qualche sporadico bus Cotral della linea scolastica Ronciglione-Capranica Stazione-Bassano Romano-Sutri-Ronciglione, o, sempre nel periodo scolastico, dai bus urbani a servizio del Comune di Bassano Romano.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Sutri pass\u00f2 dalla provincia di Roma a quella di Viterbo.\nAltre informazioni amministrative.\nIl comune di Sutri fa parte dell\u2019Associazione dei Comuni Italiani sulla Via Francigena, come passaggio per i pellegrini diretti a Roma da nord."}
{"id": "28254", "revid": "536103", "url": "https://it.wikipedia.org/wiki?curid=28254", "title": "Star Trek", "text": "Star Trek \u00e8 un media franchise di genere fantascientifico che ha avuto inizio nel 1966 con una serie televisiva omonima ideata da Gene Roddenberry, divenuta in seguito tra le pi\u00f9 popolari nella storia della televisione. Dal successo della prima serie sono derivate nel corso di oltre cinquant'anni altre sette serie televisive (di cui tre animate) e tredici pellicole cinematografiche. Una nuova serie televisiva ha debuttato nel 2017 ed un'altra nel 2020.\n\"Star Trek\" narra delle vicende degli umani del futuro, appartenenti a una Federazione dei Pianeti Uniti che riunisce sotto un unico governo numerosi popoli di sistemi stellari diversi e delle loro avventure nell'esplorazione del cosmo \"alla ricerca di nuove forme di vita e di civilt\u00e0, fino ad arrivare l\u00e0 dove nessun uomo \u00e8 mai giunto prima\".\nL'universo fantascientifico di \"Star Trek\" con i suoi personaggi \u00e8 conosciuto in tutto il mondo e ha dato origine a una comunit\u00e0 di appassionati senza precedenti. Tutte le serie televisive e i film sono stati doppiati in italiano.\nA \"Star Trek\" sono stati assegnati vari premi tra cui 33 Emmy, 5 premi Hugo, vari Saturn Award e un Oscar su 14 candidature ottenute dai film.\nStoria.\nEsordi.\nNel 1964 Roddenberry propose la serie di Star Trek alla NBC con il titolo \"Wagon Train to the Stars\", ispirandosi alla serie western di successo in onda in quel periodo \"Carovane verso il West\" (\"Wagon Trains\"). I produttori per\u00f2 non approvarono il primo episodio pilota, \"The Cage\", nel quale Jeffrey Hunter interpretava il Capitano dell'Enterprise Christopher Pike. L'episodio venne ritenuto poco avventuroso e troppo filosofico dal network televisivo, tuttavia, i dirigenti della NBC, impressionati dal concetto innovativo di Roddenberry, presero l'insolita decisione di commissionare un secondo episodio pilota, dal titolo \"Where No Man Has Gone Before\" (\"Oltre la galassia\" nella versione italiana), che seguendo le indicazioni della NBC sarebbe risultato pi\u00f9 avventuroso e ricco d'azione rispetto al precedente pilot. Il malinconico Capitano Pike fu cos\u00ec sostituito dall'energico e guascone Capitano Kirk, mentre la parte del \"primo ufficiale\", una donna nel primo pilota, fu assegnata al vulcaniano Spock. Dopo un discreto successo iniziale, gli ascolti calarono e gi\u00e0 nella seconda stagione la serie rischi\u00f2 di venire cancellata. Solo una grande protesta dei gi\u00e0 numerosi fan convinse la NBC a produrre una terza e ultima stagione, prima della cancellazione definitiva nel 1969.\nPopolarit\u00e0.\nNonostante la cancellazione, la popolarit\u00e0 di \"Star Trek\" continu\u00f2 a crescere negli anni successivi, soprattutto dopo l'acquisizione dei diritti da parte della Paramount Television, che diede la serie in sindacazione ad altre emittenti, le quali la misero in onda a orari pi\u00f9 favorevoli di quelli della NBC. Tra il 1969 e il 1970 la serie fu replicata su 150 emittenti statunitensi e commercializzata in oltre 60 paesi nel mondo, diventando sempre pi\u00f9 popolare tra gli appassionati del genere fantascientifico.\nAll'inizio degli anni settanta si erano gi\u00e0 costituiti i primi gruppi di \"trekker\" o \"trekkie\", i fan della serie, e nel 1972 fu organizzato a New York il primo convegno. In Italia invece, nel 1986, venne creato lo STIC (Star Trek Italian Club) fondato da Alberto Lisiero e da altri trekkers. Dal 1992, lo STIC e la Paramount Italia collaborano al doppiaggio in lingua italiana delle varie serie e dei film. Stephen Withfield, un pubblicitario dell'Arizona e costruttore di modellini dell'astronave Enterprise, pubblic\u00f2 \"The Making of Star Trek\", una guida completa all'universo immaginario ideato da Gene Roddenberry. Visto il ritrovato successo, la Paramount e la Filmation produssero una serie animata di due stagioni che and\u00f2 in onda nel 1973 e 1974 il sabato mattina negli Stati Uniti. Nonostante gli episodi durassero solo mezz'ora, la serie fu premiata con il Daytime Emmy Award nel 1975 per la categoria \"migliore serie per ragazzi\" (\"Best Children's Series\"). Roddenberry e la Paramount iniziarono a elaborare una nuova serie, \"\", tuttavia, visti i successi cinematografici di film come \"Guerre stellari\" e \"Incontri ravvicinati del terzo tipo\", la Paramount decise di investire nella produzione di una pellicola cinematografica. L'omonimo film di \"Star Trek\" usc\u00ec nel 1979 e, nonostante alcune critiche per via del ritmo lento e dell'atmosfera piuttosto lontana da quella che caratterizzava la serie originale, il riscontro ai botteghini fu discreto. Ci\u00f2 convinse i produttori a sviluppare un secondo film. In \"Star Trek II - L'ira di Khan\" del 1982 ricompaiono i temi classici della serie originale e viene ripreso, come antagonista, un nemico storico del capitano Kirk della vecchia serie. Seguirono poi altri quattro film fino al 1991: di particolare successo fu \"Rotta verso la Terra\" del 1986, il quarto della serie, diretto da Leonard Nimoy (l'attore che interpretava Spock).\nAnni ottanta e novanta.\nRoddenberry nel frattempo svilupp\u00f2 una seconda serie TV, che sarebbe andata in onda oltre vent'anni dopo la serie originale del 1966. \" (TNG) si rivel\u00f2 un successo assoluto e fu trasmessa per sette stagioni, a partire dal 1987. La serie ricevette ben 59 candidature ai Premi Emmy, vincendone 32.\nAlla morte di Roddenberry, avvenuta nel 1991, il produttore esecutivo divenne Rick Berman, che visto il successo di TNG, svilupp\u00f2 uno spin-off, \" (DS9), che and\u00f2 in onda a partire dal 1993, nello stesso momento in cui veniva trasmessa la sesta stagione di TNG.\nGli anni novanta furono i pi\u00f9 prolifici per le produzioni su Star Trek: dopo i sei film con i protagonisti della serie classica, nel 1994 esce il settimo film, \"Generazioni\", che segna il passaggio di consegne dalla serie classica a TNG, con i capitani Picard e Kirk in azione contro il nemico comune. Nel gennaio 1995, pochi mesi dopo la conclusione di TNG, la Paramount mand\u00f2 in onda la quarta serie TV, \"\", che come DS9 ottenne un discreto successo, anche se non paragonabile a quello di TNG.\nXXI secolo.\nAll'inizio del XXI secolo, la UPN (United Paramount) produsse il prequel ', serie che non raggiunse comunque il successo dei predecessori, venendo cancellata alla fine della quarta stagione. La cancellazione prematura della serie, unita allo scarso successo dei film ' e \"Star Trek - La nemesi\", gett\u00f2 ombre sul futuro di Star Trek. La Paramount rimosse Berman dal ruolo di produttore esecutivo, togliendogli di fatto il controllo del franchise.\nNel corso degli anni duemila, la Paramount rifiut\u00f2 diverse proposte per il rilancio televisivo di Star Trek, tra cui anche quelle degli attori Jonathan Frakes e William Shatner, puntando invece a un nuovo team di produzione, composto da J. J. Abrams, Alex Kurtzman e Roberto Orci, per sviluppare un nuovo film. Nel 2009 usc\u00ec al cinema \"Star Trek\", un prequel ambientato in una linea temporale alternativa in cui compaiono nuovi attori raffiguranti l'equipaggio originale della prima serie. Il successo ottenuto dal film di Abrams spinse la Paramount a scritturare lo stesso cast di attori per due successivi film: \"Into Darkness - Star Trek\", uscito nel 2013, e \"Star Trek Beyond\", uscito nel 2016 in occasione del cinquantenario della nascita della serie.\nUna nuova serie televisiva di Star Trek, ', ha debuttato nell'ottobre 2017 su CBS All Access negli Stati Uniti e, nel resto del mondo, dal giorno seguente su Netflix. Nel gennaio 2020, esordisce ', serie incentrata sul celebre capitano Jean-Luc Picard, distribuita anch'essa negli Stati Uniti da CBS e in Italia da Amazon Prime Video.\nLe serie televisive.\nLe serie prodotte per la televisione sono state (in ordine cronologico di trasmissione):\n\"Star Trek: La serie classica\".\nLa serie televisiva \"Star Trek\" del 1966 \u00e8 l'opera prima da cui nasce l'universo fantascientifico di Star Trek.\nProdotta negli Stati Uniti, debutta l'8 settembre 1966 sul canale NBC. Ambientata nel futuro, narra le avventure dell'equipaggio della nave stellare \"Enterprise\" della Federazione dei pianeti uniti, \"diretta all'esplorazione di nuovi mondi, alla ricerca di altre forme di vita e di civilt\u00e0, per arrivare l\u00e0 dove nessun uomo \u00e8 mai giunto prima\". Il capitano dell'Enterprise \u00e8 James T. Kirk (interpretato da William Shatner), coadiuvato dall'ufficiale scientifico Spock, un extraterrestre proveniente dal pianeta Vulcano (interpretato da Leonard Nimoy) e dall'ufficiale medico, il dottor Leonard McCoy detto \"Bones\" (interpretato da DeForest Kelley). I tre, uniti da un forte legame di rispetto e amicizia, sono i personaggi chiave della serie, circondati da un equipaggio molto affiatato.\nLa serie televisiva, pur rimanendo un'opera d'intrattenimento, ha proposto temi rilevanti dal punto di vista sociale, etico e politico. Per la prima volta nella storia della televisione un giapponese, una donna di origine africana, diversi americani, uno scozzese, un alieno e un russo, nel momento in cui il mondo era spaccato in due dalla Guerra fredda, si trovavano a lavorare insieme nello stesso equipaggio, a esplorare l'universo alla ricerca di nuove culture con cui dare vita a reciproci scambi in nome dell'uguaglianza e della pace.\nNell'episodio \"Umiliati per forza maggiore\", trasmesso negli Stati Uniti il 22 novembre 1968, si vide il primo bacio interrazziale nella storia della televisione, del quale furono protagonisti Uhura, l'ufficiale alle comunicazioni, e il capitano Kirk. Il personaggio di Uhura - prima persona di colore a ricoprire un ruolo di ufficiale comandante e a mostrare l'ombelico in una fiction televisiva - divenne molto caro al pubblico, tanto che Martin Luther King intervenne personalmente affinch\u00e9 l'interprete, l'attrice Nichelle Nichols, non abbandonasse la serie.\nInizialmente \"Star Trek\" non riscosse molto successo, l'ascolto era basso e la pubblicit\u00e0 languiva. Venne ventilata l'ipotesi di cancellare la serie al termine della seconda stagione. I fan della serie condussero per\u00f2 una campagna senza precedenti per convincere l'NBC a produrre anche una terza stagione riuscendo nell'intento. Il settantanovesimo e ultimo episodio fu trasmesso il 3 giugno 1969.\nLe repliche della serie furono poi trasmesse per molto tempo in collaborazione con altre reti televisive (\"syndication\") e conobbero un notevole, crescente successo negli anni successivi.\nDopo una mobilitazione dei fan, che scrissero migliaia di lettere a tal proposito, l'agenzia spaziale statunitense NASA decise di battezzare \"Enterprise\" una delle navette della serie Space Shuttle (il prototipo senza motori costruito per esercitare gli equipaggi all'atterraggio); l'entrata in pista della navetta fu accompagnata dalla fanfara che suonava il tema della colonna sonora di Star Trek.\n\"Star Trek\" venne trasmessa per la prima volta in lingua italiana dal 1\u00ba maggio 1979 su Telemontecarlo, tuttavia il canale non disponeva di una copertura adeguata. La serie divenne dunque nota al grande pubblico in Italia soprattutto un anno pi\u00f9 tardi, con l'uscita del film omonimo di Robert Wise e la diffusione attraverso le televisioni locali a partire dall'estate del 1980.\n\"Star Trek: La serie animata\".\nCinque anni dopo la conclusione della prima serie televisiva fu prodotta una serie televisiva a cartoni animati intitolata di nuovo \"Star Trek\".\nLa serie, doppiata dal cast di attori della serie classica quasi al completo, \u00e8 composta da 22 episodi suddivisi in due stagioni. Negli Stati Uniti debutt\u00f2 l'8 settembre 1973, mentre l'ultimo episodio in prima visione fu trasmesso il 12 ottobre 1974.\nLa serie animata \u00e8 considerata \"non canonica\": le vicende in essa narrate non influenzano il complesso universo di Star Trek e non sono ritenute vincolanti per gli autori delle serie successive. Appaiono tuttavia degni di nota l'utilizzo del ponte ologrammi, che anticipa quello della serie \"Star Trek: The Next Generation\", e le sceneggiature, opera di autori di rilievo (alcuni dei quali, come D.C. Fontana, autori anche della serie originale). In quel periodo era in atto un lungo sciopero del sindacato degli scrittori (Writers Guild of America, East), che impediva loro di lavorare per serie con attori in carne ed ossa ma non per i cartoni animati.\n\"Star Trek: The Next Generation\".\nVent'anni dopo la prima serie televisiva, nel 1986, il produttore Gene Roddenberry decise che era il momento di riprovare a creare una serie che ne fosse il seguito, ambientandola per\u00f2 78 anni dopo la serie originale, con un nuovo equipaggio e una nuova astronave. Nacque cos\u00ec \"Star Trek: The Next Generation\".\nI \"viaggi della nave stellare Enterprise\" mantengono la loro dimensione avventurosa, malgrado nel frattempo sia intervenuta la pace con i Klingon e l'allargamento della Federazione. La tecnologia \u00e8 pi\u00f9 progredita; le navi della Flotta, come la nuova Enterprise, sono pi\u00f9 grandi, comode e spaziose, con una funzione pi\u00f9 marcatamente esplorativa e diplomatica, meno militare. Agli ufficiali \u00e8 permesso portare a bordo le proprie famiglie, dato che i periodi delle missioni si sono allungati.\nL'esplorazione rimane la molla principale delle avventure, ma non mancano situazioni inedite che si sviluppano attorno al ponte ologrammi.\nPi\u00f9 numeroso, complesso e articolato che nella serie originale, il gruppo di personaggi di \"The Next Generation\" \u00e8 composto da ben otto protagonisti fissi, nessuno dei quali si pu\u00f2 per\u00f2 considerare un vero e proprio comprimario. Tra di essi spiccano il capitano Jean-Luc Picard (Patrick Stewart), l'androide Data (Brent Spiner) e il comandante William Riker (Jonathan Frakes).\nLe avventure della \"Next Generation\" si sono sviluppate in 178 episodi (divisi in 7 stagioni) per la TV, per poi proseguire con quattro pellicole cinematografiche.\nTrasmessa per la prima volta il 28 settembre 1987 con l'episodio pilota di due ore ' e un'audience di 27 milioni di telespettatori, la serie ha riscosso subito un discreto seguito ed ha collezionato successi per sette stagioni. La serie \u00e8 terminata con la doppia puntata ', trasmessa il 29 maggio 1994. Anche il seguito di questa serie con il passare del tempo si \u00e8 allargato ed essa \u00e8 stata ampiamente ritrasmessa in collaborazione con altre reti televisive (\"syndication\").\n\"Star Trek: Deep Space Nine\".\nLa serie \"Star Trek: Deep Space Nine\" (anche chiamata pi\u00f9 brevemente \"Deep Space Nine\" o \"DS9\") nasce originariamente come \"spin-off\" di \"Star Trek: The Next Generation\" nel gennaio del 1993, due anni dopo la morte di Gene Roddenberry, avvenuta nel 1991 durante la produzione della quinta stagione di TNG.\n\"Deep Space Nine\" venne prodotta per sette stagioni, dal 1993 al 1999. \u00c8 la prima e unica serie di Star Trek a essere ambientata non a bordo di un'astronave ma all'interno di una stazione spaziale. La stazione \"Deep Space Nine\", comandata da Benjamin Sisko, \u00e8 posta nello spazio del pianeta Bajor, a sorveglianza dei turbolenti confini tra lo spazio della Federazione e quello dell'Unione Cardassiana, nei pressi di un tunnel spaziale stabile che conduce al remoto Quadrante Gamma della galassia.\nA causa di questo tunnel, la Federazione si trova a fronteggiare uno dei suoi pi\u00f9 temibili avversari: il Dominio. La guerra contro il Dominio arriva a coinvolgere tutte le principali potenze dei quadranti Alfa e Beta e vede un'inedita alleanza militare tra Federazione, Klingon e Romulani. Nell'arco finale della serie, oltre a molteplici colpi di scena, appaiono alcune delle pi\u00f9 notevoli battaglie spaziali della fantascienza di quegli anni, grazie all'evoluzione della grafica al computer.\n\"Star Trek: Voyager\".\n\"Star Trek: Voyager\" venne prodotta in sette stagioni, dal 1995 al 2001. \u00c8 l'unica serie di \"Star Trek\" dove il capitano \u00e8 una figura femminile, Kathryn Janeway, una donna dal carattere forte e deciso. Questa serie racconta le avventure della nave stellare USS Voyager sbalzata a causa di un misterioso evento nel quadrante Delta della galassia, a pi\u00f9 di settantamila anni luce dalla Terra, un punto remoto dal quale, alla massima velocit\u00e0 dell'astronave, \u00e8 previsto un viaggio di ben settantacinque anni per poter tornare sulla Terra. Riallacciandosi allo spirito pionieristico caratteristico della serie classica, \"Star Trek\" ritorna cos\u00ec a raccontare le avventure di un'astronave in missione nello spazio profondo.\nSebbene inizialmente \"Voyager\" avesse ottenuto un buon successo di ascolti, durante la terza stagione sub\u00ec un calo d'interesse da parte del pubblico. La Paramount corse ai ripari inserendo nella quarta stagione la figura di Sette di Nove (Jeri Ryan), personaggio che divenne rapidamente uno dei pi\u00f9 intriganti della serie. Il nuovo arrivo, accompagnato anche da un leggero ma sensibile cambio di tendenza rispetto alla \"filosofia estremamente pacifista\" della serie, ha portato a nuovi consensi e a una rinnovata popolarit\u00e0 che l'hanno accompagnata fino all'ultimo episodio, \"\" (2001).\n\"Star Trek: Enterprise\".\n\"Star Trek: Enterprise\" (anche chiamata pi\u00f9 brevemente \"Enterprise\") \u00e8 concepita come un prequel delle altre serie televisive.\nLa serie \u00e8 collocata prima della nascita della Federazione dei pianeti uniti, circa novant'anni dopo il primo contatto dei terrestri con civilt\u00e0 extraterrestri (evento narrato nel film \"Star Trek: Primo contatto\"). \"Enterprise\" narra le avventure dell'equipaggio di un'astronave terrestre che, grazie a un nuovo motore a \"curvatura 5\", si pu\u00f2 spingere per la prima volta molto pi\u00f9 lontano e in meno tempo di quanto fosse stato possibile prima di allora ai terrestri.\nL'equipaggio della nave \"Enterprise\" NX-01 incontra durante il suo viaggio vecchie conoscenze dei fan di Star Trek e nuove specie aliene, perfezionando nel corso del tempo molte delle tecnologie presenti nella serie originale.\nL'episodio pilota \"\", trasmesso negli USA da UPN il 26 settembre 2001, fu seguito da 12,5 milioni di telespettatori. L'ultimo episodio, il novantottesimo, \u00e8 stato trasmesso in prima visione il 13 maggio 2005. L'audience era scesa costantemente nel corso degli anni, registrando nell'ultima stagione una media di circa 2 milioni di telespettatori a episodio, in assoluto la pi\u00f9 bassa audience per una produzione di Star Trek.\n\"Enterprise\" \u00e8 stata una serie molto attesa e contemporaneamente oggetto di critiche dai fan di Star Trek, notoriamente molto attenti ai dettagli e alla filosofia di fondo. Alcuni fan hanno criticato la produzione per le limitazioni tecniche imposte all'astronave e per la scarsa coerenza dei dettagli di alcuni episodi rispetto alle serie ambientate successivamente. Ad aggravare lo scontento dei fan si aggiunsero la scelta di affidare la serie all'impopolare team che aveva prodotto la serie \"Voyager\", una massiccia fuga di sceneggiatori nella terza stagione nonch\u00e9 una virata in senso militarista delle sceneggiature (in seguito agli attentati dell'11 settembre 2001 negli Stati Uniti). Dalla quarta stagione, tuttavia, alla direzione della serie venne aggiunto Manny Coto, risolvendo la maggior parte delle critiche sulla direzione artistica. Ci\u00f2 non bast\u00f2 a salvare la serie dalla cancellazione. Sebbene alcuni dei fan di Star Trek avessero boicottato \"Enterprise\", non ritenendola coerente con la filosofia di Star Trek, altri hanno dato vita a petizioni e a una ingente raccolta di fondi nel tentativo di salvarla.\n\"Star Trek: Discovery\".\n\"Star Trek: Discovery\" \u00e8 ambientato dieci anni prima della serie classica ed \u00e8 incentrata sui viaggi della nave stellare \"Discovery\". Sonequa Martin-Green \u00e8 la protagonista nel ruolo del primo ufficiale Michael Burnham. Si tratta della prima serie del franchise ad avere come protagonista un primo ufficiale invece di un capitano o un comandante. A differenza delle precedenti serie del franchise, caratterizzate per la maggior parte da episodi autoconclusivi, \"Discovery\" \u00e8 composta da un unico arco narrativo lungo tutta la stagione. La prima stagione \u00e8 incentrata sulla guerra tra la Federazione e l'Impero Klingon e coinvolge il cosiddetto \"Universo Specchio\", gi\u00e0 oggetto di alcuni episodi della serie originale, della serie Deep Space Nine e di un doppio episodio nella serie Enterprise.\nLa serie venne annunciata nel novembre 2015 ed \u00e8 creata da Bryan Fuller e Alex Kurtzman. Gretchen J. Berg e Aaron Harberts sono gli showrunner della serie. La serie ha debuttato il 24 settembre 2017 sulla CBS negli Stati Uniti per poi spostarsi sul servizio di video on demand CBS All Access. In Italia la serie \u00e8 trasmessa da Netflix a partire dal 25 settembre.\n\"Star Trek: Discovery Logs\".\nDall'11 gennaio 2021 vengono pubblicati sul profilo ufficiale Star Trek Logs di \"Instagram\" gli \"Star Trek: Discovery Logs\". Si tratta di brevi video che riportano i diari personali dei personaggi della serie, con le voci dei relativi attori. La pubblicazione dei \"Logs\" avviene in contemporanea all'uscita della terza e quarta stagione della serie.\n\"Star Trek: Short Treks\".\nSerie televisiva antologica creata da Bryan Fuller e Alex Kurtzman per CBS All Access (in seguito ribattezzata Paramount+). Originariamente pensata come serie affiancata a ', composta da cortometraggi che utilizzano i set e i personaggi di \"Discovery\" e di altre serie attuali di \"Star Trek\", quali ' e \"\". I cortometraggi durano tra i 10 e i 20 minuti.\nDopo aver firmato un accordo per espandere il franchise di \"Star Trek\" in televisione, Kurtzman ha annunciato \"Short Treks\" nel luglio del 2018 come il primo di questi progetti. I primi quattro episodi sono stati trasmessi tra l'ottobre 2018 e il gennaio 2019, tra la e la di \"Discovery\". I cortometraggi erano per lo pi\u00f9 prodotti utilizzando il cast e lo staff di \"Discovery\", compreso il compositore Jeff Russo che ha creato il tema della sigla e la colonna sonora originale della serie. Le riprese sono state effettuate a Toronto, in Canada, sul set di \"Discovery\".\nNel gennaio 2019 due nuovi cortometraggi sono stati aggiunti e quattro nuovi episodi \"live action\" sono stati annunciati nel giugno del 2019. La seconda stagione di \"Short Treks\" \u00e8 stata trasmessa tra l'ottobre 2019 e il gennaio 2020, tra la seconda stagione di \"Discovery\" e la prima stagione di \"Picard\", con l'ultimo episodio utilizzato quale \"teaser trailer\" della seconda serie e tre episodi come trailer di \"Strange New Worlds\". Gli episodi animati sono stati creati dalla casa di effetti speciali Pixomodo, mentre un elenco di nuove composizioni sono stati supervisionate da Michael Giacchino, che ha composto la musica per la seconda stagione di cortometraggi.\nLa serie ha ricevuto recensioni favorevoli ed \u00e8 stata candidata a diversi premi, compreso un Primetime Emmy Award.\n\"Star Trek: Picard\".\nLa serie, uscita nel gennaio 2020, \u00e8 ambientata alla fine del XXIV secolo e segue nuovamente le vicende dell'ex ammiraglio Jean-Luc Picard diversi anni dopo il suo ritiro dalla Flotta Stellare. Assieme a Patrick Stewart tornano alcuni attori di altre serie del franchise con i loro personaggi, come Brent Spiner (Data/B-4), Jonathan Frakes (William Riker), Marina Sirtis (Deanna Troi) e Jeri Ryan (Sette di Nove).\nLa serie \u00e8 stata anticipata dal cortometraggio ', pubblicato nel gennaio 2020 come parte della della serie antologica '. L'episodio, ambientato 15 anni prima della serie televisiva, rappresenta una sorta di \"tesear trailer\" della serie stessa. Il cortometraggio \u00e8 contenuto nel cofanetto dell'edizione \"home video\" della prima stagione della serie \"Picard\".\n\"Star Trek: Lower Decks\".\nSerie televisiva di fantascienza a cartoni animati ambientata nel XXIV secolo, nell'era '. \u00c8 la seconda serie animata del \"franchise\", dopo \"Star Trek\" del 1973, la nona serie, comprese anche le serie \"live action\", o la decima, se si conta anche la serie antologica di cortometraggi '. \u00c8 composta da 10 episodi trasmessi nel 2020 da CBS All Access. In italiano \u00e8 stata trasmessa su Amazon Prime Video a partire dal 22 gennaio 2021.\nLa produzione della serie inizia nel giugno del 2018, quando Mike McMahan si unisce allo staff in qualit\u00e0 di creatore e \"showrunner\" entro ottobre, quando la serie viene ordinata per due stagioni da All Access. Lo studio di animazione Titmouse inizia a lavorare alla serie il febbraio seguente, mentre il cast principale viene annunciato nel luglio del 2019. La produzione delle prime due stagioni \u00e8 slittata a marzo 2020 a causa della pandemia di COVID-19.\n\"Star Trek: Lower Decks Logs\".\nDall'10 agosto 2021 vengono pubblicati sul profilo ufficiale Star Trek Logs di \"Instagram\" gli \"Star Trek: Lower Decks Logs\". Si tratta di brevi video che riportano i diari personali dei personaggi della serie, con le voci dei relativi attori. La pubblicazione dei \"Logs\" avviene in contemporanea all'uscita della seconda stagione della serie.\n\"Star Trek: Prodigy\".\nSerie televisiva di fantascienza a cartoni animati ambientata nel XXIV secolo, nell'era \"\". La serie \u00e8 stata creata da Kevin e Dan Hageman per il canale in streaming Paramount+ e il la tv via cavo Nickelodeon. La serie \u00e8 stata prodotta come parte del cosiddetto \"Universo espanso\" di \"Star Trek\" ideato dal produttore Alex Kurtzman. \"Prodigy\" racconta le avventure di un gruppo di adolescenti che utilizzano un'astronave abbandonata in cerca di avventure.\nKate Mulgrew riprende il ruolo di Kathryn Janeway, che aveva gi\u00e0 avuto in '. Rylee Alazraqui, Brett Gray, Angus Imrie, Jason Mantzoukas, Ella Purnell, Dee Bradley Baker, John Noble e Jimmi Simpson sono gli altri interpreti della serie. Kurtzman ha fatto il nome della serie per la prima volta nel 2019, confermandola un mese dopo. I fratelli Hageman sono stati assunti con il ruolo di creatori e \"showrunner\" della serie. Nickelodeon ha ordinato due stagioni di \"Prodigy\" nell'aprile del 2020. La serie utilizza animazione in computer grafica, a differenza delle precedenti serie animate di \"Star Trek\", \"Star Trek\" e '. La serie \u00e8 rivolta a un pubblico di ragazzi, a differenza del resto del \"franchise\". Ben Hibon \u00e8 stato annunciato come regista della serie nell'agosto del 2020 e nel febbraio 2021 \u00e8 stato rivelato che la serie avrebbe debuttato su Paramount+ prima di venire trasmessa da Nickelodeon.\nLa prima stagione composta da dieci episodi di \"Star Trek: Prodigy\" \u00e8 stata pubblicata a partire dal 28 ottobre 2021 su Paramount+. Sar\u00e0 quindi trasmessa su Nickelodeon prima che la seconda stagione venga pubblicata su Paramount+.\n\"Star Trek: Strange New Worlds\".\nAnnunciato a maggio 2020, \"\" rappresenter\u00e0 i primi giorni dell\"Enterprise\" e avr\u00e0 come protagonisti gli attori di , Anson Mount, Ethan Peck e Rebecca Romijn che riprenderanno i ruoli rispettivamente di Pike, Spock e Numero Uno, soprannome del primo ufficiale dell'astronave Una Chin-Riley. Questi personaggi sono apparsi per la prima volta nell'originale pilota della serie classica \"Lo zoo di Talos\". \nIl creatore Akiva Goldsman vuole che lo show utilizzi un formato a episodi auto-conclusivi simile proprio alla serie classica e a \"\". Verr\u00e0 pubblicato su CBS All Access. A giugno 2020, Jonathan Frakes ha confermato che gli era stato chiesto di tornare come regista per la serie.\nLa serie \u00e8 stata anticipata da tre cortometraggi della della serie antologica ', pubblicati tra ottobre e novembre del 2019, ovvero: ', ' e ', che fungono da sorta di anticipazione di questa serie.\nFilm.\nLe pellicole cinematografiche di Star Trek sono tredici, prodotte dal 1979 al 2016. Il cast protagonista dei primi sei film \u00e8 quello della serie classica, capitanato da Kirk. Nei quattro film successivi l'equipaggio di Kirk lascia posto a quello della \"Next Generation\" comandato da Picard. Il settimo film, \"Generazioni\", costituisce il \"trait d'union\" tra i due differenti cast e li vede entrambi presenti. L'undicesimo, il dodicesimo e il tredicesimo film, del 2009, 2013 e 2016, rappresentano invece un reboot della serie classica ambientati in una nuova linea temporale, con un cast completamente rinnovato (tranne Leonard Nimoy che interpret\u00f2 nei primi due film un cameo nei panni di uno Spock anziano).\nQuesti i titoli (all'epoca della loro uscita nelle sale cinematografiche) dei tredici film prodotti in ordine cronologico di distribuzione (tra parentesi \u00e8 indicato il titolo originale e l'anno di distribuzione nelle sale degli USA, paese di produzione):\n\"Timeline alternativa (anche detta \"Kelvin Timeline\")\".\nSei dei film (il primo, il quarto, il sesto, l'ottavo, l'undicesimo e il dodicesimo) hanno ricevuto nel complesso 15 candidature ai Premi Oscar (\"Academy Awards\"), ma solo l'undicesima pellicola, del 2009, \u00e8 riuscito ad aggiudicarsi il premio (per il miglior trucco). Il dodicesimo film \u00e8 quello che ha realizzato maggiori incassi al cinema (superando il film del 2009 e il primo film del 1979); quella che ha guadagnato di meno al botteghino \u00e8 invece la decima, \"La nemesi\".\nPer quattro film (precisamente il quarto, il sesto, il settimo e l'ottavo) nel titolo italiano \u00e8 stato tolto il riferimento a \"Star Trek\" che invece era presente nel titolo originale. Fu una scelta occasionale del distributore italiano, che aveva come finalit\u00e0 quella di avvicinare il pubblico non appassionato alla serie, scelta che tuttavia nelle pellicole seguenti venne accantonata.\n\"Star Trek V - L'ultima frontiera\" \u00e8 l'unica pellicola a non essere stata distribuita al cinema in Italia (dato che negli Stati Uniti aveva registrato un successo di pubblico inferiore alle aspettative) ma solo trasmessa in televisione e distribuita nel circuito dell'home video.\nAltre opere derivate.\nRomanzi.\nSono state pubblicate otto serie diverse di romanzi ambientate nell'universo di Star Trek, di cui una settantina di titoli circa \u00e8 stata tradotta in italiano al 2015. Le vicende narrate nei romanzi non rientrano nel canone di Star Trek (non sono vincolanti per le serie televisive e i film). Alcuni dei libri vedono come autori degli attori dei telefilm (in particolare William Shatner). Quattro serie di romanzi sono originali, non sono cio\u00e8 basate su una serie televisiva. La maggior parte dei romanzi \u00e8 anche disponibile in lingua originale come audiolibri e molti di essi sono letti da alcuni degli attori delle serie.\nTra le serie di romanzi principali vi sono:\nNel 1967 la Bantam Books pubblic\u00f2 inoltre la versione romanzata da James Blish delle sceneggiature dei telefilm della serie originale in una serie di volumetti, nello stesso ordine cronologico delle trasmissioni. Di questa serie venne pubblicata una fedele (anche se non completa) edizione italiana dal 1978 al 1979 dalla Mondadori, dal titolo \"Star Trek - La pista delle stelle\"; ogni volumetto pubblicava a cadenza mensile 4-5 episodi della serie.\nGiochi e videogiochi.\nNumerosi giochi sono stati ispirati o ricavati dalla saga di Star Trek. Tra questi gli scacchi tridimensionali, anche se inventati nell'Ottocento, hanno raggiunto una certa popolarit\u00e0 con la serie classica di Star Trek. Anche per quanto riguarda i videogiochi, Star Trek conta uno dei primi giochi ad essere sviluppati: negli anni settanta fu popolare un gioco testuale chiamato \"Star Trek\" (1971) scritto in BASIC che girava su minicomputer.\nI giochi di ruolo su Star Trek si distinguono in molte tipologie. Si va dal gioco di ruolo dal vivo (generalmente su tavola) al videogioco fino al gioco di ruolo online tramite forum o chat.\nSerie audiovisive amatoriali.\nSull'esempio delle serie televisive sono state realizzate dai fan varie produzioni audiovisive amatoriali, nate per essere diffuse principalmente sul Web, come le serie \" \" (gi\u00e0 nota come \"Star Trek: New Voyages\") del 2004, ' con 50 episodi e 7 stagioni (2000-2007), \"Star Trek Continues\" (dal 2012) e la miniserie ' (2007); non mancano le parodie, tra cui spicca \"Star Wreck\" (dal 1992), di produzione finlandese: il film \"\" (2005) \u00e8 stato trasmesso sulla tv nazionale finlandese Yle TV2.\nAmbientazione: l'universo fantascientifico.\nQuello di Star Trek, arricchitosi nel corso del tempo, \u00e8 diventato uno dei pi\u00f9 dettagliati e complessi universi immaginari di tutta la fantascienza. \u00c8 un futuro ottimistico (seppure ambientato dopo una devastante terza guerra mondiale) con tratti utopici in cui l'umanit\u00e0 ha raggiunto le stelle, unendosi con altre specie a formare una Federazione dei pianeti uniti e risolvendo tutti i maggiori problemi che assillano il pianeta Terra (fame, sovrappopolazione, discriminazioni etniche, divisioni politiche e guerre, fonti di energia ed equilibrio ambientale). Si suppone che questo sia potuto avvenire grazie anche agli stimoli sociali e culturali derivanti dal contatto con civilt\u00e0 extraterrestri, pi\u00f9 progredite non solo dal punto di vista tecnologico ma, non di rado, anche etico e sociale.\nSeppure nel contesto \"leggero\" di un programma televisivo di intrattenimento, gli autori in molti episodi hanno affrontato vari temi rilevanti dal punto di vista sociale, politico, etico e filosofico, trasportandoli in un'ambientazione fantastica che ne rende pi\u00f9 accettabile la trattazione al grande pubblico. Il teorico della fantascienza e dei media Alan N. Shapiro ha affermato che \"i principi base di Star Trek sono una summa della filosofia, della letteratura, delle teorie politiche e scientifiche degli ultimi 250 anni a partire dalle rivoluzioni francesi e americane\", definendo Star Trek \"l'erede e il protettore delle nostre migliori tradizioni intellettuali e dei nostri tesori culturali.\"\nTecnologia.\nL'immagine che gli spettatori hanno dell'universo di \"Star Trek\" \u00e8 inscindibilmente legata a un avanzato sviluppo tecnologico. Il divario tecnologico \u00e8 peraltro uno degli aspetti che pi\u00f9 spesso emerge negli episodi di Star Trek.\nLe tecnologie di Star Trek (o \"treknologie\", come sono state definite con un felice neologismo) non smettono di stupire lo spettatore, anche quando, con decenni di distanza dalla prima serie, sono divenute realt\u00e0.\nStar Trek ha anticipato semplici innovazioni come le porte automatiche e di circa 40 anni molti oggetti tecnologici che solamente in seguito sono diventati di uso quotidiano come i minidischi, i telefoni satellitari (comunicatori della serie classica), i computer palmari e tablet PC (i PADD - Personal Access Display Device, D-Pad nella traduzione italiana), l'assistente vocale, i monitor biomedici, il traduttore universale.\nLa serie ha inoltre introdotto nell'immaginario collettivo numerose altre possibilit\u00e0 futuristiche che sono oggetto di ricerche scientifiche come il teletrasporto quantistico, i viaggi pi\u00f9 veloci della luce e nel tempo.\nCi\u00f2 che rende possibili alla nave stellare Enterprise le sue avventure in sistemi stellari sconosciuti \u00e8 la propulsione a curvatura (\"warp drive\"), la quale - aggirando i limiti imposti da Einstein nella teoria della relativit\u00e0 - permette di percorrere distanze superiori a quelle percorse dalla luce nello stesso tempo (velocit\u00e0 superiore a quella della luce). Il principio di base \u00e8 quello della curvatura dello spazio: se nessun corpo pu\u00f2 superare la velocit\u00e0 della luce, le navi stellari in Star Trek sono circondate da un campo (una \"bolla di curvatura\", appunto) che comprime lo spazio davanti al vascello, accorciandone il tragitto, per poi espanderlo di nuovo al suo passaggio, come fosse un elastico; in questo modo viene aggirata la teoria della relativit\u00e0 di Einstein, grazie alla curvatura dello spazio circostante.\nIl meccanismo che sta alla base della propulsione a curvatura \u00e8 il motore a curvatura, alimentato dall'energia prodotta da un nucleo materia-antimateria, che genera il campo curvatura attraverso due protuberanze cilindriche, tipiche delle navi spaziali dell'universo di Star Trek, chiamate gondole.\nLe navi, inoltre, possono generare energia controllata per scopi passivi, ovvero campi di energia per la protezione da particelle di materia vagante (deflettori) e per scopo difensivo (scudi), o per scopi attivi, ovvero raggi distruttivi di energia ad altissima potenza (phaser) e \"raggi traenti\" in grado di trascinare oggetti nello spazio senza un vincolo fisico.\nUna delle tecnologie-simbolo di Star Trek \u00e8 il teletrasporto, un sistema di trasferimento istantaneo di materia, usato generalmente per trasferire membri dell'equipaggio e/o equipaggiamento dall'apposita sala teletrasporto dell'Enterprise alla superficie di un pianeta e viceversa. In \"Star Trek: Enterprise\", il teletrasporto \u00e8 rivelato essere ancora oggetto di discussioni, sia tecniche sia filosofiche, sulla natura dell'essere vivente una volta trasportato. Il teletrasporto rende superfluo l'atterraggio dell'astronave.\nIl ponte ologrammi (introdotto con la \"Next Generation\" seppure visto in precedenza in un episodio della serie animata e da allora presente nelle serie successive) \u00e8 una sala in cui i membri dell'equipaggio della Enterprise possono entrare in simulazioni di realt\u00e0 virtuale immersiva. Gli ologrammi sono solidi, grazie all'interazione di luce e campi di forza, e in grado di ingannare i cinque sensi. Il \"replicatore\", introdotto gi\u00e0 nella serie classica, \u00e8 basato sulla stessa tecnologia del teletrasporto e consente la replicazione di qualsiasi oggetto inanimato con incredibile fedelt\u00e0, trasformando a livello molecolare la materia grezza inerte (solitamente recuperata dal riciclaggio dei rifiuti) nell'oggetto o sostanza desiderati, principalmente cibo, attrezzi e pezzi di ricambio.\nI pannelli dei parametri vitali sui letti dell'infermeria dell'Enterprise, che appaiono sin dalla prima serie, non avevano riscontro nelle attrezzature mediche dell'epoca e sono stati una intuizione degli ideatori del telefilm. Monitor simili sono divenuti di uso comune in ogni reparto di terapia intensiva. Lo stesso pu\u00f2 dirsi per i vari dispositivi informatici mobili, cui i moderni smartphone assomigliano molto, per lo meno per le funzioni meno avanzate. Degni di nota sono pure il tricorder, una sorta di analizzatore multisensore portatile, e le siringhe a nebulazione intracutanea di sostanze medicali che evitano fori sulla pelle del paziente.\nSpecie extraterrestri.\nUna delle caratteristiche popolari dell'universo di Star Trek \u00e8 la presenza di vita e di civilt\u00e0 su molti pianeti: negli episodi appaiono personaggi appartenenti a molte differenti specie extraterrestri senzienti e, con poche eccezioni, umanoidi. Ogni serie ha tra i suoi protagonisti uno o pi\u00f9 alieni fissi nel cast e molti degli episodi sono incentrati tipicamente sul primo contatto con una civilt\u00e0 sconosciuta.\nLe differenti specie o civilt\u00e0 apparse nelle serie sono oltre 400. Buona parte delle specie aliene appaiono in un unico episodio e alcune di esse vengono solamente citate. Sebbene la gran parte delle forme di vita incontrate dai protagonisti siano organiche e basate sul carbonio, non mancano forme di vita basate su biochimiche alternative, inorganiche, forme di vita artificiali, entit\u00e0 non corporee e transdimensionali.\nLe principali specie ricorrenti in pi\u00f9 serie sono: Andoriani, Bajoriani, Betazoidi, Borg, Boliani, Cambianti, Cardassiani, El-Auriani, Ferengi, Nausicaani, Klingon, Q, Romulani, Vulcaniani. Ognuna delle serie televisive di Star Trek ha presentato numerose nuove specie. Per elenchi dettagliati delle specie nelle serie e nei film collegati si vedano:\nPrima direttiva.\nLa \"Prima direttiva\" \u00e8 la fondamentale norma etica che impedisce alla Federazione dei pianeti uniti di interferire con le civilt\u00e0 meno progredite, limitando di fatto i contatti con gli altri popoli che non abbiano ancora scoperto la propulsione a curvatura. Tale direttiva costituisce il sottotema di molti degli episodi della serie originale di Star Trek e delle serie successive. La prima direttiva - ideata dallo scrittore di fantascienza Theodore Sturgeon per un episodio della prima serie - fu chiaramente ispirata dal paragrafo 7 dell'articolo 2 della Carta delle Nazioni Unite.\nBibliografia.\nTra le enciclopedie online pi\u00f9 complete sull'argomento si segnalano \"Memory Alpha\" (in inglese e in italiano) e \"HyperTrek\" (in italiano)."}
{"id": "28255", "revid": "395393", "url": "https://it.wikipedia.org/wiki?curid=28255", "title": "Cucina ligure", "text": "La cucina ligure \u00e8 costituita dai piatti della tradizione culinaria della Liguria, regione fa uso di ingredienti legati sia alla produzione locale (come il preboggion, miscuglio di erbe selvatiche), sia alle importazioni provenienti da zone con cui nei secoli, i liguri hanno avuto frequenti contatti (come il pecorino sardo, uno degli ingredienti del pesto).\nUna cucina povera, propria delle genti di campagna, dei montanari e dei naviganti, fatta di alimenti semplici, comuni ed economici, che \u00e8 tuttavia diventata costosa, ricercata e piena dei fasti antichi.\nVolendo riassumere si pu\u00f2 affermare che la gastronomia della Liguria si contraddistingua per sei grandi elementi:\nCaratteristiche della cucina ligure.\nLa cucina ligure risente delle caratteristiche geomorfologiche del suo territorio. \u00c8 pertanto cucina sia di mare sia di terra, secondo il naturale connubio delle due \"anime\" che contraddistinguono il territorio ligure: la costa e l'entroterra. La cucina ligure si trasforma, inoltre, attraverso i secoli in relazione allo strato sociale del commensale cui si fa riferimento, oltre al luogo in cui egli vive. Si passa cos\u00ec da piatti che sono di tradizione popolare, a piatti che sono elaborati sulle tavole dei \"potenti\" e dei \"ricchi\", anche se rispetto ad altre tradizioni (per esempio la cucina emiliana) la tradizione povera, o meglio, frugale, \u00e8 molto pi\u00f9 caratterizzante e tipica.\nLa cucina utilizza infatti, perlopi\u00f9, gli alimenti che il luogo offre. La scarsit\u00e0 di pascoli bovini costrinse i Liguri a sviluppare piatti a base di ingredienti alternativi quali il pesce e le erbe, a cui successivamente si aggiunse la selvaggina: nascono cos\u00ec i condimenti a base di erbe selvatiche o coltivate, tra cui spicca il pesto, che viene usato sia come salsa per condire la pasta, sia aggiunto ai minestroni prevalentemente autunnali ricchi di molte variet\u00e0 di verdure fresche; importanza assumono anche le molte torte salate alle verdure, la pi\u00f9 famosa delle quali \u00e8 la torta pasqualina, i ripieni e le focacce, tra cui la focaccia con il formaggio di Recco.\nVi sono piatti che hanno alla base ingredienti poveri come, per esempio, le erbe o le castagne. Si tratta di piatti che provengono dalla mensa del contadino ligure che con la propria tenacia ha domato l'asprezza dei luoghi per potere coltivare la terra su strette \"fasce\", e soprattutto appartengono alla tavola degli abitanti delle zone montane pi\u00f9 impervie.\nUgualmente, la cucina ligure risente della contaminazione di altri luoghi e popoli con i quali nell'arco dei secoli i liguri e i genovesi sono entrati in contatto, soprattutto per commercio e conquiste. Ecco cos\u00ec che oltre che a essere una cucina \"localizzata\", al suo interno troviamo \"contaminazioni\" preziose. In questo senso la cucina ligure si arricchisce di esperienze diverse.\nBasti poi pensare alle spezie (oltre ai tradizionali \"odori\" o \"sapori\") che anche nei tempi antichi erano cosa di uso comune in Liguria ma in altre regioni di uso piuttosto raro. Particolare, poi, \u00e8 l'impiego del sale, cos\u00ec prezioso per la conservazione dei cibi: senza sale non esisterebbe per esempio la focaccia, tipica di questi luoghi e unica, anche se oggi imitata altrove.\nAltra anima della cucina \u00e8 il mare: ci sono i piatti nati a bordo e quelli nelle case, nelle famiglie che restavano a casa o al ritorno dei congiunti.\nRispetto al discorso \"contaminazioni\" fra cucine regionali vicine e il mare che bagna l'esteso arco ligure, si pensi all'enorme quantit\u00e0 di cibi, spezie e nuovi alimenti provenienti da altre citt\u00e0 italiane o paesi e continenti (Americhe, Asia, Medioriente) si sia riversata in Italia e in Europa attraverso Genova.\nSino a poco tempo fa erano presenti in porto i vecchi silos del grano: impressionanti da vedere, cos\u00ec come quelli di altre materie.\nTrova luogo cos\u00ec anche il porto nella tradizione culinaria: c'entra il lavoro \u2026 si parte da quello contadino e montano, si passa attraverso il commercio o la conquista e si arriva al lavoro del porto e a quello operaio delle grandi industrie, oggi ormai scomparse.\nInfine c'\u00e8 la cucina dei giorni di festa e poi quella del \"nostos\" (ritorno) dei naviganti a casa e quella delle ricchissime mense dei potenti: dei Dogi, dei futuri Papi, dei conquistatori dei mari.\nFondamentale nella cucina ligure \u00e8 poi la conservazione degli alimenti e dunque l'uso delle arbanelle, riempite per esempio con funghi sott'olio, marmellate, miele, acciughe sotto sale, prodotti in salamoia, e intingoli tra i pi\u00f9 disparati.\nLa bandiera di questa cucina \u00e8 senza dubbio il pesto alla genovese.\n\"La cuciniera genovese\".\n\"La cuciniera genovese\", con sottotitolo \"La vera maniera di cucinare alla genovese\", scritta da Gio Batta Ratto nel 1863, \u00e8 la prima pubblicazione di un saggio completo (481 ricette) della cucina del territorio genovese. Nelle edizioni successive appare anche il nome del figlio Giovanni.\nPasta, riso e minestre.\nLa Liguria, sede della prima \"Corporazione dei Pastai\" d'Italia, ha giocato un ruolo importantissimo nella diffusione della pasta, sia secca che fresca.\nCondimenti: pesto, pesto di fave, salsa di noci, sugo ligure, sugo di funghi, sugo di pesce, u toccu, rag\u00f9 bianco, rag\u00f9 di coniglio, rag\u00f9 di selvaggina (cinghiale, lepre, cervo, ecc.), tartufi.\nFrutta.\nLa frutta e la macedonia di frutta si accompagna con vini dolci, bianchi o rossi."}
{"id": "28256", "revid": "1868855", "url": "https://it.wikipedia.org/wiki?curid=28256", "title": "Pesto alla genovese", "text": "Il pesto alla genovese (pronuncia in dialetto ligure genovese: , in dialetto ligure ponentino: ) \u00e8 un condimento tradizionale tipico originario della Liguria. Con tale denominazione \u00e8 inserito tra i Prodotti agroalimentari tradizionali liguri (PAT).\nIl suo ingrediente base \u00e8 il basilico (\"Ocimum basilicum\"), e pi\u00f9 specificamente il Basilico Genovese (in lingua ligure \"baxeic\u00f2\" [ba\u0292e\u026a'k\u0254] o \"baxaic\u00f2\" [ba\u0292a\u026a'k\u0254]).\nIl pesto alla genovese si ottiene pestando (mescolando a pressione) il basilico con il sale, i pinoli e l'aglio, il tutto condito con Parmigiano Reggiano, Fiore Sardo e olio extravergine di oliva. Si tratta quindi di una salsa a crudo, ovvero un composto nel quale gli ingredienti sono amalgamati a freddo, non cotti. Per questa caratteristica gli ingredienti non perdono le proprie caratteristiche organolettiche originarie.\nOrigini.\nPrimo esempio fu, in epoca romana, il Moretum, descritto da Virgilio. La prima ricetta del pesto alla genovese viene fatta risalire all'Ottocento, anche se certamente \u00e8 debitrice di pi\u00f9 antiche salse pestate come l'agliata (versione alla ligure dell'agliata classica), a base d'aglio e noci, diffusa in Liguria durante la repubblica marinara genovese, e il pistou francese.\nNella maggior parte della zona spezzina e genovese venivano usate le croste di formaggio avanzate, perch\u00e9 economicamente meno costose, inoltre le patate venivano aggiunte in quanto meno care della pasta.\nRicetta.\nLa prima ricetta scritta la si trova sulla \"Vera Cuciniera Genovese\" di Emanuele Rossi (1852), denominata come Pesto d'Aglio e Basilico.\nCon molta probabilit\u00e0 anticamente, almeno nella ricetta nata nelle case contadine, non era prevista la presenza del Parmigiano-Reggiano, poich\u00e9 formaggio raro sulle mense popolari liguri, ma soltanto il pecorino; non il sardo, ma quello prodotto artigianalmente dai pastori dell'Appennino genovese. D'altronde i palati contadini delle epoche passate erano abituati ad aromi e sapori molto pi\u00f9 intensi e, a volte, rustici di quelli attuali.\nIngredienti.\nSecondo la tradizione, questi sono i sette ingredienti per il pesto.:\n\u00c8 importante l'utilizzo di ingredienti di pregio poich\u00e9 contengono le caratteristiche che garantiscono un aroma finale equilibrato e di qualit\u00e0.\nPreparazione.\nTradizionalmente il pesto viene prodotto con l'uso di mortaio e pestello. Il pesto che si trova comunemente in commercio \u00e8 prodotto con il frullatore, mentre artigianalmente si usa ancora il mortaio. L'uso del frullatore ha la controindicazione di ossidare le foglie di basilico e di scaldare la crema. Usando il frullatore la ricetta consiste semplicemente nel miscelare i vari ingredienti, fino a ottenere una consistenza fine e cremosa, con solo l'aggiunta finale dell'olio. \u00c8 comunque preferibile mantenere l'ordine di miscelazione della ricetta eseguito col mortaio. Le varianti possibili sono dovute alle diverse proporzioni fra gli ingredienti.\nLa ricetta con il mortaio invece \u00e8 codificata dalla tradizione, si presta tuttavia a numerose varianti dovute al gusto personale. Ecco la versione pi\u00f9 accreditata:\nIl mortaio tradizionale \u00e8 di marmo, con il pestello in legno. Le foglie di basilico vengono lavate e lasciate ad asciugare, facendo attenzione a non stropicciarle per evitare la rottura delle vescicole, con conseguente annerimento e alterazione del gusto.\nNel mortaio si schiacciano gli spicchi d'Aglio (1 spicchio ogni 30 foglie circa di basilico).\nSi aggiungono poi le foglie di Basilico, intervallandone con modesti strati di Sale, che essendo grosso svolge il ruolo abrasivo necessario per triturare efficacemente le foglie, che andranno dunque schiacciate tramite movimento rotatorio del pestello contro le pareti del mortaio, coordinando movimenti in un verso del pestello con la rotazione del mortaio nel verso opposto afferrando con la mano libera le sue caratteristiche \"orecchie\".\nQuando il basilico inizia a stillare un liquido verde e si presenta come una crema uniforme, si aggiungeranno i Pinoli e successivamente i formaggi preventivamente grattugiati (nelle proporzioni: 2/3 di Parmigiano e 1/3 di Fiore Sardo, circa, per non rendere il gusto troppo squilibrato, essendo il Fiore di gusto pi\u00f9 deciso), amalgamando bene il tutto sempre con movimenti rotatori del pestello e con l'eventuale ausilio di un cucchiaio.\nInfine si aggiunge l'Olio d'Oliva versato a goccia, che svolge, anche, un ruolo antiossidante.\nLa lavorazione dovrebbe terminare il prima possibile proprio per evitare l'ossidazione degli ingredienti. Il pesto deve apparire come una crema densa di colore uniforme verde chiaro. I diversi ingredienti devono essere mescolati per raggiungere equilibrio nei gusti, senza prevalenze.\nPrima di utilizzarlo come condimento per la pastasciutta, a seconda della consistenza finale ottenuta, il pesto pu\u00f2 essere allungato con l'acqua di cottura della pasta sino a ottenere una consistenza pi\u00f9 diluita, che comunque non deve mai essere troppo liquida. Il pesto da aggiungere al minestrone non necessita di questa procedura finale.\nPrincipali variazioni.\nLa ricetta \u00e8 soggetta a variazioni a seconda delle tradizioni locali e dei gusti personali. Pu\u00f2 essere molto varia la proporzione fra i due formaggi: si pu\u00f2 andare da una proporzione met\u00e0 e met\u00e0, fino all'utilizzo del solo parmigiano; l'ideale \u00e8 circa un terzo di Fiore Sardo e due terzi di Parmigiano. La quantit\u00e0 di aglio pu\u00f2 essere ridotta per coloro che ne ritengono il suo gusto troppo forte - oppure gli spicchi possono essere privati dell'anima centrale - ma l'utilizzo dell'Aglio di Vessalico garantisce sia la delicatezza, sia la digeribilit\u00e0.\nSe non si dispone del Basilico di Pra' o si ha un basilico mentolato, si pu\u00f2 ricorrere al sistema di sbollentare leggermente le foglie di basilico in acqua bollente per addolcirne il gusto. Questo sistema \u00e8 inoltre utile se si vuole conservare il basilico per lunghi periodi.\nSoprattutto nell'entroterra, per questioni legate alla disponibilit\u00e0, era uso, contravvenendo al disciplinare, utilizzare le noci al posto dei pinoli, opportunamente selezionate e private della pellicina che ha un gusto amarognolo. Alcune varianti miscelano pinoli e noci in percentuali variabili.\nIn un'antica versione arricchita e ancora diffusa, sono aggiunti nella pasta, insieme al pesto, anche patate e fagiolini bolliti.\nNell'entroterra, soprattutto quelle genovesi e savonesi, essendo in antichit\u00e0 difficile reperire l'olio, si soleva aggiungere al suo posto burro essendo i latticini, al contrario, facilmente reperibili.\nUna cuciniera del 1893, in mancanza del basilico, consiglia di usare maggiorana (\"persa\") e prezzemolo (\"porsemmo\").\nNonostante le numerose varianti non ufficiali, la ricetta del vero pesto alla genovese riconosciuta dal disciplinare \u00e8 una, la prima indicata.\nUtilizzo.\nIl pesto alla genovese si usa per condire primi piatti come gli gnocchi di patate o le trofie avvantaggiate, il minestrone alla genovese e la pasta, tipo le trofiette, le bavette, le linguine, le trenette, i corzetti, le tagliatelle, i tagliolini, le lasagne e il risotto.\nRiconoscimenti e disciplinare.\nIl \"Pesto alla genovese\" \u00e8 inserito tra i Prodotti agroalimentari tradizionali liguri (PAT) riconosciuti dal Ministero delle politiche agricole alimentari e forestali.\nLa denominazione \"pesto genovese\" \u00e8 soggetta a un disciplinare messo a punto dal \"Consorzio del Pesto Genovese\".\nSpesso nei grandi punti di distribuzione (soprattutto fuori della Liguria) si trova pesto in cui l'olio d'oliva extra vergine \u00e8 sostituito con altri oli di semi, oppure si utilizza salsa di noci al posto degli originali pinoli oppure anacardi, acido citrico, prezzemolo per dare colore verde e fagiolini per aumentare la massa o altri ingredienti che ne diluiscono o alterano il sapore. Questi prodotti, pur diffusi e gradevoli al palato, differiscono anche notevolmente dal gusto e dalle propriet\u00e0 organolettiche del pesto genovese autentico.\nI marchi presenti nella GDO vendono anche la versione \"senza aglio\" che, tuttavia, non corrisponde dell'autentico pesto genovese della tradizione.\nDal 2007 si tiene a Genova, con cadenza divenuta biennale, il \"campionato del mondo di pesto al mortaio\"."}
{"id": "28307", "revid": "547034", "url": "https://it.wikipedia.org/wiki?curid=28307", "title": "Ade Capone", "text": "Biografia.\nNato a Piacenza, si trasferisce con la famiglia a Salsomaggiore e, mentre frequenta l'universit\u00e0 la facolt\u00e0 di Geologia, si dedica alla sceneggiatura di fumetti, pubblicando per la Casa Editrice Universo la sua prima storia su Albo Blitz nel marzo 1980. Scrive poi storie brevi per \"Intrepido\" e \"Skorpio\" della Eura Editoriale e per \"Boy Music\" e, successivamente, collabora con la Sergio Bonelli Editore, realizzando nel 1986 una storia di \"Mister No\", una di \"Zagor\" nel 1987 e poi per \"Martin Myst\u00e8re\" e, per la Comic Art, realizza con i disegni di Roberto De Angelis \"Kor One\" pubblicata nel 1991 su \"L'Eternauta\".\nCon altri fonda a Salsomaggiore la Cosmic Comics, una piccola azienda specializzata nell'importazione di comic book dagli USA per distribuirli nelle fumetterie. Nel 1992 passa quindi alla Star Comics per la quale idea e scrive quasi interamente da solo le storie di una nuova serie di fantascienza, \"Lazarus Ledd\", che diverr\u00e0 quella pi\u00f9 longeva nella storia dei bonellidi, e della quale cura anche gli aspetti editoriali. Lazarus venne pubblicato anche in Brasile e in pi\u00f9 paesi della ex-Yugoslavia.\nSempre nel 1992 fonda la Star Shop, una nuova azienda di distribuzione che porta alla nascita di nuove fumetterie e, in tal modo la serie \"Lazarus Ledd\" usufruisce anche della distribuzione nei negozi specializzati. Per la stessa casa editrice si occupa di traduzione ed editing di fumetti statunitensi (Bravura, Star Fantasy) e ricopre l'incarico di direttore editoriale del settore italiano. Sotto la sua supervisione, la Star Comics pubblica \"Hammer\", Samuel Sand e Goccianera.\nNel febbraio del 1994, in occasione della mostra fumettistica Torino Comics, presenta Liberty, casa editrice indipendente per la quale produce e scrive miniserie di successo come \"Erinni\", \"Kor One\" e \"Il potere e la gloria\" disegnato da Stefano Raffaele. \"Erinni\" (disegni di Luca Panciroli) detiene il record di vendite nel circuito delle fumetterie.\nNel 1995 fonda con i soci della Cosmic Comics una propria etichetta indipendente, Liberty, finalizzata alla pubblicazione di miniserie auto-conclusive in formato comic book, come ad esempio \"Il potere e la gloria\", nata sotto la Star Comics ma poi proseguita sotto la Liberty e che riscosse un certo successo, e poi \"Erinni\", che riscosse anch'essa un buon riscontro di vendite, ma, nonostante i buoni esordi, l'esperienza dell'etichetta entr\u00f2 poi in crisi e si concluse.\nNel 1995 vince il premio Fumo di China come miglior sceneggiatore. Tre anni dopo vince il premio Fumo di China come miglior editore indipendente, grazie a Erinni. Vince inoltre il Premio A.N.A.F.I. come talent scout, per aver scoperto disegnatori poi diventati autori affermati, tra i quali Giulio De Vita, Stefano Raffaele, Alessandro Bocci, Arturo Lozzi, Armando Rossi, Michele Cropera, Fabio Bartolini e Sergio Gerasi.\nSotto l'egida di Liberty si svolge anche la sua collaborazione con l'autore croato Danijel \u017de\u017eelj, insieme al quale realizza due storie: \"Pagliacci\" e \"Nei tuoi occhi\". Sempre Liberty, inoltre, d\u00e0 alle stampe il volume \"Gli anni d'oro\", scritto in collaborazione con Max Pezzali e basato sulle canzoni degli 883, band per la quale Ade ha scritto la sceneggiatura del videoclip del brano \"Il grande incubo\".\nNel 1997 realizza due storie di Conan il barbaro per la Marvel Europe, pubblicate in Italia, Francia, Spagna e Germania. Nel 1998-1999 realizza per la Star Comics, insieme a Leo Ortolani la miniserie di fantascienza \"\".\nNel 2005 vengono pubblicate, negli Stati Uniti, le sue storie \"The Power and the Glory\" (disegni di Stefano Raffaele), e \"Connect\" (disegni di Sergio Gerasi). L'anno successivo, le pubblicazioni del suo personaggio di punta, Lazarus Ledd, passano alla cadenza bimestrale, a causa degli impegni di Capone. La scelta non si rivela di successo e viene quindi annunciata per fine anno la chiusura della serie regolare. Prosegue per alcuni numeri nella collana \"Lazarus Ledd Extra\", albi semestrali di 128 pagine, fino al 2009.\nCrea poi Trigger, una miniserie bimestrale pubblicata Star Comics, il cui primo numero riscuote buon successo a Lucca Comics 2008. Cura anche l'albo digitale coprodotto da Ubisoft, contenente una storia tra Lazarus Ledd e Sam Fisher, protagonista del videogame Tom Clancy's Splinter Cell. La storia \u00e8 premiata da Ubisoft France come miglior iniziativa promozionale europea.\nDopo le esperienze editoriali, a partire dal 2005 si dedica soprattutto all'attivit\u00e0 di autore televisivo, lavorando a programmi Mediaset come \"Mistero\", \"Il bivio - Cosa sarebbe successo se...\", \"Buddy\", \"Quello che le donne non dicono\", \"Real C.S.I.\" e \"Invincibili\".\nHa collaborato con diversi scrittori, tra i quali Valerio Evangelisti e Andrea G. Pinketts.\nNel 2011 pubblica \"Contatto\", un libro sui rapimenti alieni, libro tra i pi\u00f9 venduti del settore durante l'autunno 2011. Nel 2012 scrive il libro \"Indagine sull'Aldil\u00e0\" sul tema dell'esistenza della vita dopo la morte. Nel gennaio 2013 \u00e8 uscito un volume del fumetto \"Maxi Zagor\" dal titolo \"I sabotatori\".\nNel novembre 2013 pubblica il libro \"Adam Kadmon\", dedicato al personaggio che compare nella trasmissione televisiva \"Mistero\", della quale \u00e8 uno degli autori.\nDa febbraio 2013 e sino alla sua morte dirige la rivista \"Mistero\" edita da Fivestore (RTI-Mediaset), per la quale scrive anche articoli.\nA Lucca comics 2014 annuncia per il 2015 la pubblicazione della storia finale di Lazarus Ledd, intitolata \"The End\", specificando poi che l'avrebbe pubblicata \"quando pronta\" e della quale pubblica un booktrailer nel novembre 2014.\nMuore il 4 febbraio 2015 all'et\u00e0 di 56 anni a causa di un infarto."}
{"id": "28312", "revid": "600229", "url": "https://it.wikipedia.org/wiki?curid=28312", "title": "Dositeo (predicatore)", "text": "Note biografiche.\nLa sua vita \u00e8 avvolta nelle nebbie della leggenda.\nSecondo Clemente Alessandrino, era originario della Samaria, fu seguace di San Giovanni Battista e maestro di Simon Mago.\nPer Origene Adamantio era semplicemente uno dei tanti falsi profeti che percorrevano la Palestina ai tempi di Ges\u00f9: \"Tra i samaritani ... sorse un certo Dositeo che asseriva d'essere il Messia annunziato dalle profezie: da lui sono derivati e durano tuttora i Dositeni, che portano in giro anche libri di Dositeo e narrano di lui certe favole, secondo cui non avrebbe gustato la morte, ma sarebbe tuttora in vita\"; e altrove: \"Dopo l'et\u00e0 di Ges\u00f9 un certo Dositeo, Samaritano, volle persuadere i Samaritani che egli era il Cristo profetizzato da Mos\u00e8, e parve imporsi ad alcuni con il suo insegnamento\" (\"Commento al Vangelo di Giovanni\", XIII, 162; \"Contro Celso\", I, 57; \"I Principi\", IV, 2).\nAltri autori affermarono che Dositeo fosse originario dell'Arabia e che miscel\u00f2 le dottrine giudaizzanti presenti in Samaria con le dottrine esoteriche ed astrologiche di matrice zoroastriana ivi presenti.\nUn'altra leggenda lo indica come fondatore della setta dei Sadducei ed un'altra come appartenente al gruppo dei trenta discepoli. In ogni caso tutti i primi eresiologi concordano nel dipingerlo come ostile agli insegnamenti del Cristo.\nMolte comunit\u00e0 di struttura essenica, fondate cio\u00e8 su comunione, frugalit\u00e0, testi segreti e trasmissione diretta della gnosi da maestro a discepolo, sopravvissute fino al VI secolo ed oltre, facevano risalire la loro fondazione direttamente a Dositeo, che si era autoproclamato profeta ed in quanto tale rivendicava il ruolo di tramite tra l'umanit\u00e0 e la divinit\u00e0.\nA Dositeo viene attribuito lo scritto gnostico \"Le Tre Stele di Seth\", di dubbia paternit\u00e0.\nDottrina.\nDella sua dottrina abbiamo solo poche testimonianze indirette. Il suo sistema aveva una base lunare, fondata sul numero trenta. Egli era al centro di trenta discepoli, ventinove uomini ed una donna di nome Elena (in greco Selene, il nome della luna), e rappresentava la divinit\u00e0 che trasmetteva la gnosi attraverso la sua compagna, l'unico discepolo donna. Da notare la coincidenza del nome con quello della compagna di Simon Mago, Elena la prostituta di Tiro, che lascia supporre una continuit\u00e0 dottrinale tra i due maestri gnostici. Da queste poche righe si pu\u00f2 anche riscontrare l'affinit\u00e0 con il pensiero barbelognostico e quello valentiniano dei trenta eoni, in cui Elena, come Sophia fa da tramite tra la sfera divina e quella del mondo materiale.\nCommenta Moraldi: \"Da notare che Origene riferisce un'interpretazione molto rigida del sabato risalente a Dositeo; interpretazione che si pu\u00f2 affiancare a quella degli esseni\"."}
{"id": "28314", "revid": "785863", "url": "https://it.wikipedia.org/wiki?curid=28314", "title": "Flip (Disney)", "text": ""}
{"id": "28316", "revid": "298055", "url": "https://it.wikipedia.org/wiki?curid=28316", "title": "Filo Sganga", "text": ""}
{"id": "28317", "revid": "124488764", "url": "https://it.wikipedia.org/wiki?curid=28317", "title": "Eta Beta", "text": "Eta Beta (nome completo Luigi Salomone Calibano Sallustio Semiramide; in originale Eega Beeva) \u00e8 un personaggio immaginario dei fumetti della Walt Disney. Venne ideato da Bill Walsh e Floyd Gottfredson nella striscia del 26 settembre 1947, inizio di una storia nota come \"Eta Beta l'uomo del 2000\" (\"The man of tomorrow\"), pubblicata originariamente negli USA sulle strisce giornaliere per i quotidiani dal 22 settembre al 27 dicembre 1947; in Italia venne pubblicata sui primi 5 numeri di Topolino della Mondadori nel 1949 con il titolo di \"Topolino e l\u2019uomo del 2000\". \u00c8 apparso come protagonista o comprimario in centinaia di storie a fumetti realizzate in vari paesi del mondo.\nCaratteristiche.\nNella storia d'esordio, il luogo da cui proviene Eta Beta \u00e8 volutamente avvolto nel mistero: Topolino lo incontra, come se fosse apparso dal nulla, nelle profondit\u00e0 di una spettrale caverna dove in passato si sono verificate diverse sparizioni di persone; ma oltre che provenire da un ipotetico mondo sotterraneo, \u00e8 come se Eta venisse anche dal futuro, precisamente dall'anno 2447 d.C., come attesta il suo enorme orologio da taschino (si noti che la data segnata dall'orologio era esattamente 500 anni dopo quella in cui \u00e8 ambientata la vicenda, il 1947), o comunque da un luogo dove il tempo scorre pi\u00f9 velocemente. Inizialmente compare con indosso un piccolo gonnellino nero e con un fisico decisamente asciutto, piedi e mani grandi e un testone a forma di pera (proprio come si pensa che sar\u00e0 l'uomo del futuro); successivamente lo stesso Gottfredson, riproponendolo in altre storie, spesso in abbinamento con il \"gangarone\" Flip e spesso in storie di ambientazione \"noir\", ne addolcisce i lineamenti, realizzando una testa dalla forma pi\u00f9 ellittica. Il vero nome di Eta Beta \u00e8 \"Pittisborum Psercy Pystachi Pseter Psersimmon Plummer-Push\", ma Topolino lo chiama \"Eega Beeva\", laddove \"Eega\" (\"Eta\" nella versione italiana) \u00e8 la ricorrente esclamazione del personaggio nella storia d'esordio, quando non ha ancora imparato a parlare nella nostra lingua. In Italia venne reso in \"Pluigi Psalomone Pcalibano Psallustio Psemiramide\", semplificato in \"Eta Beta\".\nEta possiede incredibili prerogative: non proietta la propria ombra, \u00e8 dotato di grande forza fisica (nonostante l'esile corporatura), ha limitate capacit\u00e0 di precognizione e telepatia (poteri che vengono meno quando \u00e8 raffreddato), ed \u00e8 completamente privo di scheletro. Ha, inoltre, strani gusti alimentari: nelle storie originali americane, si nutre di cubetti di ghiaccio, piume di piccione e mandarini cinesi sottaceto (\"kumquat\", che inizia a divorare dopo aver fatto indigestione di piume in \"Eta Beta e lo scassinatore fantasma\") che nella versione italiana vengono sostituiti da palline di naftalina. Nel parlare, antepone molto spesso alle parole che iniziano per consonanti la lettera 'P', per cui ad esempio una normale parola come \"tavolo\" viene da lui pronunciata \"ptavolo\"; anche se normalmente lo si considera un banale difetto di pronuncia connaturato al personaggio, \u00e8 vero che tutti gli individui del futuro parlano allo stesso modo: nella storia \"Pippo e il futuro troppo comodo\" (2001) viene spiegato che nel futuro i robot hanno portato la gente a impigrirsi, e per arginare il fenomeno ci si \u00e8 costretti ad anteporre la p alle parole per sforzarsi almeno nel parlare. Eta Beta dorme stando in equilibrio sui pomi dei letti o sulle stalagmiti e ha inoltre sviluppato un'allergia al denaro: egli non ne comprende il valore, cos\u00ec nella prima storia arriva persino a sgranocchiarlo, ma dopo aver visto gli effetti negativi che pu\u00f2 avere sulle persone, facendo loro perdere la ragione, inizia a odiarlo e manifesta una vera e propria allergia a partire da \"Eta Beta e la spia poeta\"; su questa sua vulnerabilit\u00e0 la coppia Walsh-Gottfredson ha costruito gag in pi\u00f9 di una storia, spesso mettendolo in conflitto con Pietro Gambadilegno e i suoi disonesti tentativi di lucro. Le tasche del suo gonnellino hanno una capienza smisurata tanto che da esse riesce a estrarre all'occorrenza oggetti a non finire, anche di grandi dimensioni come motorini, elicotteri o imbarcazioni.\nSe si considera che Eta Beta rappresenta lo stadio evolutivo dell'uomo tra cinquecento anni, \u00e8 interessante notare come il misterioso popolo a cui appartiene risulta s\u00ec molto intelligente, ma anche in qualche modo regredito all'et\u00e0 della pietra (cos\u00ec si spiegano l'abbigliamento succinto, l'iniziale incapacit\u00e0 di parlare e l'estraneit\u00e0 di Eta alle pi\u00f9 semplici norme e convenzioni sociali che lo rende spontaneo, sincero e naif), e, riflettendo sul fatto che i suoi autori scrivevano nel periodo post-bellico, \u00e8 come se il buffo personaggio suggerisse che, in seguito a immani disastri nucleari, l'umanit\u00e0 dovr\u00e0 prendere una naturale e pi\u00f9 appropriata strada \"involutiva\" per evitare di soccombere. Nonostante la sua semplicit\u00e0, messa in luce dal fatto che ama giocare con lo yo-yo, possiede in realt\u00e0 una grande mente e, se vuole, \u00e8 capace di realizzare invenzioni rivoluzionarie, la prima delle quali \u00e8 l\"'Atombrello\", un vezzoso ombrellino in grado di proteggere chi lo indossa da qualunque cosa, persino dalla bomba atomica.\nSuccessivamente alcuni autori, specialmente quelli italiani, hanno descritto Eta come uno scienziato che vive normalmente nel presente, dove svolge studi e ricerche scientifiche mentre in altre \u00e8 descritto come un extraterrestre e viaggiatore dello spazio. Sul n. 3000 di Topolino, nella storia \"Eta Beta, l'uomo del 3000\", veniva indicato provenire sia dal futuro che dallo spazio esterno. Nei primi anni 2000 si \u00e8 tornati a considerarlo un uomo del futuro in quasi tutte le storie, come ad esempio nella serie \"Ultraheroes\". Negli Stati Uniti il personaggio non ha goduto di molta fama dopo la gestione di Gottfreddson, che si concluse gi\u00e0 nel 1950 quando il personaggio salut\u00f2 Topolino per tornare nelle profondit\u00e0 terrestri, e cadde in un lungo oblio da quale \u00e8 uscito solo negli anni novanta. In Italia invece \u00e8 stato ripreso da diversi autori che ne hanno via via approfondito la storia e le caratteristiche, gi\u00e0 fin dalla storia \"Topolino e il doppio segreto di Macchia Nera\" dell'accoppiata Guido Martina-Romano Scarpa.\nFlip.\nFlip (\"Pflip\") \u00e8 l'animale da compagnia di Eta Beta. \u00c8 un rarissimo esemplare di \"gangarone\" (in originale \"Thnuckle-Booh\", un misto di cane, gatto, volpe, zebra, drago, orso e rana, l'unico al mondo fino alla comparsa di Flip II), \u00e8 di colore nero e ha la capacit\u00e0 di \"fiutare\" i crimini e i criminali. Compare dal nulla nella seconda storia del ciclo di Eta Beta, \"Topolino ed Eta Beta l'indovino\"; si nutre di \"manzanilli\" (in originale \"schnoodlums\"), creature visibili solo ai gangaroni, e mangia soltanto una volta all'anno. Quando \u00e8 affetto da \"zizzosi\" (una malattia che colpisce solo i gangaroni), tutti coloro che gli stanno intorno sono costretti a dire la verit\u00e0; soprattutto nelle storie di Gottfredson, la sua coda ha quasi sempre la forma di punto interrogativo, ed Eta Beta dice che questo accade quando Flip \"si sta domandando qualcosa\", per cui l'animaletto sarebbe perennemente immerso in complesse elucubrazioni. Ideato da Bill Walsh e Floyd Gottfredson, il personaggio \u00e8 stato pi\u00f9 volte utilizzato in alcune storie di Topolino di ambientazione noir, e anche ripreso da autori italiani come Guido Martina e Romano Scarpa, che in \"Topolino e il doppio segreto di Macchia Nera\" hanno fatto comparire un altro gangarone, Flip II; quest'ultimo, normalmente bianco, \u00e8 in grado di segnalare un pericolo nel raggio di 100 metri o riconoscere una bugia quando viene detta mutando in rosso il colore della pelle; anche lui, come Flip, sa fiutare le tracce di un criminale. Nella storia \"Topolino e il dottor Tick-Tock\" di Casty (2013), Flip riesce a percepire con la sua coda i segnali radio.\nInfluenza culturale.\nIl progettista italiano di elettronica audio Bartolomeo Aloia ha presentato sulla rivista \"Suono\" n. 172 di settembre 1987 il progetto di un amplificatore audio di elevata qualit\u00e0 destinato all'autocostruzione. Sulla rivista Suono n. 177 del febbraio 1988, pag. 30, Aloia ha attribuito alla propria creatura il nome di Eta Beta con la seguente motivazione: \u201c\"Mi era venuto in mente ETA cio\u00e8 Esoteric Translinear Amplifier, dove la parola translinear sta ad indicare l\u2019accenno ad un trasferimento lineare di corrente che si fa in questo amplificatore per mezzo del servocontrollo di corrente inseribile a piacere. E mi \u00e8 venuto in mente anche BETA, cio\u00e8 Baby ETA, dove la parola baby sta a porre l\u2019attenzione sulla differenziazione tra questo amplificatore e i suoi fratelli maggiori della stessa famiglia e dal peso pecuniario da un minimo di tre volte superiore. Ed allora perch\u00e9 non chiamarlo \u201cEta Beta\u201d in ricordo del simpatico personaggio di Topolino, caro agli anni della nostra adolescenza?\"\u201d L'amplificatore ebbe un ottimo successo, per cui ne fu prodotta anche una versione commerciale con il nome ST-140."}
{"id": "28320", "revid": "31789", "url": "https://it.wikipedia.org/wiki?curid=28320", "title": "Archimede Pitagorico", "text": "Archimede Pitagorico (\"Gyro Gearloose\"; inizialmente noto in Italia come Giro Rotalibera, Giro Girolamo, Archimede Geroglifici e Archimede Pitagorici) \u00e8 un personaggio immaginario dei fumetti e dei cartoni animati della Disney creato da Carl Barks. A partire dal 1952 (n. 140 della testata Walt Disney's Comics and Stories) \u00e8 apparso in migliaia di albi a fumetti realizzati in vari paesi del mondo.\nLa popolarit\u00e0 del nome italiano del personaggio \u00e8 tale che nel novembre del 1992 il quotidiano \"La Repubblica\" e altri giornali riferirono una notizia relativa ad Archimede di Siracusa chiamandolo erroneamente \"Archimede Pitagorico\".\nStoria editoriale.\nArchimede esordisce negli USA sul n. 140 della testata Walt Disney's Comics and Stories del maggio 1952 nella storia dal titolo \"Gladstone's Terrible Secret\" (in Italia \"Paperino e l'amuleto del cugino Gastone\", edita sul n. 45 di Topolino) e deve il suo nome italiano a Guido Martina, che volle omaggiare tanto il filosofo e matematico greco Pitagora, quanto il matematico e fisico siciliano Archimede. Inizialmente ebbe altri nomi, come Giro Rotalibera, Giro Girolamo, Archimede Geroglifici e Archimede Pitagorici.\nDopo la comparsa in diverse storie di Paperino e Zio Paperone, la sua fama crebbe a partire dal 1956, quando il personaggio divent\u00f2 protagonista di brevi storie pubblicate in appendice sulle testate antologiche della Western: questo perch\u00e9, per ridurre le spese postali, gli editori furono costretti a pubblicare all'interno di uno stesso albo storie riguardanti due o tre personaggi differenti; Barks allora inaugur\u00f2 una serie di storie brevi (4-8 pagine) con Archimede protagonista, in cui spesso l'inventore interagiva solo ed esclusivamente con le sue macchine, e le uniche nuvolette presenti erano quelli con i suoi pensieri, mentre sullo sfondo il suo aiutante Edi viveva piccole gag e mini-avventure.\nCaratterizzazione.\nIl personaggio \u00e8 rappresentato come un grosso pollo antropomorfo, alto, smilzo (per quanto nella seconda, terza e quarta storia fosse stato raffigurato decisamente sovrappeso) e con capigliatura bionda o castana a seconda delle edizioni, inventore pressoch\u00e9 a tutto campo (cio\u00e8 di tutto e di pi\u00f9). Barks gli dona delle fattezze molto simili a quelle che aveva pensato molti anni prima per Ciccio, aiutante di Nonna Papera, ai tempi in cui lavorava per l'animazione Disney (1937). Inizialmente il personaggio viene utilizzato come lo strambo di turno in una gag di poche vignette nella storia d'esordio, \"Paperino e l'amuleto del cugino Gastone\", in cui \u00e8 un semplice conoscente di Gastone Paperone; Barks per\u00f2 decider\u00e0 di riutilizzarlo come comprimario, iniziando ad approfondirne la personalit\u00e0. Innumerevoli sono le sue invenzioni, a volte assurde, a volte inutili, a volte avveniristiche, ma spesso con risvolti finali catastrofici; esse sono comunque molto ricercate dagli abitanti di Paperopoli e soprattutto da Paperon de' Paperoni, che cerca sempre di sfruttare il \"geniaccio\", rifiutandosi poi di pagarlo. Razzi spaziali, nasi elettronici per cercare tesori, dischi volanti personali, innovativi materiali da costruzione: questi e molti altri ancora sono i geniali prodotti che Archimede realizza e vende nel suo laboratorio, anche se per anni lo si \u00e8 visto andare in giro per le strade della citt\u00e0 a proporre invenzioni di tutti i tipi su un carretto da venditore ambulante.\nSe inizialmente Archimede resta per Barks un inventore un po' picchiatello dai risultati mediocri, nelle storie in cui lo usa da protagonista lo arricchisce di una certa ragionevolezza, pur mantenendone, per via della grande purezza d'animo, una certa ingenuit\u00e0 di fondo. Infatti \u00e8 vero che Archimede spesso si ritrova incompreso di fronte all'ottusit\u00e0 della gente, ma altrettanto spesso risulta poco furbo, e dunque inerme di fronte alle scaltrezze degli altri individui: per questo il minuscolo aiutante Edi, inizialmente solo una comparsa, acquisir\u00e0 il ruolo dell'incarnazione della saggia coscienza del personaggio, riuscendo a salvare la situazione tante volte. La prima invenzione di Archimede di cui si abbia menzione \u00e8 alquanto particolare: i \"pop-corn al burro senza burro\" della storia d'esordio. Il passato di Archimede viene approfondito in occasione dei 50 anni del personaggio (2002) con la storia di Don Rosa \"La prima invenzione di Archimede\", che oltre a raccontare la nascita di Edi, ci rivela che Archimede ha ereditato il laboratorio dal padre Fulton; il personaggio afferma inoltre che Edi (chiamato semplicemente \"Helper\", cio\u00e8 aiutante, nella versione originale), un piccolo robot che emette semplicemente dei rumori elettrici (\"bzzz... bzzz\" che solo il \"pap\u00e0\" \u00e8 in grado di interpretare) \u00e8 la sua prima \"vera\" invenzione, cio\u00e8 la prima utile e valida. Peraltro, nella storia non \u00e8 esattamente Archimede a inventarlo, in quanto Edi nasce nel momento in cui una vecchia lampada da comodino di Paperino finisce dentro le \"scatole pensanti\" che Archimede usava in una delle sue prime apparizioni, nella storia \"Paperino e la macchina soffiapensieri\" (1952), un marchingegno capace di fornire l'elaborazione del pensiero agli animali, rendendoli in grado di parlare e agire come esseri umani.\nArchimede conduce una vita tranquilla e spartana nella sua casa/laboratorio, dove regna un disordine generale; non \u00e8 interessato al denaro, ma \u00e8 solo e unicamente alla ricerca e alle scoperte scientifiche, che rappresentano la sua pi\u00f9 grande passione, oltre ad essere animato da un forte sentimento morale, arrivando talvolta a rifiutarsi di accondiscendere a qualche richiesta spregiudicata di vari magnati senza scrupoli o dello stesso Paperon de' Paperoni, il quale, bench\u00e9 sia debitore ad Archimede degli innumerevoli e fantascientifici antifurti che presidiano il suo deposito, riesce sempre a evitare di pagarlo. I cittadini di Paperopoli generalmente lo sfruttano come un semplice aggiusta-tutto, dato che spesso ripara e migliora gli elettrodomestici che gli vengono consegnati. Vive da solo e non ha una fidanzata, tranne in qualche storia in cui lo si vede alle prese con problemi amorosi.\nNel tempo la caratterizzazione del personaggio \u00e8 stata modificata dai vari autori a seconda delle esigenze narrative: alcuni rappresentano Archimede come un inventore un po' pasticcione, in linea con la versione di Barks e Don Rosa, mentre altri come uno scienziato geniale, sentendo il bisogno di un \"cervellone\" infallibile che aiuti i paperi nelle imprese pi\u00f9 disparate. Non sempre ogni autore mantiene la stessa caratterizzazione, passando dall'una all'altra, alternando il genio al pasticcione in storie diverse. Altri artisti contemporanei di Barks si cimentarono col personaggio modificandone l'aspetto fisico (becco pi\u00f9 lungo e capelli ispidi), in particolare Phil de Lara nel 1954, Al Hubbard, Giovan Battista Carpi (1955), Pier Lorenzo De Vita (1957). Peculiarit\u00e0 delle storie italiane \u00e8 quella che vuole Archimede occupato a mettere a punto armi sempre nuove per Paperinik, per il quale ha creato la maggior parte dei dispositivi e costruito il rifugio segreto sotto la casa di Paperino. Egli \u00e8 a conoscenza del segreto di Paperino, ma in alcune storie fa in modo di dimenticarlo inghiottendo di sua spontanea volont\u00e0 le caramelle \"Car-Can\", ovvero \"caramelle Cancellin\" (che esordiscono in \"Paperinik alla riscossa\" di Martina-Scarpa), che servono a cancellare la memoria recente di chi le ingerisce.\nNella storia \"Superpippo e la sfida al Sultano\", apparsa su \"Albo d'Oro\" n. 7 del luglio 1969, Archimede \u00e8 raffigurato molto ricco, fumatore di pregiati sigari e addirittura in possesso di un aeroporto personale.\nAlter ego.\nIl personaggio ha avuto vari alter ego:\nAltri media.\nFa il suo esordio nei cartoni animati all'interno della \"Camminata Disney\", sigla animata realizzata da Romano Scarpa nel 1982 per il programma \"Topolino show\". Nel 1987 fa un cameo in \"Pippo e lo sport in Calciomania\". Dal 1987 al 1990 compare nella serie \"DuckTales\" come personaggio ricorrente. In questa versione il suo aspetto e la sua personalit\u00e0 sono fondamentalmente invariati rispetto al concetto originale di Barks.\nIl personaggio ritorna in \"DuckTales\", reboot della omonima serie, doppiato in originale da Jim Rash e da Gianfranco Miranda in italiano. In questa versione la personalit\u00e0 di Archimede \u00e8 meno positiva, con tratti arroganti e inclini alla rabbia soprattutto quando vengono criticati i suoi progetti."}
{"id": "28321", "revid": "298055", "url": "https://it.wikipedia.org/wiki?curid=28321", "title": "Moby Duck", "text": ""}
{"id": "28323", "revid": "785863", "url": "https://it.wikipedia.org/wiki?curid=28323", "title": "Pico De Paperis", "text": "Pico De Paperis (\"Ludwig von Drake\") \u00e8 un personaggio immaginario di cartoni animati e fumetti appartenente all'universo Disney. Ideato da Milt Kahl e Ward Kimball, esordisce il 24 settembre 1961 come presentatore (e cantante di \"The Spectrum Song\") nell'episodio \"An Adventure in Color\" della serie televisiva \"Disneyland\" sulla NBC.\nSecondo la teoria pi\u00f9 condivisa \u00e8 zio acquisito di Paperino (appare infatti, nella seconda versione dell'Albero genealogico dei paperi disegnato da Don Rosa, come marito di Matilda de' Paperoni, sorella di Paperone e di Ortensia, madre di Paperino), il suo nome originale deriva probabilmente da quello di Ludwig von Mises, mentre quello italiano dal filosofo dell'umanesimo Giovanni Pico della Mirandola, celebre per la formidabile memoria. Egli \u00e8 descritto come un professore scienziato, conferenziere, psicologo e instancabile viaggiatore. Il personaggio mostr\u00f2 la sua conoscenza da \"esperto\" su una variet\u00e0 di argomenti in diciotto episodi della serie antologica classica, nonch\u00e9 in una serie di pubblicazioni della Disneyland Records.\nPaul Frees fu la prima voce originale di Pico De Paperis. Dopo la morte di Frees nel 1986, Walker Edmiston e Albert Ash ne assunsero il ruolo. Dal 1988 il personaggio \u00e8 doppiato da Corey Burton. In italiano il personaggio venne inizialmente doppiato da Lauro Gazzolo che, in seguito alla morte nel 1970, fu sostituito da diversi doppiatori. Dal 1996 la voce italiana ufficiale del personaggio \u00e8 Gerolamo Alchieri.\nVersione a fumetti.\nPico De Paperis proviene da Vienna ed \u00e8 affascinato dalla conoscenza; fin da giovane ha cercato di ottenere pi\u00f9 lauree possibili in ogni disciplina dello scibile umano. Quando un membro della famiglia gli chiede consiglio, si ripete quasi sempre la gag per cui lui dichiara di possedere una laurea attinente a ci\u00f2 che i familiari si stanno chiedendo, oppure di essere addirittura docente in tale materia. Tuttavia mostra spesso di avere scarsa attitudine sociale, che finisce per farlo sembrare un inetto di fronte ai problemi pi\u00f9 semplici e agli occhi della gente comune, e viene sovente raffigurato come un po' senile. Paperina lo convince spesso (anche ingannandolo) a tenere lezioni e visite guidate per il suo club femminile, e talvolta egli ha gareggiato con Archimede Pitagorico per stabilire chi avesse la mente pi\u00f9 brillante. Tra i suoi molteplici interessi c'\u00e8 la psicologia, non a caso ha cercato di fare uno studio psicologico sul nipote Paperino. \nGli sceneggiatori Disney ironizzano spesso sulle numerose lauree a Pico, tant'\u00e8 che esse paiono infinite e stravaganti, pi\u00f9 per deridere l'eccessiva sotto-specializzazione di una cultura accademica alienata dal mondo reale che per sminuirle; anche la parlantina logorroica del professore non viene apprezzata: spesso alle conferenze di Pico tutto il pubblico subisce l'effetto soporifero delle sue disquisizioni, addormentandosi. \nNel fumetto statunitense.\nLa prima apparizione nei fumetti di Pico fu nella storia di Tony Strobl e Vic Lockman \"Pico de Paperis - Lezione di recitazione\", pubblicata per la prima volta nell'ottobre 1961 (in Italia su \"Topolino\" n. 338 del 20 maggio 1962); altro non \u00e8 che una lezione dell'insigne tuttologo, e si svolge presumibilmente dopo i fatti di \"Paperopoli, U.S.A.\", pubblicata nel primo numero di \"Ludwig Von Drake\" nel novembre 1961 (in Italia in \"Almanacco Topolino\" n. 66 del giugno 1962 col titolo \"Il grande Pico De Paperis\"), che racconta del primo incontro tra Pico (arrivato in treno a Paperopoli) e la sua famiglia e verr\u00e0 pubblicata solo due mesi dopo.\nNelle prime storie americane Pico risiede spesso in casa di Paperino e Qui, Quo e Qua; in \"Pico De Paperis e la coppa contesa\" (1962) viene rivelato che ha trascorso molti mesi da Paperino dal suo arrivo a Paperopoli: in questa storia Pico vince una sfida TV a scacchi, al che Paperino esclama: \"Evviva! Ce l'ha fatta! Ora pu\u00f2 pagare tutto quello che ci ha dovuto per questi mesi!\". Nelle strisce originarie degli anni '60 del celebre duo di fumettisti Bob Karp e Al Taliaferro, Paperino e i suoi nipoti di solito lo chiamano \"zio Pico\", ma nelle storie a fumetti per i comic book l'appellativo di zio verr\u00e0 poco a poco accantonato, vista l'abitudine dei paperi di chiamarlo semplicemente \"Pico\" o (soprattutto nelle prime storie) deferentemente \"professore\". Paperina si riferisce a Pico definendolo \"una sorta di zio di Paperino\" nella prima tavola domenicale dove il suo nome \u00e8 menzionato. Nella storia \"Paperopoli, U.S.A.\" il professore viene accolto all'arrivo in treno a Paperopoli da tutti i paperi, nessuno dei quali lo aveva mai visto prima, nemmeno in fotografia; in questa occasione, Nonna Papera esclama con entusiasmo: \"Professor Pico De Paperis! Che nome imponente!\"\nSecondo una versione inedita dell'albero genealogico dei paperi realizzato da Don Rosa negli anni '90 (in quella pi\u00f9 conosciuta Pico non compare), il professore avrebbe sposato la zia di Paperino, Matilda de' Paperoni, diventando il cognato di Paperone. La mancanza di un legame di sangue sembra essere implicata gi\u00e0 nella storia \"Pico De Paperis e l'orologio a cuc\u00f9\" (1962), in cui egli esclama che lui e Scrooge sono solo \"uniti da una buona amicizia\". La storia \"Pico De Paperis e l'albero genealogico\" (1962) \u00e8 abbastanza indicativa: Paperino chiama ancora Pico \"zio\" occasionalmente, ma i due sono impegnati a condurre ricerche separate riguardo ai rispettivi alberi genealogici, il che suggerisce che Pico possa essere uno zio acquisito; nel finale, per\u00f2, Paperino si ricorda che le loro due famiglie sono comunque imparentate, cos\u00ec certi antenati certamente poco gloriosi come \"Colombust Duck\" (che cerc\u00f2 di dimostrare che il mondo fosse piatto) risultano essere anche antenati di Pico, che ovviamente non ne \u00e8 affatto entusiasta; \u00e8 possibile concludere che Pico, il cui padre austriaco possiede il cognome De Paperis (Von Drake in originale), ha evidentemente un antenato con il cognome Duck per parte di madre. Alcuni sostengono per di pi\u00f9 che Humperdink Duck, alias Nonno Papero, potrebbe essere il fratellastro di Pico per parte di madre. La storia \"Barn Dance Doctor\" (1961) mai pubblicata in Italia, \u00e8 l'unica in cui Nonna Papera definisca Pico (che generalmente tratta come un semplice amico di famiglia) il suo \"cugino di citt\u00e0\"; da quando \u00e8 stato stabilito da Don Rosa che il padre della nonna \u00e8 un Coot e la madre una Folaga, non \u00e8 chiaro se Pico sia legato a Elvira Coot attraverso suo padre o sua madre; Elvira potrebbe avere un'ascendenza austriaca che spieghi la sua parentela con Pico.\nNel fumetto italiano.\nNel 1962 l'allora direttore di \"Topolino\" Mario Gentilini, anche a causa dell'imminenza della messa in onda dello show televisivo che lo vede protagonista, insiste con i suoi autori per avere storie originali con Pico per protagonista. La prima storia \"made in Italy\" \u00e8, a poco meno di un anno dall'esordio statunitense, \"Pico De Paperis e il Ferragosto in collina\", di Gian Giacomo Dalmasso ai testi e Giovan Battista Carpi ai disegni (\"Almanacco\" n. 8, agosto 1962).\nCos\u00ec, mentre negli Stati Uniti sono solo Tony Strobl e gli sceneggiatori Don R.Christensen e Vic Lockman a gestire, in pratica, il personaggio, in Italia de Paperis \u00e8 maggiormente sfruttato e ha cos\u00ec la possibilit\u00e0 di maturare, passando per le capaci mani di autori come Osvaldo Pavese, Romano Scarpa, Carlo Chendi, che si concentrano su di lui negli anni '60. Nei decenni successivi per\u00f2 il personaggio tende a essere usato pi\u00f9 raramente, e compare soprattutto in occasione delle storie \"collettive\" della famiglia dei paperi, o come consulente chiamato di tanto in tanto da Paperone per aiutarlo a gestire un problema. Bisogner\u00e0 aspettare Nino Russo, che inaugura nel 1994 la serie di storie appartenenti al ciclo de \"Le lezioni di Pico\", per assistere a un vero recupero del personaggio.\nApparizioni televisive.\n\"Disneyland\" (anni '60).\nIl professor Pico De Paperis venne introdotto come nuovo personaggio insieme allo stesso Walt Disney nel primo episodio di \"Walt Disney's Wonderful World of Color\", titolo che aveva assunto la serie \"Disneyland\" dopo essere passata sulla NBC nell'autunno del 1961. Venne disegnato, e frequentemente animato, da Milt Kahl e Ward Kimball, due dei Nine Old Men Disney. Il personaggio di Pico viene meglio delineato nell'episodio di Disneyland \"Tutto su Paperino\", in cui viene esaminata la psicologia di Donald tramite alcuni dei suoi peggiori accessi di collera. La sua ascendenza austriaca si fa percepire nel modo in cui parla, caratterizzato da un forte accento teutonico; nei fumetti tradotti in tedesco a volte parla con un accento austriaco, ad esempio dicendo \"ein bisserl\" invece di \"ein bisschen\". Nella versione televisiva \u00e8 spesso capace di fare battute crudeli. Nell'episodio \"Kids is Kids\", inoltre, Pico afferma di essere scapolo. Di seguito una lista degli episodi della serie in cui appare Pico.\nDagli anni '80.\nDalla creazione di Pico in poi, il personaggio venne spesso e volentieri utilizzato come presentatore dei programmi televisivi di Disney, interagendo spesso con lo stesso \"cartoonist\". La tradizione, con gli anni, si \u00e8 ripetuta, comparendo nelle serie \"DuckTales - Avventure di paperi\" (1987), \"Raw Toonage\" (1992), \"Bonkers gatto combinaguai\" (1993), \"Quack Pack - La banda dei paperi\" (1996), \"Mickey Mouse Works\" (1999), \"House of Mouse - Il Topoclub\" (2001), \"La casa di Topolino\" (2006), \"Topolino\" (2013), \"Topolino e gli amici del rally\" (2017) e \"DuckTales\" (2017).\nIn \"Mickey Mouse Works\" e \"House of Mouse - Il Topoclub\", Pico possiede una serie di cartoni dal titolo \"La casa del genio Pico De Paperis\", dove appare come un eccentrico inventore pasticcione che vive ancora con sua madre.\n\u00c8 protagonista del film del 1991 intitolato \"Vita da star\" (\"Lifestyles of the Rich and Animated\") nelle vesti di presentatore che offre ai telespettatori di offrire la possibilit\u00e0 di sbirciare all'interno delle vite private delle pi\u00f9 note Star Disney: Paperino, Topolino, Pippo, Pluto e Cip &amp; Ciop.\nIl personaggio ritorna nel reboot di DuckTales.\nBibliografia.\nLe informazioni cartacee su Pico De Paperis possono essere raccolte sui periodici Disney Italia: in particolare su \"Zio Paperone\" n. 144 da un articolo di Luca Boschi, mentre su \"Paperino\" sono state pubblicate le lezioni di Pico sulle \"Leggi dei paperi\", una rivisitazione disneyana delle famose leggi di Murphy."}
{"id": "28324", "revid": "1632387", "url": "https://it.wikipedia.org/wiki?curid=28324", "title": "Nocciola", "text": "La nocciola, anche chiamata avellana, \u00e8 il frutto del nocciolo, pianta coltivata dall'uomo gi\u00e0 nell'antichit\u00e0. Dopo le mandorle sono il frutto pi\u00f9 ricco di vitamina E e sono una fonte di fitosteroli, un gruppo di sostanze ritenute importanti per la prevenzione delle malattie cardiovascolari. Le nocciole contengono, inoltre, grassi monoinsaturi in grado di abbassare il livello del colesterolo LDL e dei trigliceridi. Non va confusa con la nocciolina, termine con cui viene chiamata erroneamente l'arachide.\nDescrizione.\nLe nocciole italiane pi\u00f9 pregiate sono:\nGrazie alle condizioni climatiche, questa pianta prospera nel Bacino del Mediterraneo.\nI maggiori produttori sono: Turchia, Italia, Stati Uniti d'America e Spagna.\nLa nocciola \u00e8 comunemente annoverata fra la frutta secca, \u00e8 di colore verdastro (inizialmente) e poi marroncino, con il proseguire del grado di maturazione. Il pericarpo \u00e8 in parte ricoperto da un involucro fogliaceo a margine irregolare.\nIl seme, posto all'interno, \u00e8 commestibile ed \u00e8 di consistenza croccante. Viene consumato sia allo stato fresco sia allo stato secco.\n\u00c8 molto ricco di lipidi (50-60% circa di grassi), di proteine (20%) e di acqua (11%). Questa composizione fa della nocciola un alimento calorico.\nLa nocciola \u00e8 utilizzata principalmente nelle lavorazioni industriali, in quanto \u00e8 il frutto che meglio si sposa con il cioccolato, sia al latte che fondente, in pasticceria, per la produzione di torroni, dolci e creme. Per la maggioranza degli impieghi viene sottoposta prima a tostatura).\nNei paesi di lingua tedesca la nocciola \u00e8 utilizzata sotto forma di farina per la preparazione di un dolce tipico (simile ad una crostata, la Torta Linzer).\nMolto ricercato anche il suo olio, che viene utilizzato dall'industria cosmetica o per uso alimentare, ma \u00e8 molto costoso per le piccole quantit\u00e0 prodotte. La nocciola \u00e8 inoltre ingrediente base per la produzione del frangelico, infuso liquoroso.\nUso del termine in epoche e culture diverse.\nAl tempo della Roma antica si usava donare piante di \"Corylus avellana\" (volgarmente: nocci\u00f2lo) per augurare felicit\u00e0. Ugualmente accadeva in Francia, dove la pianta veniva donata agli sposi come simbolo di fecondit\u00e0.\nNella cultura e nella lingua anglosassone il termine equivalente, \"Hazel\" (inteso come \"nocciolina\"), \u00e8 talvolta utilizzato come nome proprio o vezzeggiativo. \"Hazel\" \u00e8, ad esempio, intitolata una canzone del cantante Bob Dylan contenuta nell'album discografico del 1974 \"Planet Waves\" mentre Hazel Grove (Boschetto di nocci\u00f2le) \u00e8 una cittadina nelle vicinanze di Manchester, nell'Inghilterra nord-occidentale.\nNegli Stati Uniti Hazel \u00e8 una citt\u00e0 del Kentucky."}
{"id": "28325", "revid": "486946", "url": "https://it.wikipedia.org/wiki?curid=28325", "title": "Newton (Disney)", "text": ""}
{"id": "28326", "revid": "2220313", "url": "https://it.wikipedia.org/wiki?curid=28326", "title": "Paperoga", "text": "Paperoga (\"Fethry Duck\") \u00e8 un personaggio immaginario della Disney ideato dallo sceneggiatore Dick Kinney e dal disegnatore Al Hubbard.\nEsord\u00ec nella storia Paperino e il fanatico igienista (pubblicata in Italia su \"Topolino\" n. 453, 2 agosto 1964), in originale \"The Health Nut\". Cugino strambo di Paperino, ha fatto propria la peculiare filosofia di vita del \"do it yourself\" (cio\u00e8 \"fatevelo da soli\"), tipica della mentalit\u00e0 hippie anni '60, per cui si caccia sempre nei guai con i suoi tentativi di raggiungere uno scopo senza usare la via pi\u00f9 convenzionale. Inizialmente nato come uno dei tanti \"guastafeste\" che tormentano Paperino, e reso invece simile al cugino nelle storie di produzione brasiliana, col tempo si \u00e8 evoluto, nelle storie italiane, diventando spalla comica del cugino nelle imprese pi\u00f9 disparate e talvolta anche protagonista, senza perdere mai l'atteggiamento un po' \"naif\".\nOrigini e caratteristiche.\nSecondo l'albero genealogico della famiglia dei Paperi realizzato da Don Rosa, Paperoga \u00e8 figlio di Lulubelle Loon ed Eider Duck, nonch\u00e9 fratello di Abner detto \"Chiarafonte\", un altro cugino taglialegna abbastanza opportunista, che Paperino ha incontrato solo una volta. Il personaggio esordisce nella storia Paperino e il fanatico igienista scritta da Kinney. Oltre al cugino, in queste storie Paperoga prendeva spesso di mira il suo gatto domestico Malachia (\"Tabby\"), che cominci\u00f2 da subito a detestarlo. Un finale molto tipico delle sue storie era, gi\u00e0 a quei tempi, quello che lo vedeva inseguito da un personaggio furibondo o da una folla intera per ci\u00f2 che aveva combinato. Sin dal 1964 venne a Kinney l'idea di contrapporlo a una personalit\u00e0 opposta alla sua ancor pi\u00f9 di quella dello stesso Paperino, tutto sommato tollerante, e per questo fu ideato Dinamite Bla (\"Hard Haid Moe\"), burbero campagnolo dalla mentalit\u00e0 retrograda che il papero tenta di sfruttare per le sue strambe idee, con esiti ovviamente poco felici.\nG\u00eca nella storia d'esordio Paperoga si presenta vestito con un maglione e un cappello rosso di lana (il cappello, secondo quanto da lui stesso affermato, va sempre indossato per mantenere calda la testa cos\u00ec da rilassarsi) che evidenziano una certa introversione, ed \u00e8 uno dei pochi paperi a sfoggiare una capigliatura lunga e disordinata: nelle primissime storie un caschetto di folti capelli biondi, poi pochi capelli lunghi e ribelli. Paperoga \u00e8 un papero girovago, infatti nella storia d'esordio (come anche in \"Paperino e quel matto d'un cugino\", la prima storia pubblicata in America nel 1966) arriva a Paperopoli in aereo, come se vivesse in un'altra parte degli Stati Uniti, e infatti Paperino, pur ricordando di aver notato in passato certe sue stramberie, \u00e8 all'inizio ignaro di che cosa realmente lo aspetta, lasciando presumere che i due siano cresciuti in localit\u00e0 diverse; nella sua seconda storia, \"Paperino e la tessitura della felicit\u00e0\" (1964), Paperoga arriva ancora in treno, ma dalla sua terza apparizione in poi risulter\u00e0 definitivamente trasferito a Paperopoli. Curioso e sempre assorbito dalla passione del momento, in \"Paperino e il fanatico igienista\" lo yoga (ragion per cui il nome venne tradotto in italiano come Papero+yoga), cerca in tutti i modi di inculcare questa disciplina a Paperino. Una caratteristica fondamentale di questo Paperoga delle storie di Kinney che lo differenzia da quello di oggi \u00e8 per\u00f2 l'opportunismo: egli \u00e8 consapevole di arrecare fastidio (anche perch\u00e9 \u00e8 molto intelligente), ma persevera nel suo intento sfruttando la disponibilit\u00e0 altrui, e usa l'atteggiamento \"naif\" quasi come una copertura; del resto in alcune storie arriva quasi a fare concorrenza a suo cugino per apparire dolce e sensibile agli occhi di Paperina, entrando a far parte della schiera degli insopportabili guastafeste di quel periodo Disney, da Cip e Ciop all'orso Onofrio. \nCon gli anni, e in particolare quando alla fine del decennio il prolifico Tony Strobl subentra a Hubbard ai disegni, Paperoga inizia a interagire anche con il ricco zio (acquisito) Paperone, con Paperina e gli altri familiari, che comunque hanno imparato tutti molto presto a tenersi alla larga da lui; nelle storie di Strobl e apparse in Italia nei primi anni settanta Paperoga possedeva anche un cane, chiamato in Italia Arcibaldo. Con l'inserimento di Paperon de' Paperoni tra i due nipoti, le storie con Paperoga confluiscono negli anni '70 nella fruttuosissima serie del Papersera, ovvero il giornale dello zione i cui unici maldestri e pigri impiegati sembrano essere proprio i due cugini; nel corso degli anni'70, per\u00f2, il personaggio viene presto dimenticato, e la sua popolarit\u00e0 si stabilir\u00e0 piuttosto nella produzione brasiliana e italiana.\nAll'estero.\nIl personaggio di Paperoga ha seguito alterne vicende a seconda delle diverse scuole di fumetti Disney: mentre in America veniva dimenticato, nel resto del mondo generalmente \u00e8 stato utilizzato, ma a intermittenza, ci\u00f2 a causa del fatto che fosse difficile interpretare correttamente la sua personalit\u00e0, comunque abbastanza complessa, e che l'errore comune fosse quello di considerarlo come una sorta di \"gemello sciocco\" di Paperino. In altri casi, Paperoga \u00e8 stato reso uguale a Pippo, ma se da un lato possiede effettivamente la fantasia e l'atteggiamento romanticamente sognatore propri dell'amico di Topolino, dall'altro presenta un carattere pi\u00f9 sfacciato e irrequieto, mentre Pippo conduce placidamente la sua vita secondo il personalissimo \"pensiero laterale\". Il Paperoga delle origini \u00e8 stato recuperato, e anche evoluto e approfondito, nelle storie di produzione italiana.\nItalia.\nLe storie americane con il personaggio non passano inosservate in Italia e gi\u00e0 nel 1966 Giovan Battista Carpi disegna la prima storia italiana di Paperoga, \"Paperino e l'esperto del bosco\", nella quale Paperoga ha ancora la caratterizzazione americana di guastafeste; Luciano Bottaro, in \"Paperino e le vacanze nel vecchio west\" (1969), sceneggiata da Carlo Chendi, propone, con un tratto molto simile a quello di Hubbard, un Paperoga pi\u00f9 protagonista, capace di vivere gag in prima persona senza il cugino e abbastanza simile a quello brasiliano che si svilupper\u00e0 di l\u00ec a poco; fino alla met\u00e0 degli anni '70, comunque, le storie italiane con il personaggio rimangono sporadiche e limitate alla coppia Paperino-Paperoga, il personaggio non si integra con il resto dell'universo Disney e i grandi maestri del periodo come Guido Martina e Romano Scarpa lo utilizzeranno sempre poco. Nel decennio successivo per\u00f2, i nuovi traini della redazione di \"Topolino\" diventano altri autori come Giorgio Pezzin (sceneggiatore) e disegnatori quali Massimo De Vita e Giorgio Cavazzano, che gi\u00e0 dagli anni '70 avevano rilanciato il personaggio, per recuperare le potenzialit\u00e0 da \"geniale strambo\" dei fumetti degli esordi, ma smussandone il carattere cos\u00ec da renderlo pi\u00f9 simpatico: in linea con lo sviluppo visto nelle storie americane, egli diventa pi\u00f9 ingenuo e bonario e perde l'originario opportunismo e la malizia mostrati in precedenza, \u00e8 spesso in coppia con Paperino, con il quale forma un duo molto affiatato nelle imprese pi\u00f9 disperate e sconclusionate, che sovente finiscono con una fuga dallo zio Paperone infuriato che li aveva incaricati di compiere una missione, illudendosi di una buona riuscita. Nell'ambito di queste storie (la prima \u00e8 \"Paperino e la visita distruttiva\" del 1974, che li vede al soldo di Paperone contro Rockerduck) i due tornano spesso a lavorare alla redazione del Papersera, e dagli anni '80 Paperoga risulta essere diventato ormai un personaggio fisso. Delle avventure scritte da Giorgio Pezzin, comunque, alcune verranno pubblicate anche negli USA: la prima \u00e8 del 1976, \"Paperino e il croccante al diamante\", quindi \"Paperoga e l'isola a motore\".\nAlla fine degli anni '80, di Paperoga, ormai sempre pi\u00f9 presente nelle storie con i paperi, si tendono ad accentuare la stramberia e la stupidit\u00e0 per renderlo un personaggio meno dinamico, a favore della possibilit\u00e0 di averlo protagonista di gag sempre pi\u00f9 assurde (e facili da realizzare), un po' come Pippo. Si vengono cos\u00ec a creare due differenti interpretazioni del personaggio, e dagli anni '90, accanto al grosso degli autori che lo utilizzano come lo \"scemo\" della banda dei paperi, altri che hanno deciso di riprenderlo seriamente sono stati Nino Russo, Carlo Gentina e soprattutto Enrico Faccini, il quale realizza una versione personalissima e molto popolare del cugino di Paperino, recuperando il Paperoga dinamico e prorompente che fa coppia col cugino in avventure spassose e surreali; condisce la sua caratterizzazione con un po' della malizia e dell'orgoglio della versione americana originaria da una parte, cos\u00ec da renderlo pi\u00f9 credibilmente umano e permettere al lettore di immedesimarsi in lui, con una vena di follia dall'altra, per sfruttare al massimo le sue potenzialit\u00e0 comiche: il risultato \u00e8 una \"reinvenzione\" italiana del personaggio, il quale \u00e8 definitivamente un membro imprescindibile della famiglia dei paperi e appare geniale e pasticcione, romantico e sensibile, \"folle\" a causa della propria irruenza e ferrea volont\u00e0 di fare le cose a modo proprio, senza mai chiedere l'aiuto di un vero esperto; grande amico di Paperino, che lo tiene a debita distanza ma spesso \u00e8 sciocco e inetto abbastanza da continuare a supportarlo.\nIl personaggio \u00e8 stato parallelamente inserito anche in vari filoni, come dal 1995 la serie \"Elementare, Paperoga!\" in cui si improvvisa investigatore con l'imbranato detective Umperio Bogarto, mentre nella saga \"Le storie della Baia\" nata nel 2001 compare tra gli altri Paper Hoog, che rispetto a Paperoga \u00e8 un po' meno scatenato e imbranato e fa coppia con Moby Duck. Nel 2017 esordisce \"Ridi Paperoga\", rivista umoristica edita dalla Panini Comics ideata e realizzata da Tito Faraci, Marco Bolla e Sio. Le pubblicazioni sono iniziate il 25 maggio per poi cessare il 25 agosto. Contiene molti fumetti e articoli inediti, molto divertenti, per\u00f2 Paperoga insiste sulla loro seriet\u00e0.\nVa ricordato che l'autore Romano Scarpa cre\u00f2, nello stesso anno in cui debuttava Paperoga, il cugino Sgrizzo Papero, pazzoide e incontenibile, e dunque radicalmente diverso dal Paperoga moderno ma comunque spesso confuso con lui a causa dell'inclinazione per le stramberie, per quanto la profonda ingenuit\u00e0 bonaria di Paperoga sia meno presente in Sgrizzo; quest'ultimo peraltro, proprio per la personalit\u00e0 imprevedibile, non \u00e8 mai stato ripreso abbastanza da diventare personaggio fisso.\nBrasile.\nIn Brasile il personaggio \u00e8 noto come Peninha, ed \u00e8 diventato un mattatore assoluto in tantissime storie pubblicate per decenni. Utilizzato dagli autori della casa editrice Abril fin dal 1972, diventa protagonista di una lunga serie di storie demenziali di genere assurdo. Gli artisti brasiliani finiscono per preferirlo a Paperino, pur appiattendone la personalit\u00e0 per renderlo protagonista (\u00e8 qui in particolare che viene reso un gemello sciocco di Paperino), poich\u00e9 mantengono la personalit\u00e0 placida e ingenua che gli era stata data gi\u00e0 in America con le storie del Papersera e che si presta a vederlo facilmente vittima delle disavventure pi\u00f9 inverosimili; poi, gli regalano anche un'identit\u00e0 segreta, Paper Bat, e riprendendo l'idea delle Grandi Parodie Disney e delle storie in costume, lo calano in nuovi contesti storici, letterari, fumettistici: diventa cos\u00ec \"Pena Kid (Paper Kid)\", un pistolero del selvaggio west; \"Pena das Selvas (il papero della foresta\"), parodia di Tarzan; \"Pena Submarino (Paperblub\"), principe di Atlantide come Namor, dal quale riprende in parte l'aspetto; \"Indiana Pena\", parodia di Indiana Jones; \"Pena Gordon\", parodia di Flash Gordon e \"Penado\", ispirato al Phantom di Lee Falk. Infine gli regalano anche una fidanzata, Gloria, anche lei con un'identit\u00e0 segreta, Farfalla Purpurea, e un nipote altrettanto esplosivo, Pennino, presente anche in molte storie italiane (nel 1999 \u00e8 protagonista di una serie dal titolo \"Impareggiabile Pennino!\" di Gianfranco Cordara e Valerio Held). \u00c8 facile notare come gli sia stato costruito attorno un microcosmo identico a quello di Paperino (fidanzata, nipote, identit\u00e0 segreta, vicini molesti), proprio per l'uso che \u00e8 stato fatto di Paperoga in questa nazione.\nNorvegia.\nIn Norvegia il personaggio \u00e8 noto come Klodrik, ma per molto tempo non \u00e8 stato utilizzato; il successo del personaggio \u00e8 oggi notevole. Lo scrittore norvegese Jon Gisle, nel 1971, nel suo libro \"Donaldism\", gli aveva dedicato un intero capitolo, analizzandone attentamente la psicologia; il suo lavoro di studio non si fermava a questo e lo portava a ideare una vera e propria filosofia: il klodrismo, dal nome norvegese del personaggio. Secondo Gisle, gli anni \"klodristi\" sono quelli che vanno dal 1964 al 1967, quando il personaggio tratteggiato da Kinney e Hubbard incarna la vera e pi\u00f9 importante rottura con l'epopea barksiana, in seno alla quale erano nati Paperone, Gastone, Archimede e tanti altri, e che in quegli anni si avviava alla sua conclusione.\nDanimarca.\nNel 2000 lo studio di C\u00e9sar Ferioli Pelaez ne cura il \"look\" di nuove storie realizzate per il mercato danese. Lavorano sulle sue storie artisti come Jos\u00e9 Maria Millet Lopez, Marsal Abella Bresco, Jose Maria Manrique e sceneggiatori come Dave Rawson, Sarah Kinney, Stefan Petrucha, David Gerstein, Lars Jensen.\nAlter ego.\nPaperoga possiede un'identit\u00e0 segreta di creazione brasiliana, ma diffusa anche in Italia: Paper Bat, supereroe imbranatissimo e sgangherato dal mantello rosso come Superman e dalla tuta grigio-viola come il Batman della serie televisiva degli anni '60 con Adam West, che agisce nelle tenebre notturne e immancabilmente inciampa in qualche bidone della spazzatura facendo cos\u00ec svegliare e infuriare il vicinato.\nApparizione in \"DuckTales\".\nLa prima apparizione di Paperoga nell'animazione \u00e8 avvenuta nel 2018, nella serie televisiva \"DuckTales\". Il personaggio appare nell'episodio \"Gli abissi del cugino Paperoga\" (\"The Depths of Cousin Fethry!\"), come custode di una delle stazioni marine di Paperone, dove riceve la visita di Qui e Quo (che lo scambiano per uno scienziato) ed \u00e8 un ex-Giovane Marmotta. In tale occasione Paperoga \u00e8 doppiato da Tom Kenny nella versione originale e da Edoardo Stoppacciaro in italiano. Apparir\u00e0 successivamente anche nei finali della seconda e della terza stagione pur non ricoprendo ruoli di particolare rilevo.\nBibliografia.\nLe informazioni su Paperoga possono essere reperite sulle pubblicazioni Disney Italia (\"Topolino\", \"Paperino\", \"Zio Paperone\")."}
{"id": "28328", "revid": "709565", "url": "https://it.wikipedia.org/wiki?curid=28328", "title": "Lupo Alberto", "text": "Lupo Alberto \u00e8 un personaggio immaginario protagonista di una omonima serie a fumetti ideato da Silver nel 1973. La serie esordisce nel 1973 e inizialmente era intitolata \"La fattoria McKenzie\" e Lupo Alberto non era il protagonista unico ma solo uno dei personaggi principali insieme alla sua fidanzata, Marta la gallina, e al cane da guardia Mos\u00e9, ma dal 1974 la striscia viene intitolata al personaggio. La serie venne realizzata per un decennio nel formato a strisce per poi passare nel 1984 al formato a tavole che grazie al maggior numero di vignette permette di sviluppare meglio le vicende narrate. Ai personaggi dei fumetti sono ispirate due serie di cartoni animati e alcuni videogiochi; il protagonista \u00e8 stato testimonial di molte campagne sociali e oggetto di un vasto merchandising che ha toccato innumerevoli settori.\nBiografia del personaggio.\nAlberto \u00e8 un lupo innamorato della gallina Marta, che lo corrisponde, ma il loro amore \u00e8 contrastato dal cane Mos\u00e8, messo a guardia del pollaio della fattoria Mckenzie dove vive anche la fidanzata. Lupo Alberto vive da solo nel bosco su una collina nei pressi della fattoria e inizialmente non si avvicinava al pollaio solamente per rapire la sua fidanzata, ma anche per mangiare le altre galline.\nLe vicende di Alberto sono ambientate nella fattoria McKenzie e gli animali protagonisti della serie hanno comportamenti umani e caratteristiche antropomorfe. Oltre alla fidanzata Marta e al cane da guardia Mos\u00e8 ci sono, tra gli altri, anche Glicerina il papero, Alcide il maiale, Krug il toro, Ludovico il cavallo. Ci sono poi i vicini di casa, come Enrico la talpa e sua moglie Cesira, e comprimari occasionali che vengono dalla citt\u00e0 o vivono nelle prossimit\u00e0 della fattoria come Alice, la passera scopaiola Silvietta, Odoardo (che \u00e8 il cugino di Marta), e altri personaggi senza un'identit\u00e0 precisa . Marta, la sua eterna fidanzata, cerca di spingerlo al matrimonio, ma lui non ne vuole sapere. Nonostante il suo amore per la gallina, in pi\u00f9 occasioni ha perso la testa per altre, quali ad esempio Alianorah (strisce dalla n. 361 alla n. 430).\nFrequenti sono le interazioni di Lupo Alberto con Enrico La Talpa, un comprimario che molto presto diventa un vero e proprio co-protagonista della serie, il quale lo coinvolge in avventure di vario genere . Graficamente il personaggio era inizialmente pi\u00f9 tozzo e a forma di pera, con orecchie pi\u00f9 piccole e naso po' pi\u00f9 schiacciato di come diverr\u00e0 successivamente, subendo nel tempo un'evoluzione grafica sia per la tipologia di tratto che per la forma dei personaggi. Caratterialmente rimane molto simile nel tempo, mantenendo un'indole allegra, grintosa e indipendente.\nAlberto ha provato varie volte a integrarsi nella fattoria, ma la ferrea suddivisione in classi della piccola realt\u00e0 gli ha sempre impedito di sentirsi a suo agio. Preferisce vivere nel bosco, da solo o in compagnia degli animali che costituiscono l'Assemblea del Bosco che amministra la zona. L'unico motivo valido per lasciare la zona \u00e8 l'amore per Marta o la necessit\u00e0 di mangiare. Negli anni ha per\u00f2 perso l'iniziale odio per la civilt\u00e0 e per i McKenzie.\nNelle prime strisce, Alberto cercava di entrare nella fattoria McKenzie per razziare il pollaio, ma con il tempo lo scopo principale diviene l'amore per Marta. In generale, Alberto \u00e8 abbastanza benvoluto dagli altri abitanti della fattoria e capita che si trovi con tutti gli altri animali a festeggiare qualche evento, nonostante le rimostranze di Mos\u00e8. Ha dei contrasti per\u00f2 con la nevrastenica signora Coniglia, che stressa tutta la fattoria. Alberto inoltre \u00e8 spesso il capro espiatorio degli animali della fattoria. Uno dei migliori amici di Alberto \u00e8 Enrico La Talpa, che si ostina a chiamarlo Beppe; spesso Alberto cerca di fuggire dall'invadenza di Enrico ed \u00e8 disgustato da molti suoi atteggiamenti, come i suoi tentativi di adescare la giovane Silvietta o il modo in cui tratta la moglie. Molte volte, per\u00f2, Alberto in un modo o nell'altro viene coinvolto da Enrico in qualche strampalata avventura, di cui Alberto finisce per pagare il prezzo maggiore. Curiosamente Alberto \u00e8 perfettamente in grado di nascondersi nella tana di Enrico nonostante questa venga mostrata piccola. Alberto \u00e8 decisamente restio a sposarsi e ogniqualvolta Marta fa cadere il discorso sul matrimonio \u00e8 solito scappare via.\nAll'interno della saga di Lupo Alberto e della fattoria compaiono parodie di altre serie a fumetti come Nathan Never, Martin Myst\u00e8re o Tex Willer.\nStoria editoriale.\nIl personaggio avrebbe dovuto esordire nel 1973 con una striscia dal titolo \u201c\"La fattoria dei Mackenzie\"\u201d sulle pagine del primo numero della rivista \"Undercomics\" dell'Editoriale Dardo per la quale era stato creato, ma rimane inedito fino all'anno successivo quando esord\u00ec sul \"Corriere dei ragazzi\" nel quale la serie venne ribattezzata con il nome del protagonista e pubblicata con regolarit\u00e0. Dal 1976 compare anche sulla rivista \"Eureka\" dell'Editoriale Corno e su altre non a fumetti oltre che su volumi monografici sempre della Corno. Nel 1975 la Dardo ristampa nel volume \"Lupo Alberto e la fattoria dei Mackenzie\" le prime strisce a colori.\nNegli anni ottanta cresce la popolarit\u00e0 del personaggio e l'autore decide di passare alla realizzazione di tavole auto-conclusive e brevi storie che vengono pubblicate su testate della Corno che nel 1983 dedica al personaggio una testata mensile, \"il Mensile di Lupo Alberto\" che verr\u00e0 pubblicato per otto numeri fino al 1984 e nella quale la pubblicazione delle strisce avviene rispettando l'ordine cronologico. Le prime mille strisce sono state ristampate pi\u00f9 volte in volume come \"Il grande Lupo Alberto\" edito da Gl\u00e9nat nel 1985 e \"Il grande Lupo Alberto - 1\" nella collana BUR dell'editore Rizzoli.\nCon il tempo la striscia assume una pi\u00f9 forte connotazione satirica accentuando gli spunti di critica politica e sociale e, nonostante i limiti imposti dall'uso del formato a strisce, la serie comprende vere e proprie saghe anche complesse nelle quali le vicende proseguono da una striscia all'altra senza perdere la freschezza e l'immediatezza della gag auto conclusiva tipica del formato a strisce il quale per\u00f2 viene abbandonato nel 1984 per passare a quello a tavole domenicale che con un maggior numero di vignette permette di dare maggior respiro alle vicende e di utilizzare tempi meno stringenti. Verso la fine degli anni novanta Silver ha ridisegnato buona parte delle prime strisce per la pubblicazione sul mercato estero; la differenza grafica \u00e8 immediatamente visibile per via del nuovo tratto pi\u00f9 morbido; in alcuni casi le strisce subiscono modifiche anche radicali come il cambio dei personaggi mentre altre vengono eliminate (es: alcune vignette riprese da pubblicit\u00e0 italiane dell'epoca).\nDopo il fallimento dell'Editoriale Corno, nel 1985 esordisce in edicola una nuova testata mensile dedicata al personaggio pubblicata dalla Gl\u00e9nat Italia la quale presenta anche serie a fumetti di altri personaggi e rubriche di vario argomento. La testata passa poi alle Edizioni ACME dal gennaio 1989 che lo pubblica dal n. 43 per poi cambiare denominazione in Edizioni Macchia Nera/MCK dal 1991. Con il tempo per realizzare le storie lunghe si sono affiancati a Silver altri autori come Francesco Artibani, Moreno Burattini, Tito Faraci, Giancarlo Malagutti, Piero Lusso, Giacomo Michelon, Bruno Cannucciari e Giorgio Sommacal. Dal 1991 debutta in edicola la ristampa quasi anastatica della serie originale.\nIn parallelo alla testata principale vennero realizzate altre collane come \"Lupo Alberto Magazine\", una collana edita dal 1991 al 1994 per dieci numeri prevalentemente dedicata ai fumetti contenenti storie di Lupo Alberto e di altri personaggi quali Martina di Laura Scarpa, Joe Galaxy di Massimo Mattioli, Francesca di Guido Crepax ma anche produzioni americane e inglese come Tank Girl di Jamie Hewlett e Alan Martin, Love and Rockets di Jaime Hernandez o Wired World di Philip Bond; inoltre venne edita la collana \"Almanacchi di Lupo Alberto\", una testata non periodica edita per 17 numeri dal 1993 al 1996 della quale i primi sei volumi sono gli Almanacchi di Lupo Alberto propriamente detti mentre i successivi cinque sono pubblicati in formato bonellide e contengono storie dei personaggi di Silver reinterpretati da altri disegnatori e sceneggiatori; gli ultimi quattro numeri sono la ristampa in formato bonelliano delle \u201cStorie del West\u201d disegnate da Paolo Eleuteri Serpieri. Nel 2017 esord\u00ec, edito dalla Panini, una nuova serie parallela, \"Lupo Magazine\", destinata a un pubblico pi\u00f9 adulto.\nDal 1994 il settimanale \"TV Sorrisi e Canzoni\" ha pubblicato una tavola a colori nella rubrica \"Attenti al Lupo: la televisione contro Silver\". Nel 2017 la Mondadori ha pubblicato la collezione Lupo Alberto Collection, una collana che raccoglie tutte le tavole di Lupo Alberto.\nNel dicembre 2020 il periodico diventer\u00e0 a cadenza bimestrale. Il cambio di cadenza \u00e8 dovuto alle difficolt\u00e0 di vendita durante il lockdown.\nInfluenza culturale.\nRiferimenti sociali e politici sono spesso presenti nelle storie di Lupo Alberto come ad esempio quando Enrico decide di fondare il partito dei Bravi Ragazzi (BR) che ha una stella a 5 punte come simbolo o quando sempre Enrico decide di palesare la sua omosessualit\u00e0 e portare avanti una crociata sul rispetto e sulla tolleranza.\nIn Lupo Alberto, nelle storie e negli atteggiamenti dei personaggi \u00e8 presente una sottile ma evidente satira politica, che fa capire come il fumetto non sia destinato ai soli giovanissimi. In questa prospettiva, ad esempio, a volte si contrappongono Alberto ed Enrico. Il primo rappresenta il classico giovane idealista, un po' anarchico e ribelle, mentre il secondo rappresenta lo stereotipo dell'italiano medio o a volte del politico che promette grandi cose, ma \u00e8 avido di potere e denaro, ed \u00e8 decisamente contro tali tendenze giovanili (a volte Enrico \u00e8 stato addirittura disegnato con le fattezze di Silvio Berlusconi). Inoltre, sono spesso presenti alcuni riferimenti di natura sessuale, e in alcuni casi sono trattate alcune tematiche erotiche, anche se il fumetto non scende mai nella volgarit\u00e0, che probabilmente i pi\u00f9 giovani non colgono. Famosa ad esempio fu una serie di tavole, comparsa a partire dal numero 8, nelle quali Enrico la Talpa dichiara di essere omosessuale (ma alla fine della storia \u00e8 evidente che si trattava di una provocazione) e convince l'amico Alberto a fare con lui una marcia per i diritti degli omosessuali, provocando lo scandalo dei benpensanti della fattoria.\nCon il passare del tempo il fumetto \u00e8 cresciuto, andando a toccare molti temi: l'utilizzo del telefono cellulare, i talk show, l'immigrazione, la frustrazione della vita di coppia, la morte, la politica e molti altri ancora. Questi e molti altri argomenti, leggeri o seri che siano, hanno trovato spazio sulle strisce di \"Lupo Alberto\".\nSilver ha realizzato personalmente la copertina della serie Color Fest di Dylan Dog numero 4, albo con storie dalle forti tonalit\u00e0 umoristiche a livello di disegni. La copertina in questione ricalca quella del primo numero della serie regolare, L'alba dei morti viventi. Dylan Dog \u00e8 impostato proprio come se fosse Alberto e i tre zombie da cui \u00e8 circondato hanno le fattezze di Enrico, Mos\u00e8 e Marta: il primo sbuca dal terreno levando le braccia in cielo in segno di saluto, Mos\u00e8 brandisce una mazza da baseball e Marta ha dei cuoricini accanto alla testa.\nIl personaggio \u00e8 stato testimonial di diverse campagne di promosse da ministeri o organizzazioni nazionali e internazionali:\nAltri media.\nTeatro\nTelevisione\nVideogiochi\nNel 1990 \u00e8 stato realizzato dalla software house italiana \"Idea Software\" un videogioco basato sul personaggio intitolato \"\".\nControversie.\nNel 1991 un'agenzia ebbe l'incarico dal Ministero della salute di realizzare una campagna informativa sull'AIDS la quale incaric\u00f2 Silver per preparare un opuscolo da distribuire nei luoghi frequentati da giovani. Qualche preside pens\u00f2 di portarlo nelle scuole senza il consenso del Ministero dell'istruzione. L'opuscolo intitolato \"Come ti frego il virus\" venne stampato in pi\u00f9 di 300.000 copie con Lupo Alberto come testimonial e vi compaiono espliciti riferimenti al rischio di contrarre la malattia in caso di rapporti sessuali non protetti. L'iniziativa venne bloccata in quanto non era stata concordata tra i due Ministeri. Successivamente al ritiro di tutti gli opuscoli ne vennero distribuiti altri dal titolo \"Non ho l\u2019et\u00e0!\".\nMerchandising.\nA fine anni novanta l'Artena inizi\u00f2 la produzione di oggetti per la scuola e di cartolibreria usando il marchio \"Lupo Alberto\", soprattutto nella produzione di diari, quaderni, astucci e zaini mentre la Biembi ha prodotto peluche e altri tipi di gadget. Successivamente il personaggio e i vari comprimari della serie sono stati impiegati in diverse tipologie commerciali, anche di tipo alimentare, come caramelle e gomme da masticare."}
{"id": "28329", "revid": "298055", "url": "https://it.wikipedia.org/wiki?curid=28329", "title": "Emy, Ely, Evy", "text": ""}
{"id": "28333", "revid": "123915605", "url": "https://it.wikipedia.org/wiki?curid=28333", "title": "Basilide", "text": "Attivo ad Alessandria d'Egitto, fu discepolo di Menandro oppure di un presunto interprete di Pietro apostolo di nome Glaucias (ma gli studiosi moderni dubitano di Glaucias). Gli \"Atti della disputa con Manes\" affermano che per un certo periodo insegn\u00f2 tra i Persiani. Si ritiene che abbia scritto oltre due dozzine di libri di commento sui vangeli, oggi perduti, intitolati \"Exegetica\", cosa che lo individua come uno dei pi\u00f9 antichi commentatori dei vangeli. Solo alcuni frammenti dei suoi lavori si sono conservati, per il resto le sue idee sono note solo attraverso le confutazioni fatte dai suoi nemici.\nI sostenitori di Basilide, i basilidiani, formarono un movimento che dur\u00f2 per almeno due secoli dopo la sua morte; Epifanio di Salamina, alla fine del IV secolo, testimonia la presenza di gnostici basilidiani in Egitto. \u00c8 per\u00f2 probabile che la scuola si sia fusa con il filone principale dello Gnosticismo nella seconda met\u00e0 del II secolo.\nBiografia.\nLe scarse notizie riguardanti la sua vita derivano dagli scritti dei primi eresiologi, anche se spesso le notizie che danno sono in contrasto fra loro. Per esempio quanto affermato da Epifanio di Salamina, ovvero che fu discepolo di Menandro ad Antiochia di Siria e solo in seguito si trasfer\u00ec ad Alessandria d'Egitto, \u00e8 piuttosto inverosimile, dato che sia Eusebio di Cesarea, sia Teodoreto di Cirro sostengono che fosse alessandrino fin dalla nascita. Anche quanto riportato negli Atti di Archelao (LV), che Basilide era \"un predicatore fra i persiani\", quasi certamente \u00e8 frutto di qualche confusione. Si sa per certo, comunque, che ebbe un figlio, Isidoro, che continu\u00f2 la sua opera di maestro gnostico. Inoltre, Basilide cre\u00f2 due profeti, che lo avrebbero annunciato, chiamati \"Barcabbas\" e \"Barcoph\" e pretendeva di avere ricevuto istruzioni da Matteo apostolo per potere diventare discepolo di un certo Glauco, un predicatore che si vantava di essere stato seguace di Pietro apostolo in persona e di avere appreso da questi gli insegnamenti segreti del Cristo.\nDottrina ed etica.\nDegli scritti di Basilide non \u00e8 rimasto praticamente nulla e non esistono testimoni gnostici contemporanei, pertanto, per conoscere la sua dottrina, si deve fare affidamento su fonti scritte da suoi oppositori:\nFonti successive sono:\nLe descrizioni del sistema di Basilide fornite dalle fonti principali, Ireneo e Ippolito, sono cos\u00ec divergenti tra loro da risultare inconciliabili: secondo Ireneo, Basilide era un dualista emanazionista, mentre secondo Ippolito era un evoluzionista panteistico.\nIl sistema dottrinale del pensatore, secondo Ireneo (\"Contro le eresie\", I, 24), si basava su una cosmogonia che vedeva dal Padre ingenerato nascere \"Nous\" (l'Intelletto); da questo \"Logos\" (la Ragione); da \"Logos\", \"Phronesis\" (la Prudenza); da \"Phronesis\", \"Sophia\" (la Sapienza) e \"Dynamis\" (la Potenza). Da questi ultimi due nacquero: virt\u00f9, arconti e angeli, che crearono il primo cielo. Da questa generazione nacquero altri esseri che costruirono il secondo cielo, e cos\u00ec via, fino a giungere al trecentosessantacinquesimo cielo, ciascuno dei quali corrispondeva a un ordine angelico. Ragione per cui l'anno \u00e8 composto di 365 giorni. Gli angeli dell'ultimo cielo, o cielo visibile, crearono il mondo materiale e gli uomini, dividendoli in popoli diversi. Il maggiore di questi angeli era il Dio dell'Antico Testamento, protettore degli ebrei. Siccome questi desider\u00f2 che le altre nazioni fossero sottoposte alla sua protetta, gli altri principati angelici gli opposero sempre resistenza. Da questo deriva l'avversione di ogni altro popolo per questa razza. Il Padre Ingenerato e Innominato, vedendo queste cose, invi\u00f2 il suo Primogenito, \"Nous\" (colui che \u00e8 conosciuto come Cristo) a liberare dal potere degli angeli che avevano costruito il mondo coloro che avessero creduto in lui. Agli uomini Cristo sembr\u00f2 un uomo, capace di compiere miracoli. Comunque, non fu Cristo che pat\u00ec sulla croce, ma piuttosto Simone di Cirene, che fu costretto a portare la croce per lui, e fu crocifisso al posto di Cristo, poich\u00e9 Cristo stesso lo aveva trasformato \u201ccos\u00ec che si credesse che fosse lui\u201d; mentre Ges\u00f9 aveva assunto l'aspetto di Simone e \u201cstando ritto in piedi irrideva i crocifissori\u201d, per questo \u201cse qualcuno professa fede nel crocifisso, questi \u00e8 ancora servo e sotto il potere di quelli che hanno creato i corpi: invece chi lo avr\u00e0 rinnegato [il crocifisso], \u00e8 libero dal potere di quelli e conosce la disposizione del Padre ingenerato.\nAttraverso la \"Gnosis\" (la Conoscenza) di Cristo le anime degli uomini vengono salvate, ma i loro corpi periscono.\nLa cosmogonia basilidiana descritta da Ireneo pu\u00f2 essere completata dalla consultazione delle opere di Epifanio e Pseudo-Tertulliano: il Dio altissimo, Padre Ingenerato, risponde al mistico nome di Abraxas; gli angeli che hanno creato il mondo lo hanno estrapolato della Materia Eterna, ma essendo la materia il principio di tutto il male essa viene disprezzata da Basilide e la sua Cristologia \u00e8 essenzialmente docetica: subire il martirio per professare il Crocifisso \u00e8 inutile, sarebbe come morire per Simone di Cirene, non per Cristo.\nSecondo quanto descritto da Ippolito (\"Confutazioni\", VII 20-7), che mette in relazione la gnosi di Basilide con il pensiero filosofico di Aristotele, all'inizio non esisteva nulla, allora il \u00abDio che non esisteva\u00bb (\"ouk on theos\") che Aristotele definiva Pensato di pensiero (\"noeseos tes noesis\"), ebbe il desiderio di creare il mondo. Ma non il mondo come lo conosciamo e percepiamo, piuttosto un seme contenente il tutto, il Seme del Mondo (\"Panspermia\"). Anche questo seme veniva descritto, al pari del Dio, non esistente, pertanto il Non esistente (Dio) cre\u00f2 il Non esistente (\"Panspermia\") dal Non esistente (il nulla iniziale).\nBasilide rifiut\u00f2 sempre sia l'emanazione che l'eternit\u00e0 della materia. \"Che bisogno c'era\", diceva, \"di una emanazione o perch\u00e9 accettare \"Hyle\" [la Materia] quando Dio pu\u00f2 parlare e di conseguenza fare; prendiamo per esempio la Genesi: \"Sia la luce e luce fu\"\". Il problema maggiore che Basilide dovette quindi affrontare fu quello del passaggio dal Non Essere all'Essere. La soluzione era nel Seme del Mondo, che da un lato era Non-esistente, e dall'altro, il seme globale del mondo molteplice. La \"Panspermia\" conteneva in se stessa una tripla Filiazione (\"Hyiotes\") del Dio non esistente: una composta di elementi raffinati, \"Leptomeres\", una seconda di elementi pi\u00f9 sporchi, \"Pachymeres\", e una terza necessitante di purificazione, \"Apokatharseos deomenon\".\nLo scopo finale di queste tre Filiazioni \u00e8 il raggiungimento del Dio Non-esistente, ma ognuna lo raggiunge in modo diverso. La prima Filiazione si lev\u00f2 subito e vol\u00f2 con la velocit\u00e0 del pensiero al Dio Non-esistente. La seconda, rimanendo comunque nella \"Panspermia\", e desiderando imitare la prima Filiazione si spinse verso l'alto, ma, essendo troppo sporca e pesante, fall\u00ec. Allora la seconda Filiazione prese le ali dello Spirito Santo e con questo aiuto quasi raggiunse il Dio Non-esistente. Ma quando gli arriv\u00f2 vicino, lo Spirito Santo, di sostanza diversa dalla Seconda Filiazione, non pot\u00e9 andare oltre, quindi condusse la Seconda Filiazione vicino alla prima Filiazione e se ne and\u00f2. Ma non ritorn\u00f2 vuoto, come un vaso pieno di unguento trattenne l'odore dolce della Filiazione e divenne lo \"Spirito di Confine\" (\"Methorion Pneuma\"), tra il Supernaturale e il Terreno dove la terza Filiazione \u00e8 ancora imprigionata nella \"Panspermia\". Fuori della \"Panspermia\", per\u00f2, insieme al firmamento fu creato anche il Grande Arconte, o Regolatore; questi credette che il firmamento fosse il limite dell'universo e, ignorando il Dio supremo e tutto il mondo divino, si nomin\u00f2 Dio e Padrone di tutte le cose. L'arconte, allora, volle trarre dalla \"Panspermia\" un figlio. Questi era il Cristo, pi\u00f9 sapiente e pi\u00f9 potente dell'arconte stesso, che lo fece sedere alla sua destra e si fece consigliare sulla successiva opera di creazione. Con lui cre\u00f2 i cieli che arrivano fino alla Luna, ovvero La sfera dove il Grande Arconte domina, il confine pi\u00f9 basso della quale \u00e8 proprio il piano dove la luna compie le sue rivoluzioni (\"Ogdoad\"). Lo stesso processo si ripet\u00e9 ed esiste un secondo Arconte, con accanto suo Figlio. La sfera sulla quale dominano \u00e8 l\"Hebdomad\", posta sotto l\"Ogdoad\".\nRestava ancora il problema dell'elevazione al Dio non esistente della terza Filiazione. Questa doveva avvenire attraverso il Vangelo. Da Adamo a Mos\u00e8 aveva regnato l'Arconte dell\"Ogdoad\" (romani 5:14); nel periodo intercorso tra Mos\u00e8 e i Profeti aveva regnato l'Arconte dell\"Hebdomad\", o Dio degli ebrei. Ora, nel terzo periodo, avrebbe dovuto regnare il Vangelo. Il Vangelo venne inizialmente trasmesso dalla prima Filiazione, attraverso lo Spirito Santo, al Figlio dell'Arconte dell\"Ogdoad\"; il Figlio lo comunic\u00f2 a suo Padre, che si sbalord\u00ec e trem\u00f2 e riconobbe il suo peccato d'orgoglio nell'essersi pensato la Divinit\u00e0 Suprema. Il Figlio dell'Arconte dell\"Ogdoad\" lo pass\u00f2, poi, al Figlio dell'Arconte dell\"Hebdomad\", che lo trasmise a sua volta a suo padre. Cos\u00ec ambedue le sfere, inclusi i 365 cieli e i loro Arconti principali, sono venuti a conoscenza della verit\u00e0. Ma la Redenzione avverr\u00e0 solo per merito della luce \u00abche scese gi\u00f9 dall'alto, dalla Ogdade, al giglio della Ebdomade, scese gi\u00f9 dalla Ebdomade su Ges\u00f9 il figlio di Maria e questo, infiammato dalla luce che gli risplendette, ricevette l'illuminazione\u00bb e finch\u00e9 tutte le scintille divine non saranno ricongiunte con il Padre supremo l'opera non avr\u00e0 termine.\nL'etica del sistema basilidiano ci \u00e8 nota soprattutto grazie alle opere di Clemente Alessandrino. Per Basilide la fede era la base della vita spirituale; ma essa non era una semplice sottomissione dell'intelletto, bens\u00ec un dono innato di conoscenza (\"gnosis\") ricevuto dall'anima prima della sua unione con il corpo, che alcuni possedevano e altri no. Ma se la fede \u00e8 solamente una qualit\u00e0 naturale di alcune menti privilegiate, che bisogno c'\u00e8 di un Salvatore, si chiedeva Clemente. Basilide avrebbe risposto che la fede \u00e8 una forza latente che manifesta la sua energia solamente attraverso l'arrivo del Salvatore. Similmente alla fede, anche il peccato non era il risultato dell'abuso del libero arbitrio, ma soltanto la conseguenza di un principio maligno innato in ogni uomo. Ogni sofferenza, pertanto \u00e8 punizione per il peccato. Le stesse persecuzioni subite dai cristiani altro non sono che la semplice punizione dei loro peccati. Secondo Basilide anche Cristo, come qualsiasi altro uomo aveva il peccato innato, dato che solo Dio poteva essere retto. Visto da un'altra prospettiva, il male era una sorta di escrescenza dell'anima razionale, il risultato di un disturbo originale. Ireneo e Epifanio contestarono a Basilide l'immoralit\u00e0 del suo sistema, mentre Sofronio Eusebio Girolamo lo chiamava maestro e insegnante di depravazioni. \u00c8 comunque probabile che Basilide, personalmente, fosse esente dall'immoralit\u00e0 e che questa accusa non era vera n\u00e9 per il maestro n\u00e9 per alcuni dei suoi seguaci. Clemente Alessandrino e Epifanio hanno tramandato un passaggio delle scritture del figlio e successore di Basilide che consigliano di soddisfare liberamente i desideri sensuali in modo che l'anima potesse trovare prima la pace nella preghiera. Ed \u00e8 straordinario che Giustino, nella sua \"Prima Apologia\" (XXVI), ovvero, intorno al 150-155, suggerisca agli imperatori romani che probabilmente gli gnostici sono i colpevoli di quelle immoralit\u00e0 delle quali venivano falsamente accusati i Cristiani. \u00c8 vero che questo passaggio menziona esplicitamente solo Simone, Menandro, e Marcione, ma il tono \u00e8 generalizzato, e altrove vengono citati anche Valentino, Basilide, e Saturnino.\nOpere.\nTutte le sue opere furono distrutte come eretiche dai cristiani e le conoscenze che abbiamo sui suoi scritti derivano dai testi dei Padri della Chiesa, chiaramente suoi detrattori. In ogni caso conosciamo il titolo di tre delle sue opere, delle quali si sono conservati solo alcuni frammenti. Eccone la descrizione:\nBasilidiani.\nBasilide non fond\u00f2 mai una scuola con discepoli, che modificarono o integrarono le dottrine del loro leader. Isidoro, suo figlio, fu l'unico che elabor\u00f2 il sistema di suo padre, specialmente dal lato antropologico. Egli scrisse un'opera sull'Anima avventizia (\"Psyche Prosphyes\"), un altro lavoro, chiamato \"Etica\" da Clemente e \"Paraenetics\" da Epifanio e almeno due libri di \"Commentari sul Profeta Parchor\". Il Basilidianesimo sopravvisse quasi sicuramente fino alla fine del IV secolo, epoca in cui Epifanio era a conoscenza di Basilidiani che vivevano sul delta del Nilo. Sebbene secondo Sulpicio Severo ci fu una penetrazione del Basilidianesimo in Spagna attraverso un certo Marco da Memphis, questa setta gnostica era quasi esclusivamente limitata all'Egitto. Dei costumi dei Basilidiani conosciamo poche cose. Sappiamo che Basilide comand\u00f2 ai suoi seguaci, come Pitagora un silenzio della durata di cinque anni, che celebravano l'anniversario del battesimo di Ges\u00f9 come un giorno di festa ed erano soliti passarne la vigilia leggendo; che Basilide insegn\u00f2 di non avere scrupoli a mangiare cibo offerto agli idoli; che portavano amuleti con incisa la parola Abrasax e altre figure simboliche, che, fra le altre cose, credevano possedere propriet\u00e0 benefiche.\nAnche se Basilide fu menzionato da tutti i Padri come uno dei capi dello gnosticismo, il sistema di Valentino sembra essere stato molto pi\u00f9 popolare e pi\u00f9 diffuso, cos\u00ec come il Marcionismo. Per questo motivo, sebbene la letteratura anti-gnostica \u00e8 abbondante, si conosce un solo lavoro patristico che aveva per espresso scopo la confutazione di Basilide e questo lavoro non esiste pi\u00f9."}
{"id": "28335", "revid": "1318658", "url": "https://it.wikipedia.org/wiki?curid=28335", "title": "Per grazia ricevuta", "text": "Il termine Per Grazia Ricevuta, che trae origine dalla frase che accompagna gli Ex voto, pu\u00f2 anche essere riferito a:"}
{"id": "28342", "revid": "1543377", "url": "https://it.wikipedia.org/wiki?curid=28342", "title": "Vejano", "text": "Vejano \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nSituato lungo la Strada statale 493 Via Claudia Braccianese, il borgo di Vejano sorge su di uno sperone tufaceo ai piedi del Poggio di Coccia e posto alla confluenza nel fiume Mignone dei fossi Gorgolione e Del Becco.\nOrigini del nome.\nIl nome del paese \u00e8 di dubbia attribuzione: forse deriva da Veio, la potente citt\u00e0 etrusca sconfitta da romani nel 396 a.C.: gli abitanti che riuscirono a fuggire si sarebbero trasferiti in queste terre fondando una nuova comunit\u00e0; secondo altre fonti potrebbe derivare da una locuzione del tardo Medioevo che identificava l'incrocio fra quattro strade con il termine \"viano\".\nStoria.\nIl ritrovamento nel 1982 del sito archeologico di Torre dell\u2019Ischia risalente alla cultura protovillanoviana fa datare all\u2019et\u00e0 del bronzo la presenza di insediamenti umani organizzati, mentre la villa a Fontiloro \u00e8 riferita alla civilt\u00e0 etrusca e romana risalente all\u2019et\u00e0 del ferro.\nFino all\u2019alto medioevo le notizie su Viano sono scarse e solo dal 1213 si cominciano a trovare informazioni sulla piccola comunit\u00e0. Tra il 1213 e il 1493 si alternarono, nel dominio del feudo di Viano, Ischia di Castro e Rota i Vico poi gli Anguillara e gli Orsini.\nSuccessivamente, il 12 settembre 1493 il feudo pass\u00f2 a Giorgio II Santacroce che lo ricevette da Gentile Virginio Orsini insieme al titolo di marchese come ricompensa dei servigi resi e della fedelt\u00e0 mostrata verso la sua famiglia. Nel gennaio 1604, in seguito alla decapitazione di Onofrio III Santacroce, il feudo Santacroce pass\u00f2 alla Camera Apostolica.\nNel 1606 la Camera Apostolica pass\u00f2 il feudo Santacroce nuovamente agli Orsini.\nNel 1671 gli Orsini rivendettero il feudo ai principi Altieri ai quali rimase per tre secoli fino alla proclamazione della Repubblica italiana.\nMonumenti e luoghi d'interesse.\nLa struttura urbanistica attuale mostra le forme del periodo medioevale, testimonianza del passaggio al governo del paese delle diverse famiglie nobili che si susseguiranno: gli Anguillara, i Prefetti di Vico, i Della Rovere, gli Orsini.\nComposto di due parti, nella zona vecchia le quattro vie in mattonato con selci circondano le mura del castello medievale scandito da tre torri di difesa, mentre la parte nuova si concentra attorno alla piazza e nella zona nord verso Viterbo\nSiti archeologici.\nLungo il corso del Mignone sono presenti i resti di alcuni insediamenti umani con caratteristiche orografiche simili edificati su speroni tufacei di difficile accesso, facile da difendere e nelle immediate vicinanze dell'acqua.\nIn localit\u00e0 Torre d'Ischia \u00e8 presente un insediamento umano risalente alla protostoria datato all'et\u00e0 del bronzo finale riconducibile alla cultura protovillanoviana.\nRisalente alla prima met\u00e0 del I secolo d.C. situato sul ciglio di una rupe in posizione panoramica sulla valle nei pressi di Fontiloro si trova un monumento rupestre con podio e piattaforma sagomata probabilmente utilizzato come altare; la presenza nel centro della piattaforma di un pozzetto di forma tronco-conica fa pensare ad un utilizzo per deporre l\u2019urna cineraria.\nSempre in localit\u00e0 Fontiloro, citata nei documenti del XVI secolo come Fontalloro e Font\u2019Alloro, \u00e8 stata rinvenuta una rustica dotata di impianti termali risalente all'et\u00e0 romana. L\u2019area archeologica nel 1991 fu oggetto di scavi ed ha restituito importanti resti di et\u00e0 etrusca e romana.\nIn localit\u00e0 Teto sono, inoltre, presenti i resti di un castrum medievale, noto come \"Castrum Alteti\".\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 107 imprese operanti nel territorio comunale, che rappresentavano lo 0,46% del totale provinciale (23.371 imprese attive), hanno occupato 170 addetti, lo 0,29% del dato provinciale (59.399 addetti); in media, ogni impresa nel 2015 ha occupato una persona (1,59).\nAmministrazione.\nIl 15 gennaio 1871 Viano viene annesso al Regno d'Italia ed inserito nella provincia di Roma.\nIl 24 settembre 1872 Viano cambia denominazione in Vejano.\nIl 2 gennaio 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo Mussolini che istituiva la provincia di Viterbo, Vejano pass\u00f2 dalla provincia di Roma a quella di Viterbo."}
{"id": "28350", "revid": "322321", "url": "https://it.wikipedia.org/wiki?curid=28350", "title": "Barbarano Romano", "text": "Barbarano Romano \u00e8 un comune italiano di abitanti della provincia di Viterbo, distante dal capoluogo circa 30\u00a0km.\nGeografia fisica.\nTerritorio.\nCentro agricolo sito sulle propaggini del distretto vulcanico Cimino-Vicano (monti Cimini), posto su un ripiano tufaceo a forma di cuneo, delimitato dalla confluenza di due brevi affluenti del torrente Biedano.\nStoria.\nL'altura vulcanica su cui sorge l'abitato \u00e8 stata probabilmente sede in et\u00e0 preistorica di un villaggio dell'Antica et\u00e0 del Bronzo, come attestano i numerosi manufatti individuati ai piedi dell'acrocoro. Notizie di un insediamento stabile si hanno per\u00f2 solo con il Medioevo.\nQuasi al termine della via principale, Via Vittorio Emanuele, fino al 1930 si ergeva una torre a pianta pentagonale avanzo di una rocca longobarda, detta di Desiderio - l'ultimo Re Longobardo che intorno al 771 fortificava Viterbo ed i borghi vicino per contrastare i franchi di Carlo Magno.\nUna targa originale di marmo del 1280 - situata all'ingresso della Chiesa principale di S. Maria Assunta - indica che la stessa fu edificata nel 1280, durante la sede vacante del papato che segu\u00ec alla morte di Papa Nicola III Orsini. Barbarano faceva quindi parte del Ducato romano longobardo che a seguito della donazione di Liutprando del 728 era poi divenuto possesso della Chiesa nel secolo VIII.\nFeudo degli Anguillara nel secolo XIV, pass\u00f2 poi agli Orsini e infine ai Borgia nel secolo XV.\nMonumenti e luoghi d'interesse.\nIl paese consta di un primo nucleo risalente probabilmente al X secolo, cui si aggiungono vari edifici, dal XIII al XVII. Attualmente costituisce un esempio di borgo medievale a spina di pesce, con una strada principale centrale fiancheggiata da due parallele secondarie, allungato sul cuneo fra due gole e chiuso, nell'unico tratto non difeso naturalmente, da mura con torri quadrilatere a gola aperta databili al secolo XIV, ulteriormente foderate da una cinta muraria verso la fine del XV secolo con l'aggiunta di torri circolari.\nSiti archeologici.\nVi sono stati effettuati numerosi scavi archeologici, tra cui quelli della necropoli di San Giuliano, che in epoca etrusca circondava l'altura omonima, sede di un abitato risalente ad et\u00e0 preistorica.\nAree naturali.\nIl caratteristico paese, al centro di un'area protetta regionale, il Parco regionale Marturanum, \u00e8 celebre per la presenza di numerose necropoli etrusche.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 55 imprese operanti nel territorio comunale, che rappresentavano lo 0,24% del totale provinciale (23.371 imprese attive), hanno occupato 133 addetti, lo 0,22% del dato provinciale (59.399 addetti); in media, ogni impresa nel 2015 ha occupato due persone (2,42).\nInfrastrutture e trasporti.\nFerrovie.\nPer quanto riguarda il trasporto ferroviario, Barbarano aveva due stazioni sulla ferrovia Orte-Capranica-Civitavecchia: Barbarano Romano-Vejano, situata sulla Via Claudia, e Bandita di Barbarano, pi\u00f9 centrale. In seguito a una frana, la ferrovia fu chiusa nel 1961 nella tratta Civitavecchia-Capranica e, nonostante una mole enorme di finanziamenti e nonostante il suo ripristino sia stato pi\u00f9 volte annunciato, non \u00e8 stata pi\u00f9 riaperta.\nUn'altra stazione al servizio di Barbarano sarebbe quella di Vico Matrino (7\u00a0km) sulla FL3 ferrovia Roma-Capranica-Viterbo, ma essa \u00e8 chiusa da decenni ed \u00e8 soppressa anche come fermata. Le stazioni attive pi\u00f9 vicine sono quindi a Oriolo e a Vetralla.\nStrade.\nBarbarano Romano tramite la Strada Provinciale 42 \"Barbaranese\", \u00e8 collegata a Monte Romano.\nTrasporti pubblici.\nBarbarano Romano \u00e8 collegato, tramite i bus COTRAL, con Roma Cornelia (solo 1 corsa), Roma Saxa Rubra, Viterbo, Vetralla, Oriolo Romano, Manziana, Bracciano, Civitavecchia, Monte Romano e Tarquinia.\nAmministrazione.\nNel 1872 \"Barbarano\" cambia denominazione in Barbarano Romano.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Barbarano Romano, pass\u00f2 dalla provincia di Roma a quella di Viterbo."}
{"id": "28352", "revid": "322321", "url": "https://it.wikipedia.org/wiki?curid=28352", "title": "Blera", "text": "Blera (\"Bieda\" in dialetto blerano e nome ufficiale fino al 1952) \u00e8 un comune italiano di abitanti in provincia di Viterbo nel Lazio. \nGeografia fisica.\nTerritorio.\nIl territorio si eleva su 260 metri di altezza. Il paese si trova su un piccolo rilievo.\nClima.\nClassificazione climatica: zona D, 1900 GR/G\nOrigini del nome.\nIl toponimo \u00e8 ben attestato in et\u00e0 classica e tarda. L'etimologia non \u00e8 chiara, ma \u00e8 stata proposto un accostamento al (pre)greco \u0392\u03bb\u1fc6\u03c1\u03b1\u03b9, \"Bl\u00earai\", di una glossa che parla di una specie di ortica.\nDel tutto ipotetica la proposta che il nome abbia origine dall'etrusco \"Plaise-ra\", \"la (citt\u00e0) di Plaise\", in cui Plaise era un nome etrusco di persona, attestato dal gentilizio \"Plaisena\" (famiglia orvietana, di cui sono note tre tombe in una delle sue necropoli) e da una fuseruola del IV sec. a.C. trovata in una tomba a Genova.\nStoria.\nLe origini di Blera sono databili intorno all'VIII-VII secolo a.C., come dimostrano le numerose necropoli site intorno all'abitato. Sebbene sul pianoro della citt\u00e0 siano stati rinvenuti resti attribuibili ad un importante insediamento della tarda et\u00e0 del bronzo, l'abitato storico non sembra prosperare in diretta continuit\u00e0 con quello. Infatti solo dopo un periodo di apparente abbandono del territorio (X-IX secolo a.C., periodo iniziale del Primo Ferro, in cui la maggior parte della popolazione concorre a formare i centri protourbani costieri), \u00e8 documentata la nuova e prolungata fase di occupazione dello sperone di roccia tufacea alla confluenza dei torrenti Biedano e Rio Canale. Il nome latino Blera, citato da diverse fonti dell'epoca (Strabone, Plinio il Vecchio, Tolomeo, Tabula Peutingeriana), si conserv\u00f2 fino al Medioevo quando troviamo Bleda, quindi Bieda, fino al 1952, allorch\u00e9 la citt\u00e0 riassunse il nome originario.\nIl periodo pi\u00f9 importante del paese \u00e8 certamente quello etrusco, nell'epoca arcaica (VII-V secolo a.C.), quando, sotto l'influenza di Tarquinia, e poi di Cerveteri, raggiunse quella floridezza che viene dimostrata dalle vaste necropoli che lo circondano. In quell'epoca Blera si trovava in corrispondenza di un crocevia di itinerari che collegavano Cerveteri e Tarquinia ad altre citt\u00e0 dell'interno, come Norchia, Tuscania, Castel d'Asso, Volsinii (Orvieto), Veio. L'importanza di Blera continu\u00f2 anche durante l'et\u00e0 Repubblicana ed Imperiale Romana, quando era attraversata dall'antica via Clodia, strada consolare che percorreva la Tuscia collegando Roma a Cosa. Di questa via, oltre a diversi tratti incassati nel tufo restano i due ponti (del Diavolo e della Rocca), rispettivamente del I e II secolo a.C. In epoca imperiale Blera fu elevata al rango di Municipio ed ebbe quindi suoi propri magistrati. Di quel periodo vi sono diversi mausolei e numerosi resti di ville rustiche disseminati nella campagna circostante. Con la caduta dell'Impero romano d'Occidente inizi\u00f2 anche la decadenza della citt\u00e0.\nBlera fu tra le prime diocesi, ed ebbe propri vescovi dal 457 al 1093, quando venne unita alla diocesi di Toscanella (odierna Tuscania), e nel 1192 fu unita a quella di Viterbo. La tradizione indica in san Vivenzio (odierno protettore del paese) il primo vescovo. A Blera visse anche, tra il IV e V secolo san Sensia martire.\nA Blera \u00e8 nato Papa Sabiniano I (604-606); per qualche tempo si \u00e8 ritenuto di Blera anche Papa Pasquale II (1099-1118), di Bleda in Romagna (si veda la permanenza del toponimo urbano di Piazza dei Papi).\nNel 739 venne occupata dai Longobardi del Re Liutprando, che la strapp\u00f2 insieme con Ameria (Amelia), Orte e Polimarzio (Bomarzo) al Ducato Romano.\nNel 772 sub\u00ec la prima distruzione, dopo un assedio, da Re Desiderio, per risposta a Papa Adriano I che aveva richiesto la restituzione dei territori occupati dai Longobardi. Dal XIII al XV secolo appartenne alla famiglia dei Prefetti di Vico. Nel 1247, per rappresaglia contro questa famiglia, l'esercito di Federico II di Svevia, comandato da Alessandro Calvelli, nel quadro delle lotte tra guelfi e ghibellini, la distrusse. Dopo l'estinzione dell'ultimo membro dei Prefetti di Vico, Blera venne data in feudo - nel 1400 - da Papa Bonifacio IX ai conti Francesco e Nicola Anguillara. Dopo la deposizione dei loro successori, per dissidi con Papa Paolo II, nel 1465, la citt\u00e0 rimase sotto la reggenza della Santa Sede fino al 1516; del 1515 \u00e8 il primo degli Statuti Comunali rimasti. Nel 1516 il Papa Leone X la don\u00f2 come feudo, a Don Lorenzo Anguillara di Ceri, e sotto questa famiglia rimase fino al 1572, anno della morte senza eredi del figlio di Lorenzo, Don Lelio. Da allora fino al 1870 fu governata dalla Camera Apostolica.\nCon l'avvento del Romanticismo e la rivalutazione delle civilt\u00e0 antiche, il paese venne descritto in diverse pubblicazioni sugli Etruschi, di cui la pi\u00f9 famosa resta quella di George Dennis, \"The cities and cemeteries of Etruria\". Nel 1914 fu meta di una missione archeologica tedesca, che pubblic\u00f2 un approfondito studio sulla citt\u00e0, quindi a cavallo degli anni cinquanta e sessanta del secolo scorso, l'Istituto svedese di studi classici, anche con la partecipazione diretta del re di Svezia, Gustavo VI Adolfo, inizi\u00f2 uno studio sistematico che port\u00f2 alla valorizzazione dei villaggi protostorico ed etrusco di San Giovenale e di quello di Luni sul Mignone.\nSimboli.\nPer la comunit\u00e0 blerana la figura di san Vivenzio \u00e8 talmente importante da essere raffigurata in abiti pontificali sopra uno scudo, al centro del gonfalone comunale.\nIl gonfalone \u00e8 rappresentato da un drappo di colore bianco, riccamente ornato di ricami in argento e caricato dello stemma comunale, con l'iscrizione centrata in argento: \"Comune di Blera\". Le parti ed i cordoni sono argentei.\nLo stemma ha la blasonatura \"d'argento alla figura di san Vivenzio Protettore, in abiti pontificali, tenente nella destra il pastorale, e nella sinistra una chiesa\".\nSociet\u00e0.\nReligione.\nLa parrocchia di Blera (antica Diocesi di Blera) appartiene alla diocesi di Viterbo, che \u00e8 una sede della Chiesa cattolica immediatamente soggetta alla Santa Sede, appartenente alla Regione ecclesiastica Lazio. \u00c8 intitolata a Santa Maria Assunta in cielo e San Vivenzio.\nA Blera sono presenti alcuni Gruppi parrocchiali e tre confraternite:\nIn passato era presente anche una quarta confraternita dedicata al Santissimo Sacramento (detta \"La Rossa\").\nCultura.\nIstruzione.\nUniversit\u00e0.\nL'Universit\u00e0 agraria di Blera \u00e8 un'antica Arte Agraria, gi\u00e0 esistente nel 1894 (Legge istitutiva delle UA), che ad oggi gestisce terreni, terreni boschivi, seminativi e pascolivi per una superficie di 3.572.62.90 ha\nAmministrazioni dell'Universit\u00e0 Agraria di Blera\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 179 imprese operanti nel territorio comunale, che rappresentavano lo 0,77% del totale provinciale (23.371 imprese attive), hanno occupato 308 addetti, lo 0,52% del dato provinciale (59.399 addetti); in media, ogni impresa nel 2015 ha occupato una persona (1,72).\nInfrastrutture e trasporti.\nFerrovie.\nFino al 1961 il paese aveva anche due stazioni ferroviarie sulla ferrovia Orte-Capranica-Civitavecchia:\nDal 1961 al 1963, in seguito all'interruzione dovuta a una frana nel tratto verso Civitavecchia, la stazione di Blera fu capolinea dei treni regionali provenienti da Orte. Successivamente la linea fu dismessa tra Civitavecchia e Capranica\nAttualmente, dopo gli imponenti lavori riguardanti sedime ferroviario, ponti e gallerie avvenuti fino ai primi anni '90, si parla di una possibile riapertura, che per\u00f2 per ora rimane sulla carta. La stazione ferroviaria attiva pi\u00f9 vicina \u00e8 a Vetralla (7\u00a0km) sulla linea FR3 Roma-Capranica-Viterbo.\nStrade.\nBlera, tramite la Strada provinciale 41 \"Blerana\", \u00e8 collegata a Vetralla.\nMobilit\u00e0.\nBlera \u00e8 collegata, attraverso i bus COTRAL, a Roma Cornelia (una sola corsa), Roma Saxa Rubra, Viterbo, Barbarano Romano, Bracciano, Canale Monterano, Manziana, Monte Romano, Tarquinia, Civitavecchia e Vetralla.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Bieda pass\u00f2 dalla provincia di Roma a quella di Viterbo. Nel 1952 Bieda cambi\u00f2 denominazione in Blera.\nSport.\nCalcio.\nASD Nuovo Blera 1970 (fondata nel 2019), militante in Terza Categoria."}
{"id": "28356", "revid": "322321", "url": "https://it.wikipedia.org/wiki?curid=28356", "title": "Bassano in Teverina", "text": "Bassano in Teverina \u00e8 un comune italiano di abitanti della provincia di Viterbo nel Lazio. Dista dal capoluogo circa 22\u00a0km.\nGeografia fisica.\nTerritorio.\nBassano in Teverina si trova al confine tra il Lazio e l'Umbria, a Nord-Est di Viterbo e ad Ovest di Orte, ed \u00e8 posto in posizione dominante rispetto alla sottostante valle del Tevere, sulle ultime propaggini settentrionali dei monti Cimini.\nIl paese presenta diverse localit\u00e0, tra cui \"Valle Rote\", \"Fondo di Cinio\", \"Poggio Zucco\" e \"Poggio Ruzzolo\".\nStoria.\nL'origine del paese \u00e8 estremamente incerta. La terminazione del nome, derivante dal suffisso aggettivale latino \"-anus\", riporta all'epoca romana e, unita alla radice del nome, ricorda il gentilizio (\"Bassus\") di un personaggio che nella zona possedeva i latifondi: \"Bassus\"&gt;\"Bassanus\"&gt;\"Bassano\".\nIl centro di Bassano in Teverina nasce su uno sperone tufaceo in posizione leggermente arretrata rispetto alla valle del Tevere, della quale sovrasta una parte. La sua posizione, nascosta dai poggi circostanti, non consente facilmente la visibilit\u00e0 di localit\u00e0 confinanti come Mugnano, Attigliano, Chia e Bomarzo. Un sistema di avvistamento e di comunicazione doveva per\u00f2 esistere grazie ai poggi \"Sasso Quadro\" (m 324 s.l.m.) e \"Poggio Zucco\" (m 318 s.l.m.), collegati direttamente a Bassano attraverso antichi percorsi viari e sedi di antichi insediamenti, testimoniati da resti di edifici e di altre costruzioni.\nA valle del paese, a non molta distanza dal Tevere, si trova il lago di Vladimonio o \"lago Vladimone\", localmente noto come il \"Laghetto\", descritto da Plinio il Giovane come \"una ruota messa a giacere, con una circonferenza in tutto regolare, di colore pi\u00f9 pallido, pi\u00f9 verde e pi\u00f9 intenso del marino\". Oggi quasi del tutto interrato, \u00e8 periodicamente alimentato da sorgenti sulfuree che vi riversano acque lattiginose, le quali, unitamente alla vegetazione palustre e ai depositi minerali, formano ammassi di una certa consistenza che devono aver suggerito l'idea delle \"isole galleggianti\" di cui scrissero alcuni autori latini. Ai tempi dei romani il lago, chiamato \"Lacus Vladimonis\", oltre ad essere pi\u00f9 ampio, era pure considerato sacro: in prossimit\u00e0 delle sue sponde gli Etruschi compivano riti e feste periodiche, mentre nelle sue acque i Romani immergevano le armi per renderle invitte.\nSorto sulle ultime pendici dei monti Cimini, Bassano rappresentava un punto di passaggio obbligatorio lungo il percorso che da Soriano portava al Tevere ed esercitava anche un'importante funzione strategica sulla valle.\nGi\u00e0 abitato in epoca etrusca, venne abbandonato durante la dominazione dei Romani, che avevano conquistato tutta la zona circostante ed espugnato il territorio dopo due cruente battaglie: la prima nel 309 a.C., sotto la guida del console Quinto Fabio Rulliano e la seconda nel 283 a.C., con la quale sconfissero definitivamente gli Etruschi ed i Senoni, una popolazione di origine gallica che aveva precedentemente occupato il territorio. Secondo una leggenda, in quell'occasione le acque del fiume Tevere si tinsero di rosso e trasportarono con esse i cadaveri dei nemici fino a Roma, annunciando alla popolazione la vittoria.\nUna volta impossessatisi del luogo, i Romani, per consolidare l'acquisito dominio sulle genti etrusche e vigilare sulla navigazione tiberina, fondarono su queste colline un castrum, identificato col nome di \"Castrum Amerinum\" (si crede sia l'attuale \"Palazzolo\" di Vasanello), stando ad una carta topografica realizzata dalla famiglia Mattei nella seconda met\u00e0 del XVII secolo.\nIl sito venne recuperato fra il IX e il X secolo quando, sotto la minaccia degli Ungari, torn\u00f2 ad assumere importanza sia per la posizione facilmente difendibile che per la vicinanza con la via Amerina, strada romana in quei tempi ancora in uso.\nIl nome di Bassano in Teverina compare per la prima volta agli inizi del secondo millennio.\nSecondo la tradizione, la Contessa Matilde di Canossa, proprietaria di vasti possedimenti nel viterbese, avrebbe donato il borgo ed altri luoghi della Teverina al pontefice Gregorio VII nel 1070.\nA testimonianza di ci\u00f2 vi \u00e8 anche una bolla di Innocenzo III risalente al 1212, in cui si asserisce che in quella data tale feudo apparteneva alla Camera Apostolica gi\u00e0 da molto tempo. Il paese, dunque, si trov\u00f2 sempre sotto la protezione della Chiesa, al riparo dagli attacchi dei potenti comuni vicini, soprattutto quello di Orte.\nTra il 1298 il 1377 venne eretto a Comune, ma sempre e comunque alla dipendenza diretta della Santa Sede. Nel 1437 la diocesi di Orte, della quale Bassano faceva parte, venne unita a quella di Civita Castellana.\nNel 1527, Papa Clemente VII don\u00f2 il feudo al nobile napoletano Alfonso Lagne, alla cui morte torn\u00f2 sotto il governo della Camera Apostolica. Nel 1559, l'insieme fu venduto da Pio IV al Cardinale Cristoforo Madruzzo, al fratello Nicola ed al nipote Fortunato. Un ventennio dopo, il cognato di quest'ultimo, Cardinale Marco Sittico Altemps, acquist\u00f2 il feudo e ordin\u00f2 la costruzione di un suo palazzo, ma alla fine del secolo il territorio venne definitivamente riconsegnato nelle mani della Camera Apostolica, che se ne occup\u00f2 per numerosi altri anni a venire.\nNel Seicento sembra che Bassano abbia attraversato un periodo di relativa prosperosit\u00e0, a\ngiudicare dalle opere pubbliche e da istituzioni economiche come il Banco delle Civitelle, il\nMonte di Piet\u00e0 e il Monte della Semenza.\nDurante il secolo successivo e per parte dell'Ottocento si registr\u00f2 una calo demografico e\nun generale dissesto dovuto a lotte intestine tra due opposte fazioni: la famiglia Andreuzzi, i\nmaggiori proprietari terrieri, e i Verga, famiglia emergente il cui capostipite era stato\nnominato esattore delle tasse.\nNel 1929 il comune di Bassano, piuttosto debole e piccolo, fu appoggiato a quello di Orte, per tornare ad essere autonomo solamente nel 1958. Il 25 novembre del 1943, in piena seconda guerra mondiale, esso sub\u00ec gravi danni a causa di una tremenda esplosione che squass\u00f2 la zona: un treno tedesco carico di munizioni in sosta nella sottostante stazione salt\u00f2 in aria, creando uno spostamento d'aria che sollev\u00f2 tetti e distrusse muri del vecchio borgo, costringendo la popolazione ad abbandonarlo e rendendolo inabitabile per alcuni decenni.\nDa qualche anno il borgo antico risulta essere interessato da una serie di interventi di recupero: sono stati ristrutturati per iniziativa pubblica 31 alloggi ERP per 10.000 m3. Nel 2002 si \u00e8 provveduto, inoltre, al consolidamento del costone tufaceo su cui poggia gran parte del borgo.\nSimboli.\nLo stemma del Comune, concesso dal Presidente della Repubblica il 26 giugno 2006, si blasona:\nLo stemma richiama alla memoria l'epoca medievale, quando Bassano consolid\u00f2 il suo castello e lo trasform\u00f2 in uno dei pi\u00f9 solidi manieri fortificati della zona che, dopo le invasioni barbariche, entr\u00f2 a far parte dei territori della Chiesa.\nMonumenti e luoghi d'interesse.\nAltro.\nSi pu\u00f2 ammirare un ampio panorama della sottostante \"valle del Tevere\" e dei paesi umbri confinanti.\nVenne fatta costruire nel 1576 dal cardinale Cristoforo Madruzzo. Su di essa appare la scritta: \u201cCHRIST MAD EPVS PORTV CARD TRIDENT AD SVI SVORONIVM COMODU EREXIT ANO MDLXXVI\u201d (Cristoforo Madruzzo, vescovo di Porto, cardinale tridentino, eresse nell'anno 1576 per il proprio vantaggio e per quello di tutti i suoi). La fontana \u00e8 incassata in una nicchia coperta da una volta a botte, il cannello si riversa in una vasca rettangolare dalla quale si innalzano quattro semi-pilastri muniti di capitelli modanati fortemente aggettanti. Nella chiave di volta v'\u00e8 uno stemma ormai illeggibile, verosimilmente quello della famiglia Madruzzo.\nAlture utilizzate in tempi antichi come sistemi di avvistamento e comunicazione; il primo presenta una necropoli di tombe etrusche, il secondo presenta rocce lavorate in nicchie, scalini e cavit\u00e0.\nBassano in Teverina presenta le seguenti piazze:\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 56 imprese operanti nel territorio comunale, che rappresentavano lo 0,24% del totale provinciale (23.371 imprese attive), hanno occupato 121 addetti, lo 0,2% del dato provinciale (59.399 addetti); in media, ogni impresa nel 2015 ha occupato due persone (2,16).\nInfrastrutture e trasporti.\nStrade.\nBassano in Teverina, tramite la Strada Provinciale 151 (\"via Ortana\"), \u00e8 collegata ad Orte e Viterbo.\nLe strade principali del paese sono il \"viale Cesare Battisti\" (che si dirama dalla via Ortana e si congiunge con il vecchio borgo), la \"via dei SS. Fidenzio e Terenzio\" (localmente chiamata \"Via del Cimitero\") e \"via XXV Aprile\", dove ha sede il Municipio.\nTrasporti.\nBassano in Teverina \u00e8 raggiungibile tramite servizio COTRAL da Orte, Soriano e Viterbo.\nLa stazione di Bassano in Teverina sulla linea Roma-Firenze \u00e8 stata dismessa nel 2012. Era comunque poco utilizzata a causa della distanza col centro abitato (si trova nella valle del Tevere) e della sua aggregazione al comune di Orte.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, quando venne istituita la provincia di Viterbo Bassano in Teverina pass\u00f2 dalla provincia di Roma a quest'ultima, venendo aggregata al comune di Orte. Riacquist\u00f2 l'autonomia comunale nel 1958.\nSport.\nLa squadra di calcio di Bassano in Teverina \u00e8 l\"'ASD Sporting Bassano in Teverina\", che milita nella terza categoria, girone B del campionato Viterbese."}
{"id": "28357", "revid": "322321", "url": "https://it.wikipedia.org/wiki?curid=28357", "title": "Bomarzo", "text": "Bomarzo \u00e8 un comune italiano di abitanti della provincia di Viterbo, nel Lazio nord-occidentale. \nGeografia fisica.\nTerritorio.\nGeograficamente Bomarzo si trova nella Valle del Tevere tra la Regione Lazio e l'Umbria\nEtimologia del toponimo: in realt\u00e0 potrebbe essere un idronimo derivato da una piccola palude che il torrente formava, quando arrivato in pianura, la pendenza si abbassa di molto (attorno all'1\u2030), e allargava il suo letto. Potrebbe essere stata situata sotto il centro del paese, rilevabile da uno strato torboso sicuramente ricoperto da vari strati alluvionali successivi. Sarebbe possibile quindi ritrovare anche un probabile abitato palafitticolo come era norma nei tempi di questo periodo del II millennio a.C. proprio attorno a queste MAR-Z: luoghi acquei paludosi ma con acqua comunque scorrente. Il BO dell'inizio della parola potrebbe essere l'idronimo PO, dal greco-indoeuropeo Potam\u00f2s, trasformato in Bo in epoche recenti, che significa fiume di pianura.\nStoria.\nAntichit\u00e0.\nNonostante i molti ritrovamenti archeologici susseguitisi sul territorio bomarzese dagli inizi dell'Ottocento ad oggi, le origini dei suoi primi abitanti rimangono avvolte nel mistero. Alcuni indicano il popolo asiatico dei Meoni, altri i misteriosi Rinaldoniani. Certo resta il fatto che il territorio fu intensamente popolato sia dagli Etruschi che dai Romani, che lo conquistarono intorno al V secolo a. C. e ne ascrissero la popolazione alla Trib\u00f9 Arniense.\nA testimonianza di quei tempi restano ancor oggi molte prove tangibili nell'area bomarzese: la Piramide etrusca, le tagliata e le necropoli, i ruderi di un acquedotto romano, le fornaci dei Volumni.\nTarda antichit\u00e0.\nAnche in seguito alla deposizione dell'ultimo imperatore romano d'occidente, Bomarzo continu\u00f2 a costituire un'unit\u00e0 amministrativa all'interno del mondo romano: prima sotto il regno di Odoacre, poi in quello di Teodorico e dei suoi successori. Durante la Tarda antichit\u00e0 sembra che il locale vescovo polimarziense abbia acquisito sempre pi\u00f9 importanza, fino a divenire l'effettivo rettore cittadino. In seguito allo scoppio della Guerra d'Italia (535-553) Bomarzo venne ripetutamente invasa: prima dalle armate di Totila, in seguito dai Longobardi di Alboino tra il 569 ed il 590. \nAlto e Basso Medioevo.\nL'ultima invasione si ebbe nel 739 per mano del re Liutprando, che la sottrasse al Ducato romano insieme con Amelia, Orte e Blera. Con le vittoriose campagne franche in Italia (755-756), fu riassegnata al territorio romano, retto non pi\u00f9 dai bizantini ma dal papa. Intorno all'XI secolo la diocesi polimarziense fu probabilmente soppressa, e con esso fin\u00ec il dominio dei suoi vescovi sulla citt\u00e0.\nDurante i secoli, la citt\u00e0 pass\u00f2 diverse volte di mano: venduta da un certo Uffreduccio Risio, Veraldo ed altri consignori alla citt\u00e0 di Viterbo nel 1298, venne poi infeudata agli Orsini, che la tennero fino al 1646. Nel 1340 \u00e8 attestato Anselmo Orsini, signore di Bomarzo, ed in seguito Corradino Orsini. Quest'ultimo sembra sia stato in forte contrasto con i bomarzesi, decidendo non solo di introdurre nuove tasse, ma anche di imprigionare i magistrati comunali. \nEt\u00e0 moderna e contemporanea.\nDurante il Rinascimento Bomarzo conobbe un periodo di discreta fioritura culturale, come dimostrato dalla ricostruzione del Duomo di Bomarzo e del Palazzo Orsini (Bomarzo), trasformato in residenza gentilizia. Negli stessi anni venne alla luce il poeta e orientalista Fortunio Spira (Bomarzo, c. 1490-Venezia, 1559), nato Sebastiano di ser Giovanni di ser Nicol\u00f2. Nel 1646, il Duca di Bomarzo Marzio Orsini (1618-1674) alien\u00f2 il feudo ad Ippolito Lante Montefeltro della Rovere (1618-1688), la di cui famiglia lo possedette fino al 1837, quando il Duca Giulio (1789-1873) lo vendette ai Borghese.\nDopo secoli di appartenenza ai domini papali, e pi\u00f9 specificamente alla Delegazione di Viterbo, in seguito alla Terza Guerra d'Indipendenza, nel 1866 Bomarzo venne annessa al Regno d'Italia.\nNel 1942 cedette la frazione di Chia al comune di Soriano nel Cimino.\nMonumenti e luoghi d'interesse.\nArchitettura religiosa.\nChiesa di Santa Maria Assunta in Cielo.\nL'edificio, altres\u00ec noto come \"Duomo di Bomarzo\", \u00e8 situato nel cuore del borgo, a pochi passi da Palazzo Orsini. Gi\u00e0 cattedra dei vescovi polimarziensi, \u00e8 oggi sede della parrocchia e dell'arciprete del paese, e ospita al suo interno le reliquie di Sant'Anselmo di Bomarzo.\nChiesa di Santa Maria di Montecasoli.\nChiesa medievale perfettamente conservata, \u00e8 situata all'interno della Riserva di Monte Casoli. Viene raggiunta una volta all'anno dalla popolazione locale, che vi si reca a piedi il Luned\u00ec dell'Angelo partendo dal centro di Bomarzo.\nChiesa di Santa Maria della Valle.\nLa chiesa, edificata nel XVII dalla nobile famiglia dei Lante della Rovere su un precedente edificio, \u00e8 situata nelle vicinanze del Sacro Bosco.\nChiesa di Sant'Anselmo.\nPiccolo edificio eretto a poca distanza dal duomo ove sono inumate le spoglie del santo. L'interno, estremamente spoglio, conserva un quadro del Santo risalente probabilmente al XVIII secolo.\nChiesa del Cristo Risorto.\nVoluta dal vescovo di Viterbo, mons. Luigi Boccadoro, in seguito all'incremento demografico incontro al quale and\u00f2 Bomarzo negli anni '60. La chiesa, costruita in mattoni, vuole imitare lo stile etrusco per sottolineare il legame del paese con questo popolo.\nArchitetture civili.\nParco dei Mostri.\nIl complesso monumentale \u00e8 noto anche come \"Sacro Bosco\". Situato alle pendici di un vero e proprio anfiteatro naturale, fu fatto costruire da Vicino Orsini nel XVI secolo. Nel parco vi sono monumenti che raffigurano animali mostruosi e mitologici. Lo scrittore argentino Manuel Mujica Lainez ha fatto un affresco storico molto documentato del Parco dei Mostri nel suo romanzo \"Bomarzo\".\nPalazzo Orsini.\nIl palazzo \u00e8 formato da varie costruzioni, risalenti al periodo che va dal 1525 al 1583, e con la sua struttura articolata domina il paese. All'interno, assieme alla sede del Municipio, spicca il bel salone affrescato da pittori della scuola di Pietro da Cortona. Il feudo con il palazzo furono acquistati dai Borghese nel 1836.\nAltro.\nMonumento a Salvo D'Acquisto.\nLa statua che ricorda il vice brigadiere dell'Arma dei Carabinieri Salvo D'Acquisto (1920-1943) \u00e8 posta nell'omonima piazza.\nAree naturali.\nRiserva naturale provinciale Monte Casoli di Bomarzo.\nArea naturale posta nel territorio bomarzese.\nPiramide etrusca di Bomarzo.\nAree Archeologiche.\nPiramide di Bomarzo.\nScoperta nel 2001 da Salvatore Fosci e ripulita grazie all\u2019aiuto di alcuni ricercatori, con la sua altezza di 8 m nella parte a monte e 16 m in quella rivolta a valle \u00e8 il pi\u00f9 grande monumento rupestre d'Europa.\n\u00c8 composta da 26 gradini scavati nella roccia vulcanica, ma questi continuano anche sotto il terreno, facendo pensare che la dimensione reale della piramide sia maggiore di quella visibile.\nNon si sa con esattezza chi l\u2019abbia costruita. Si pensa che siano stati gli Etruschi e che, data la sua conformazione di piramide tronca, fosse utilizzata come altare rupestre.\nEcco quindi il perch\u00e9 dell\u2019altro nome con cui \u00e8 chiamata \u201cSasso del Predicatore\u201d. Altri, invece, ipotizzano un'origine ancora pi\u00f9 antica facendola risalire addirittura alla civilt\u00e0 dei Rinaldoniani durante l\u2019et\u00e0 de bronzo nel 1.800 a.C.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 191 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nEventi.\nLa festa patronale del paese in onore di Sant'Anselmo Vescovo viene festeggiata il 24 aprile, mentre il 25 aprile viene disputato il Palio di Sant'Anselmo che si corre tra le cinque contrade o rioni - Dentro, Borgo, Poggio, Croci e Madonna del Piano in cui \u00e8 diviso il paese, data conservata per tradizione dal secolo XVII, pur se non coincide esattamente con la ricorrenza del santo patrono.\nIl 25 aprile in concomitanza con il Palio si tiene anche il corteo storico rinascimentale in costume denominato \"Vicini Ursini de Castro Polimartij\" e la Sagra del Biscotto di Sant'Anselmo, una dolce e profumata ciambella all'anice.\nLa terza domenica di giugno sempre in onore del Santo patrono si festeggia la ricorrenza della traslazione del Suo corpo, la di cui sepoltura nel 1647, per interessamento del Duca Ippolito Lante della Rovere fu spostata dall'altare di San Sebastiano a quello principale. Anche in tale occasione oltre alla processione religiosa, si tiene un concerto bandistico ed uno spettacolo pirotecnico.\nIl giorno di Pasquetta \u00e8 tradizione recarsi al Santuario della Madonna di Montecasoli, nella vicina Riserva omonima per il tradizionale pranzo sul prato nel magnifico scenario dell'altipiano, con canti e balli.\nGeografia antropica.\nRioni di Bomarzo.\nIl capoluogo comunale si divide in cinque rioni che si contendono ogni anno, il 25 aprile, il Palio di Bomarzo. Di recente istituzione \u00e8 il Torneo dei Rioni, competizione di calcio a cinque tra i quartieri.\nNobile Rione Dentro.\nCorrisponde alla parte pi\u00f9 antica del borgo, comprendente il centro medievale, il Duomo e Palazzo Orsini. La chiese del Dentro \u00e8 quella di Sant'Anselmo, dove sono conservati i palii vinti in passato dal rione. I colori araldici sono il giallo ed il nero, mentre lo stemma rappresenta una torre merlata su sfondo giallo e nero con palme.\nAntico Rione Borgo.\nIl Borgo \u00e8 il secondo rione per antichit\u00e0: inizi\u00f2 infatti a svilupparsi intorno al XVII secolo intorno alla principale via d'accesso al Dentro. La sua chiesa \u00e8 quella della Misericordia, mentre lo stemma raffigura una fontana su sfondo rosso e blu, colori del rione.\nRegale Rione Poggio.\nCorrisponde alla parte di congiunzione tra zona antica e zona moderna del paese. Situato su un'altura nelle vicinanze del Borgo, ha come stemma sei poggetti gialli sovrastati dalla rosa degli Orsini su sfondo verde. Chiesa rionale \u00e8 la Madonna delle Grazie, mentre i colori sono giallo e verde.\nArcigno Rione Croci.\nZona interessata da recente urbanizzazione, il rione \u00e8 il pi\u00f9 esteso e popolato. La chiesa \u00e8 quella di recente costruzione dedicata a Cristo Risorto, mentre lo stemma raffigura un ovale ricamato contenente una croce maltese. I colori sono bianco e rosso.\nRapace Rione Madonna del Piano.\nSituata anch'esso nella zona moderna, deriva il suo nome dall'omonima chiesa, posta tra il centro abitato e la campagna circostante. Lo stemma raffigura un'aquila su sfondo rosa e nero, colori rionali.\nFrazioni.\nOggi Bomarzo possiede una sola frazione, Mugnano, ma fino al 1942 faceva parte del territorio comunale anche quella di Chia.\nMugnano.\nPiccolo abitato posto su uno sperone tufaceo, \u00e8 caratterizzato dall'imponente mole della Torre degli Orsini.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 91 imprese operanti nel territorio comunale, che rappresentavano lo 0,39% del totale provinciale ( imprese attive), hanno occupato 177 addetti, lo 0,3% del dato provinciale ( addetti); in media, ogni impresa nel 2015 ha occupato poco meno di due persone (1,95).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica, della terracotta e del rame.\nInfrastrutture e trasporti.\nStrade.\nBomarzo \u00e8 collegata attraverso le uscite autostradali dell'A1 di Orte, prendendo la Orte-Civitavecchia e di Attigliano prendendo la Strada statale 675 Umbro-Laziale.\nFerrovie.\nBomarzo \u00e8 collegata alla rete ferroviaria tramite due stazioni ferroviarie:\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Bomarzo pass\u00f2 dalla provincia di Roma a quella di Viterbo."}
{"id": "28360", "revid": "322321", "url": "https://it.wikipedia.org/wiki?curid=28360", "title": "Faleria", "text": "Faleria \u00e8 un comune italiano di abitanti della provincia di Viterbo nel Lazio che dista dal capoluogo circa 43\u00a0km.\nGeografia fisica.\nTerritorio.\nIl comune di Faleria, gi\u00e0 Stabbia, sorge a circa 40\u00a0km da Roma a sinistra della via Flaminia, nel bacino idrografico della Valle del Tevere, tra i comuni di Rignano, Calcata e Civita Castellana, ad est la dorsale tiberina del Soratte, mentre dal lato opposto incorniciano l'orizzonte i monti Cimini e i Sabatini.\nIl territorio comunale \u00e8 attraversato dal fiume Treja anche se non fa parte dell'omonimo parco regionale, che dopo pochi chilometri confluisce nel fiume Tevere.\nClima.\nClassificazione climatica: zona D, 1806 GR/G\nStoria.\nEbbe anticamente il nome di \"Stabla\", poi \"Stabbia\" o \"Stabia\" ed infine \"Castrum Stabie\". La denominazione attuale \u00e8 in vigore almeno dal 1873; recentemente \u00e8 stato proposto il ritorno al vecchio nome.\nL'esatta etimologia di Stabbia \u00e8 ancora molto incerta, alcuni storici spiegano questo nome come derivato dal latino \"Stabulum\" nome di stazione posta lunga una strada etrusca o romana di cui oggi resta sulla via Flaminia la cosiddetta osteria di Stabbia. Altri studiosi invece attribuiscono il nome di Stabbia come derivato da \"Stabilis\", cio\u00e8 stabile per i suoi poderosi fortilizi e stabili fondamenta.\nIl primo insediamento umano a Stabbia avvenne nel luogo della piccola ed interessante rocca tufacea della Rocchetta, situata sotto la Casaccia di Pi\u00e8 di Castello, all'interno della quale sono state ritrovate numerose tracce di insediamenti umani, alcuni dei quali risalenti all'et\u00e0 arcaica. Stabla \u00e8 nominata inizialmente nelle bolle di Giovanni XIX e di Benedetto IX e quindi considerata come un feudo, infatti si ha notizia nel XIV secolo che Stabia era tassata per un consumo di 5 rubbia di sale a semestre, ma gi\u00e0 al quel tempo apparteneva agli Anguillara, ai quali rimase fino al XVII secolo.\nUna data, il 1\u00ba novembre 1504, \u00e8 famosa per la vicenda di Girolama Farnese, moglie di Giuliano Anguillara, che fu sospettata di aver tentato con i suoi amanti, di avvelenare il figlio Giuliano, e conseguentemente assassinata barbaramente dal figliastro GiovanBattista. Un'altra data importante \u00e8 il 28 gennaio 1563, giorno in cui fu emanato un decreto di Everso Anguillara che stabiliva pene per chi tagliava \u201ccerque\u201d, perch\u00e9 \u201cin breve tempo si resterebbe senza selve\u201d.\nNel 25 giugno 1660 Stabia pass\u00f2 al principe Borghese, che la acquist\u00f2 per 110.000 scudi. Le porte e la cinta muraria vennero abbattute nel 1900 per le nuove esigenze urbanistiche.\nMonumenti e luoghi d'interesse.\nIl Castello degli Anguillara.\nNon si hanno precise indicazioni sulla data di costruzione del primitivo Castello degli Anguillara, ma si pu\u00f2 indicare con sufficiente sicurezza che esistesse gi\u00e0 nel 1200. La magnificenza di questo Palazzo, fa capire quanto grande fosse la potenza di quest'antica Casata degli Anguillara. In pi\u00f9 parti di questo magnifico fortilizio vi sono scolpite negli stemmi di marmo bianco le caratteristiche bisce incrociate. L'ingresso \u00e8 nella Piazza della Collegiata e vi si accede per due larghe cordonate, alle cui basi emergono due grossi monconi di antiche colonne di granito egiziano. Si entra per un portone con arco di marmo e stemma della casata, avente un monogramma alla base.\nIl portone conduce in un ampio cortile interno, con un artistico pozzo di travertino, posto ad un lato con gli stemmi degli Anguillara e di Casa Strozzi. Com'\u00e8 ormai consuetudine per le opere artistiche di Faleria, il suddetto pozzo \u00e8 stato recentissimamente rubato. Le carceri erano poste nell'ala destra del Palazzo, nel piano terra.\nNella parte rinascimentale del Castello, che si distingue nettamente da tutte le altre parti architettoniche, vi sono tre logge elegantemente in peperino, che si affacciano maestose e solenni sulla piazza della Chiesa. Questa parte del Castello \u00e8 stilisticamente perfetta di tutto il complesso fabbricato, essa \u00e8 caratterizzata da un'eleganza sobria ed insieme preziosa; la sua struttura ha un nitido rigore di austera monumentalit\u00e0, le logge del piano nobile evidenziano la sobria compostezza della massa architettonica che raggiunge un perfetto equilibrio tra larghezza ed altezza sulla facciata dell'edificio. Nel 1330 tutto il castello era completamente merlato, molto pi\u00f9 basso di quello attuale e possedeva quattro torrioni rotondi; successive trasformazioni gli hanno tolto progressivamente l'arcigno carattere di fortezza.\nCastel Paterno.\nMolto importante nel panorama faleriano \u00e8 il castello di Paterno. Si raggiunge seguendo una strada campestre che si distacca dalla via che a Faleria conduce da Civita Castellana subito dopo il muro di cinta del Cimitero. E proprio seguendo questa strada troverete i resti di quello che un tempo , la cui storia risale all'XI secolo e nel quale fin\u00ec la sua vita terrena Ottone III, imperatore del Sacro Romano Impero, nel 1002.\nIl primo gennaio del 1002 Ottone si ritir\u00f2, ed il giorno 3 di quel mese moriva, forse di veleno propinatogli da una sua concubina Stefania, moglie di Crescenzio Patrizio Romano, fatto decapitare dall'Imperatore sugli spalti di Castel S. Angelo, perch\u00e9 ribelle alla sua priorit\u00e0.\nIl Castello dopo essere stato di S.Silvestro, poi del monastero di S. Lorenzo al Verano nell'anno 1244 e poi nei secoli XVI e XV fu della famiglia Anguillara.\nIl Castello era gi\u00e0 abbandonato nel secolo XVI, tanto che tra i confini di Stabbia, tra la convenzione del 1549 tra Flaminio ed Everso Anguillara, \u00e8 nominato un terreno \"Castri diruti Paterno\".\nAnche se questo magnifico Castello \u00e8 destinato a scomparire esistono ancora imponenti avanzi della cinta muraria ed una larga porta di accesso ad arco, l'antica posterula dei Sassoni. Occupa l'estremit\u00e0 di un'altura delimitata da due profondi fossi, alla loro confluenza nel Treia. Ha una pianta irregolare: il lato orientale \u00e8 quasi del tutto crollato; quello sud preceduto da un fossato, si conserva soltanto nel settore orientale.\nMistiche ed antiche leggende faleriane narrano del tesoro dell'Imperatore che comprendeva una chioccia con sette pulcini d'oro.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 83 imprese operanti nel territorio comunale, che rappresentavano lo 0,36% del totale provinciale (23.371 imprese attive), hanno occupato 150 addetti, lo 0,25% del dato provinciale (59.399 addetti); in media, ogni impresa nel 2015 ha occupato poco meno di due persone (1,81).\nInfrastrutture e trasporti.\nFaleria \u00e8 collegata tramite la Strada Provinciale 79 \"Calcatese\" a Calcata.\nFra il 1906 e il 1932 la localit\u00e0 era servita da una fermata della tranvia Roma-Civita Castellana, gestita dalla Societ\u00e0 Romana per le Ferrovie del Nord (SRFN).\nAmministrazione.\nNel 1874 \"Stabia\" cambia denominazione in Faleria.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Faleria pass\u00f2 dalla provincia di Roma a quella di Viterbo.\nSport.\nCalcio.\nLa principale squadra di calcio della citt\u00e0 \u00e8 l\"'U.S.D. Faleria\" che dopo aver vinto il Campionato di Terza Categoria e aver ottenuto la promozione in Seconda, oggi ha cessato le attivit\u00e0."}
{"id": "28362", "revid": "125764131", "url": "https://it.wikipedia.org/wiki?curid=28362", "title": "Corchiano", "text": "Corchiano \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nIl paese \u00e8 situato a sud dei Monti Cimini, nelle vicinanze del Lago di Vico. L'antico borgo affaccia sulla forra del Rio Fratta, oggi divenuto monumento naturale, nella Valle del Tevere.\nClima.\nClassificazione climatica: zona D, 1769 GR/G\nStoria.\nAntica citt\u00e0 falisca, Corchiano, fu dominio dei Farnese. Il borgo conserva l'impianto medievale, con vicoli tortuosi e suggestive piazzette.\nminiatura\nFino al medioevo il comprensorio dell'Agro Falisco visse un periodo di tranquillit\u00e0, ma quando i Barbari scesero verso Roma saccheggiando e devastando, Falerii, nonostante le sue 50 torri e le possenti mura perimetrali, era troppo vulnerabile, per cui gli abitanti abbandonarono la citt\u00e0 e si rifugiarono sui precedenti dirupi.\nLa vecchia Fescennium venne quindi riabitata intorno all'anno 1000, furono costruiti numerosi castelli ed il paese prese il nome di Hortiano, sotto la guida del capitano Ranieri di Farolfo. Altre famiglie si avvicendarono alla guida del paese tra cui i Di Vico, gli Orsini che vi rimasero fino al 1472. Nel 1534 entr\u00f2 a far parte del Ducato di Castro per volont\u00e0 di Paolo III Farnese, che don\u00f2 tale ducato al figlio Pier Luigi Farnese. Fu questo il periodo pi\u00f9 prospero per l'architettura corchianese.\nCome in ogni loro feudo i Farnese costruirono una nuova rocca che and\u00f2 morendo nei secoli successivi alla distruzione di Castro nel 1649 e, definitivamente abbattuta nel 1979, di cui rimangono alcuni monconi. Successivamente Corchiano pass\u00f2 alla Chiesa e ad altre signorie, venne occupata dalle truppe francesi nel 1798 per ritornare sotto la Camera Apostolica fino all'unit\u00e0 d'Italia, nel 1870.\nMonumenti e luoghi d'interesse.\nArchitetture religiose.\nChiesa di Sant'Antonio.\nLa chiesa \u00e8 stata costruita in stile romanico con materiale tufaceo, presenta sul portale una scritta in un bel latino decadente: Egidio Ranaldi e Domenico Celli fondarono nel 1478 la chiesa in onore di S.Antonio.\nEntrando, la chiesa si presenta di semplice aspetto con tetto a capriata.\nAnticamente, l\u2019edificio era una piccola cappella dedicata al Santo datata 1422, poi, aumentando l\u2019affluenza dei fedeli, venne ampliata com\u2019\u00e8 allo stato attuale ed il portale si trovava per l\u2019appunto all\u2019altezza dell\u2019arcata a chiusura della cappella.\nDavanti all\u2019abside, una macchina di S.Antonio di recente costruzione come pure l\u2019altare.\nSulla sinistra si trova un affresco troppo rovinato, per cui non si conosce chi rappresenti, mentre ai lati, posti al termine delle navate, due affreschi; in quello a sinistra, S.Antonio e S.Atanasio nell\u2019atto di narrare la vita di S.Antonio Abate, mentre a destra un affresco raffigurante il Santo.\nAl centro della navata di sinistra, si trova un dipinto ad olio datato 1634, Nel quadro viene rappresentato il Cristo crocifisso, ai lati del quale, due angeli,mentre in basso, partendo da sinistra, notiamo un apostolo, seguito da Maria Maddalena, in ginocchio la Madonna pregante, S. Giovanni e S.Antonio Abate.\nChiesa di San Biagio.\nLa chiesa principale di Corchiano risale alla seconda met\u00e0 del Quattrocento e conserva al suo interno un pregevole ciclo di affreschi votivi eseguiti intorno al 1468 da Lorenzo da Viterbo e dai suoi allievi.\nTra gli altri affreschi anche un San Biagio in trono, patrono del paese, e due santi vescovi attribuiti ad .\nL\u2019esterno della chiesa si presenta in forme semplici, con facciata di forma quasi quadrata e occhio centrale e un piccolo portale sul fianco destro.\nChiesa di Sant\u2019 Egidio.\nLa chiesa risale al XVI secolo.\nVisibilmente rimaneggiata nel XVI secolo, deve avere certamente un'origine pi\u00f9\u2019 antica, testimoniata tra l\u2019altro dal loculo della facciata e dalle sei finestrelle con l\u2019arco a tutto sesto visibili sui lati.\nIl portale della facciata, in peperino, con stipiti modanati, riporta un'iscrizione centrale \u201cEX ELEMOSINIS\u201d 1510, inquadrata da due grifi in posizione araldica.\nLa monofora a tutto sesto, i cui stipiti sono arricchiti da motivi decorativi, porta sull\u2019archivolto l\u2019iscrizione: \u201dBeati cui adivverbu Dei ecus\u201d cio\u00e8 beati coloro che vengono nel nome di Dio.\nUn recente restauro ha messo in evidenza la struttura muraria, che presenta blocchi di tufo tagliati in maniera irregolare e rincalzi in laterizio.\nAll'interno la chiesa si presenta ad una sola navata, con soffitto a capriata.\nLe pareti, l\u2019abside ed il presbiterio, sono ornati da affreschi attribuiti ai fratelli Alessandro e Bartolomeo Torresani. Nell\u2019abside una crocifissione con ai lati; Santa Maria Maddalena e S.Giovanni apostolo sulla sinistra, sulla destra altri apostoli, ai piedi della croce, la Madonna piangente.\nAl di sotto di questo affresco, si trovano tre dipinti: al centro, olio su tela, l\u2019immagine di S.Biagio ed ai lati due affreschi, a sinistra S.Biagio ed a destra S.Valentino.\nAlla destra dell\u2019abside, una tela dipinta ad olio raffigurante l\u2019immagine di S.Sebastiano martire.\nA met\u00e0 navata, racchiusi da due nicchie, due meravigliosi affreschi attribuiti anch\u2019essi ai Torresani.\nSulla sinistra, le figure di S.Macario e S.Antonio abate, nell\u2019atto di pregare per allontanare le tempeste ed i fulmini, a destra, l\u2019affresco rappresentante S.Marco Evangelista.\nQuesti affreschi, venne poi dimostrato, vennero murati, durante una lunga pestilenza, e cos\u00ec rimasti fino al loro rinvenimento da parte di Don Domenico Amselmi\nChiesa della Madonna delle Grazie.\nLungo la provinciale che porta al vicino borgo di Gallese sorge la chiesa della Madonna delle Grazie, interamente in pietra grezza.\nAll'interno spicca per maestosit\u00e0 e pregio l'altare centrale in stile barocco. Sopra l\u2019altare un affresco raffigura l\u2019effigie della Madonna delle Grazie, tanto cara alla comunit\u00e0 di Corchiano circondata da S.Biagio, a sinistra e S.Valentino a destra, protettori di Corchiano.\nL\u2019attuale aspetto della chiesa si deve al restauro voluto da Don Domenico Anselmi nel 1987, che fece anche realizzare il sagrato prospiciente la chiesa e la facciata con pietre a vista.\nChiesa Santa Maria del Rosario.\nLa Chiesa \u00e8 risalente alla prima met\u00e0 del Quattrocento \u00e8 situata nella parte vecchia del paese, presenta esternamente, a livello architettonico e decorativo, un campanile a vela e due portali in peperino, di questi, il primo, centrale, riporta la data del 1423, mentre il secondo, laterale e pi\u00f9 piccolo, viene realizzato nei primi anni del Novecento, sebbene la cornice provenga dall'antica chiesa romanica di San Valentino, demolita dopo l'Unit\u00e0 d'Italia. Ristrutturata nella prima met\u00e0 del secolo XX, la parrocchiale \u00e8 divisa in tre navate e custodisce nella parete absidale una pregevole immagine della Vergine Maria con il Bambino che reca la corona del rosario ai santi Domenico di Guzman e Caterina da Siena. L'opera, un olio su tela del 1745, \u00e8 del pittore Marco Caprinozzi di Civita Castellana.\nBench\u00e9 il ciclo pittorico sia stato in gran parte ricoperto da contro pareti erette durante i lavori di ristrutturazione, nella contro facciata si scorgono tre pannelli votivi, riferibili alla fine del Quattrocento.\nInteressanti sono le raffigurazioni di San Rocco e di un Giovane santo, ben descritte nei tratti e nelle vesti rinascimentali. Inoltre, lo stile, di chiara derivazione umbro viterbese, si ritrova nell'immagine di Sant'Antonio, nonostante il tratto pi\u00f9 marcato e i lineamenti pi\u00f9 popolareschi.\nChiesa della Madonna del Soccorso.\nSulla strada per Vignanello, troviamo una chiesa rinascimentale attribuita a Giuliano da Sangallo risalente al XV secolo: la \u201cMadonna del Soccorso\u201d, chiesa riconosciuta e dichiarata nel 1902 monumento nazionale.\nMonumento Naturale - Forre di Corchiano.\nSi tratta di una zona situata lungo il Rio Fratta, un affluente del Tevere, ricca di bellezze naturalistiche e di importanti testimonianze del passato, come cavernette preistoriche e protostoriche, tombe e vie cave falische, un ponte romano, un tratto della via Amerina, antiche mole, opere idrauliche falische, nonch\u00e9 una centrale idroelettrica che, in funzione fino ai primi anni Sessanta del Novecento, rappresenta un interessante esempio di archeologia industriale. \nLa designazione a monumento naturale da parte della Regione Lazio \u00e8 giunta nel luglio 2008 ed \u00e8 la seconda a interessare il Comune del viterbese di Corchiano (Il monumento naturale \u00e8 stato istituito con D.P.R.L. 30 ottobre 2008, n. 635), dove fin dal 2000 \u00e8 stato istituito il monumento naturale di Pian Sant'Angelo. \nSociet\u00e0.\nTradizione e folclore.\nL\u2019aspetto che caratterizza il Presepe vivente di Corchiano \u00e8 la sua teatralit\u00e0. Organizzato dall'Associazione Pro-Loco Corchiano, dalla sua nascita, (1969) fino ad oggi l'evento ha mantenuto immutato il suo sistema di svolgimento.\nIl Presepe vivente di Corchiano \u00e8 un vero e proprio spettacolo teatrale all'aperto focalizzato sul tema della Sacra Nativit\u00e0, di cui vengono ripercorsi i momenti pi\u00f9 salienti. Lo spettacolo \u00e8 arricchito da numerosi effetti di scena e dalla colonna sonora che accompagna tutto lo svolgimento dello spettacolo curata dal premio oscar Nicola Piovani e narrata dalla voce di Gigi Proietti.\nCultura.\nEventi.\nTra la prima e seconda domenica di agosto si svolgono numerose manifestazioni tra le quali il Fescennino D'Oro.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 211 imprese operanti nel territorio comunale, che rappresentavano lo 0,9% del totale provinciale (23.371 imprese attive), hanno occupato 653 addetti, l'1,1% del dato provinciale (59.399 addetti); in media, ogni impresa nel 2015 ha occupato tre persone (3,09).\nInfrastrutture e trasporti.\nFerrovie.\nCorchiano \u00e8 servita da due stazioni ferroviarie:\nStrade.\nCorchiano tramite la Strada Provinciale 28 \"San Luca\" \u00e8 collegata a Vignanello, tramite la strada provinciale 29 \"Cenciano\" \u00e8 collegata a Civita Castellana, tramite la strada provinciale 71 \"Corchianese\", \u00e8 collegata a Fabrica di Roma, e tramite la strada provinciale 153 \"Delle Pastine\", \u00e8 collegata a Gallese.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Corchiano pass\u00f2 dalla provincia di Roma a quella di Viterbo."}
{"id": "28363", "revid": "1305772", "url": "https://it.wikipedia.org/wiki?curid=28363", "title": "Alberto Cola", "text": "Biografia.\nAlberto Cola vive a Tolentino, nelle Marche, dove \u00e8 nato nel 1967 e dove svolge l'attivit\u00e0 di libero professionista. \nAutore di narrativa fantastica e non solo, si cimenta sulla scena letteraria dalla met\u00e0 degli anni novanta vincendo negli anni seguenti numerosi premi letterari tra i quali due volte il premio Alien, il premio Lovecraft, il premio Courmayeur, il premio Cuore di Tenebra e il Trofeo RiLL. Nel 2008 si aggiudica il Premio Italia per il miglior racconto fantastico (\"Crescer\u00e0, a poco a poco\") e nel 2009 il Premio Urania-Mondadori (per il romanzo Lazarus).\nCarriera letteraria.\nNel 2003 il suo primo romanzo, \"Goliath\", uno science fantasy con commistioni noir ambientato fra Torino e Tokyo \u00e8 stato pubblicato da Solid (oggi Delos Books). In seguito ha pubblicato il libro autobiografico \"Bestiario del condominio\", l'antologia \"Rotte clandestine\" e la monografia \"Black Scorpions\" con le Edizioni Montag. \nNel 2010, con lo pseudonimo di Yon Kasarai, pubblica con Delos Books il romanzo fantasy per ragazzi \"Kami\", di cui risulta essere il traduttore. Sempre nel 2010, il romanzo \"Ultima pelle\" viene edito da Kipple e inoltre viene pubblicato sulla collana Urania il romanzo \"Lazarus\", vincitore del Premio Urania 2009. \nNel 2011 vede la luce l'antologia \"Mekong\" (Delos Books) che racchiude tredici dei suoi migliori racconti, antologia introdotta dalla prefazione di Valerio Evangelisti.\nNel 2014 pubblica con Curcio il romanzo noir \"La notte apparente\".\nNel 2016 pubblica \"Asad e il segreto dell'acqua\" nella collana \"Il Battello a Vapore\" della casa editrice Piemme.\nNel 2018 sempre nella collana \"Il Battello a Vapore\" della casa editrice Piemme, pubblica \"Il Club dei quattro ronin\" .\nSuoi racconti sono stati pubblicati in antologie di vari editori tra i quali Mondadori, Il Cerchio, Ennepilibri, Delos Books, Perseo Libri e altri, e sulle riviste \"Robot\", \"Writers Magazine Italia\", \"Selezione dal Reader's Digest\", \"DEV\" e in Francia su \"Lunatique\".\n\u00c8 membro della Carboneria Letteraria, collettivo di scrittura fondato da Paolo Agaraff."}
{"id": "28365", "revid": "287204", "url": "https://it.wikipedia.org/wiki?curid=28365", "title": "Solidarnosc", "text": ""}
{"id": "28368", "revid": "1522738", "url": "https://it.wikipedia.org/wiki?curid=28368", "title": "Tra\u00f9", "text": "Tra\u00f9 (in croato \"Trogir\"; in dalmatico \"Tragur\"; in latino \"Tragurium\"; in greco antico \u03a4\u03c1\u03b1\u03b3\u03bf\u03cd\u03c1\u03b9\u03bf\u03bd, \"Tragurion\") \u00e8 una citt\u00e0 della Croazia di abitanti (2011) posta sulla costa adriatica della Dalmazia centrale, in parte sulla terraferma ed in parte su due isole, a circa a ovest da Spalato, nella parte nord-occidentale della baia dei Castelli. Considerata una delle citt\u00e0 pi\u00f9 belle e meglio conservate dell'intera Dalmazia, \u00e8 particolarmente ricca di opere architettoniche e artistiche e dal 1997 \u00e8 Patrimonio dell'Umanit\u00e0 dell'UNESCO.\nTra\u00f9 \u00e8 stata fondata con il nome di \"Tragurion\" nel III secolo a.C. dagli antichi Greci della stirpe ellenica dei Dori, provenienti dall'isola Lissa, a sua volta originari di \"Syrakousai\" (la moderna Siracusa). Durante l'epoca romana \"Tragurium\" (nome latino di Tra\u00f9) si trasform\u00f2 in un importante porto anche grazie alla presenza di cave di marmo di qualit\u00e0, che si trovavano nelle vicinanze del citt\u00e0. A partire dal IX secolo Tra\u00f9 inizi\u00f2 a pagare un tributo al Regno di Croazia e all'Impero bizantino. Nel 1420 Tra\u00f9 fu annessa alla Repubblica di Venezia, rimanendo nei suoi domini marittimi, chiamati \"Stato da Mar\", per quattro secoli, durante i quali il nome pi\u00f9 diffuso con cui fu poi conosciuta la citt\u00e0 divent\u00f2 l'italiano \"Tra\u00f9\". Tra\u00f9, durante il dominio veneziano, divent\u00f2 poi una delle pi\u00f9 importanti citt\u00e0 dei Balcani veneziani. Nel 1797, dopo la caduta della Repubblica di Venezia, il trattato di Campoformio, firmato il 17 ottobre dello stesso anno da Napoleone Bonaparte e dall'Arciducato d'Austria, decret\u00f2 l'annessione dei territori dell'ex repubblica veneta, e con essi Tra\u00f9, all'Arciducato asburgico per poi entrare a far parte dei domini napoleonici.\nDopo la caduta di Napoleone, con il congresso di Vienna, durato dal 18 settembre 1814 al 9 giugno 1815, la Dalmazia venne annessa all'Impero austriaco come parte del Regno di Dalmazia, territorio sotto il diretto dominio della corona austriaca, rimanendoci fino al termine della prima guerra mondiale (1918). A partire da quest'ultimo evento inizi\u00f2 l'esodo di una parte consistente degli italiani e degli italofoni della Dalmazia, tra cui i traurini italiani, verso Zara, Lagosta, che vennero invece annesse al Regno d'Italia, e verso l'Italia stessa.\nIl trattato di Rapallo del 1920 assegn\u00f2 Tra\u00f9 al Regno dei Serbi, Croati e Sloveni, poi diventato Regno di Jugoslavia, con il nome ufficiale di \"Trogir\". Il 15 aprile 1941, dopo l'invasione della Jugoslavia, Tra\u00f9 fu occupata dal Regio Esercito italiano, venendo annessa un mese dopo al nuovo Governatorato della Dalmazia - divisione amministrativa del Regno d'Italia - come parte della provincia di Spalato. Dopo la seconda guerra mondiale Tra\u00f9 entr\u00f2 a far parte della Repubblica Socialista di Croazia, repubblica costitutiva della Repubblica Socialista Federale di Jugoslavia. Dalla dissoluzione della Jugoslavia (giugno 1991), Tra\u00f9 fa parte della Croazia indipendente. Tra le conseguenze, nei censimenti successivi si registr\u00f2 un limitato aumento del numero dei dalmati italiani presenti a Tra\u00f9 e nel resto della Dalmazia.\nGeografia fisica.\nTerritorio.\nTra\u00f9 \u00e8 situata in Dalmazia centrale lungo la costa adriatica, a circa a ovest da Spalato, nella parte nord-occidentale della baia dei Castelli, e a est da Sebenico e da Rogosnizza. A ovest la regione di Tra\u00f9, che occupa un'area complessiva di 250\u00a0km\u00b2, arriva fino a Castelli, di fronte al quale \u00e8 presente l'isola di Solta. Tra\u00f9 \u00e8 unita alla vicina isola di Bua per mezzo di un ponte girevole.\nLa linea di costa di Tra\u00f9, che si estende per 25\u00a0km e che \u00e8 caratterizzata dalla presenza di baie e calette, comprende anche i comuni di Seghetto, Bossoglina, e Cerchio. Tra\u00f9 \u00e8 attraversata dal fiume Jadro, corso d'acqua che fornisce d'acqua anche l'acquedotto di Diocleziano, antico acquedotto romano che si trova vicino alla citt\u00e0 di Spalato.\nClima.\nTra\u00f9 gode di un clima di tipo mediterraneo (Classificazione dei climi di K\u00f6ppen) particolarmente mite, con una bassa escursione tra le temperature massime e quelle minime. Le precipitazioni sono medie e sono equamente distribuite durante tutto l'anno.\nLe estati sono secche e calde, mentre gli inverni sono miti e raramente freddi. Le precipitazioni nevose sono molto rare. Febbraio e novembre sono i mesi pi\u00f9 umidi, con le precipitazioni annuali che si attestano mediamente a circa mm. Agosto \u00e8 il mese pi\u00f9 secco, con precipitazioni medie che si attestano a 34\u00a0mm. I mesi pi\u00f9 freddi sono gennaio e febbraio, con una temperatura media che si attesta a circa 9\u00a0\u00b0C. Agosto \u00e8 il mese pi\u00f9 caldo, con una temperatura media che si aggira intorno ai 28\u00a0\u00b0C.\nLe temperature invernali scendono quando soffia la bora, vento catabatico di provenienza est/nord-est che soffia con particolare intensit\u00e0 specialmente verso l'Alto e Medio Adriatico. I dati climatologici salienti di Tra\u00f9 sono:\nOrigine del nome.\nI nomi di \"Trogir\" e \"Tra\u00f9\" derivano entrambi dall'antico greco \"Tragurion\" (\"\u03a4\u03c1\u03b1\u03b3\u03bf\u03cd\u03c1\u03b9\u03bf\u03bd\"), la cui etimologia deriva a sua volta da \"tragos\", che significa \"caprone\". Similmente il nome della vicina isola di Bua deriva dall'antico greco \"voua\", che significa \"mandria di bovini\".\nStoria.\nEpoca antica.\nTra\u00f9 fu fondata sull'isola di Bua, dove \u00e8 si estende ancora parte del suo territorio comunale, nel III secolo a.C. da antichi Greci di origine dorica che provenivano dall'isola di Lissa e che a loro volta erano originari di \"Syrakousai\" (la moderna Siracusa). La rilevanza economica della vicina \"Salona\", importante emporio greco, di cui \"Tragurion\" rappresentava un suo semplice potenziamento, non fece mai decollare Tra\u00f9 da un punto da vista economico.\nDurante l'epoca romana \"Tragurium\" (nome latino di Tra\u00f9) si trasform\u00f2 in un importante porto anche grazie alla presenza di cave di marmo di qualit\u00e0 nelle vicinanze del citt\u00e0. L'\"oppidum\" di \"Tragurium\" inizi\u00f2 quindi a diventare un centro residenziale benestante, ricco di ville rustiche. L'imperatore Claudio vi install\u00f2 i suoi veterani benestanti, fermo restando che il centro abitato pi\u00f9 importante della zona rimase \"Salona\". \"Tragurium\" entr\u00f2 poi a far parte della provincia romana della \"Dalmatia\".\nEpoca medievale.\nDurante l'invasione della Dalmazia ad opera degli Slavi meridionali una parte degli abitanti di Salona, che fu duramente colpita, fugg\u00ec stabilendosi a \"Tragurium\". A partire dal IX secolo Tra\u00f9 inizi\u00f2 a pagare un tributo al Regno di Croazia e all'Impero bizantino. \nLa diocesi di Tra\u00f9 fu fondata nell'XI secolo, per poi venire abolita nel 1828, quando fu annessa all'arcidiocesi di Spalato-Macarsca. Nel 1107 la citt\u00e0 fu conquistata da re Colomanno d'Ungheria, che la ampli\u00f2 e ne fece un centro importante. Nel 1123 Tra\u00f9 fu conquistata dai saraceni, che la distrussero quasi completamente. Dal XII al XIII secolo Tra\u00f9 conobbe per\u00f2 una cospicua ricrescita economica, che fu facilitata grazie dai suoi commerci con la Repubblica di Venezia.\nNel 1242 re B\u00e9la IV d'Ungheria trov\u00f2 rifugio a Tra\u00f9 con la sua flotta, che fu attacca dai Mongoli. Tra il XIII e il XIV secolo molti duchi di Tra\u00f9, la cui carica era elettiva, appartennero alla famiglia \u0160ubi\u0107. Nel 1348 Mladen III \u0160ubi\u0107, come comprovato anche dalla sua lapide sepolcrale situata all'interno della cattedrale di San Lorenzo di Tra\u00f9, dove \u00e8 chiamato \"scudo dei croati\", fu uno dei membri pi\u00f9 importanti della famiglia \u0160ubi\u0107.\nIn lingua dalmatica, idioma romanzo (o, secondo alcuni studiosi, un gruppo di lingue romanze) derivato direttamente dal latino, Tra\u00f9 inizi\u00f2 a essere chiamata \"Tragur\". La lingua dalmatica, oggi estinta, era un tempo parlata un tempo lungo le coste della Dalmazia, dal golfo del Quarnaro ad Antivari. La lingua dalmatica \u00e8 stata suddivisa tradizionalmente in due varianti principali, determinate in base soprattutto alla documentazione storica disponibile: il \"dalmatico settentrionale\" o \"veglioto\", cos\u00ec chiamato perch\u00e9 proprio dell'isola di Veglia, e il \"dalmatico meridionale\" o \"raguseo\", per il quale esistono attestazioni antiche relative a documenti e memorie della Repubblica di Ragusa, che era parlato anche a Tra\u00f9. Il dalmatico settentrionale si \u00e8 estinto il 10 giugno 1898, con la morte del suo ultimo locutore, Tuone Udaina, mentre il dialetto meridionale si \u00e8 estinto tra il XIV e il XV secolo.\nDopo la guerra di Chioggia tra la Repubblica di Genova e la Repubblica di Venezia (1378 - 1381), Tra\u00f9 strinse un'alleanza con la citt\u00e0 dalmata di Zara contro Venezia. Il \"casus belli\" fu il fatto che Venezia decise proteggere meglio militarmente Chioggia, a partire dal 1412, con l'obiettivo di fare di Sebenico un importante punto di snodo del monopolio del sale, il cui traffico partiva proprio da Chioggia dirigendosi in tutto il Mare Adriatico.\nEpoca veneziana.\nNel 1420 Tra\u00f9 fu annessa ufficialmente dalla Repubblica di Venezia, rimanendo nei suoi domini marittimi, chiamati \"Stato da Mar\", per oltre tre secoli e mezzo, durante i quali il nome pi\u00f9 diffuso con cui era conosciuta la citt\u00e0 divent\u00f2 l'italiano \"Tra\u00f9\", diventando una delle pi\u00f9 importanti citt\u00e0 della regione.\nGradualmente l'economia di Tra\u00f9 divent\u00f2 sempre di pi\u00f9 florida, e la presenza architettonica a artistica di stile veneziano divenne sempre pi\u00f9 diffusa. Dopo la conquista di Tra\u00f9, la Repubblica di Venezia incaric\u00f2 Pietro Loredan, capitano generale in Golfo, di munire la citt\u00e0 di nuove e pi\u00f9 potenti fortificazioni.\nNel 1437 fu costruito su progetto dall'ingegnere della Repubblica di Venezia Lorenzo Pincino il castello principale di Tra\u00f9, chiamato poi Castello del Camerlengo, che sostitu\u00ec la \"Torre della Catena\" (cos\u00ec detta perch\u00e9 chiudeva l'accesso alle navi con una catena tirata sul mare) nel ruolo di avamposto militare principale della citt\u00e0. \nSul torrione principale venne collocato un pregevole bassorilievo in marmo con scolpito un Leone di San Marco, tuttora in loco, bench\u00e9 danneggiato. Intorno al 1650 venne ritrovata nella biblioteca del palazzo Cippico di Tra\u00f9 una trascrizione del XV secolo del \"Satyricon\" di Petronio, contenente l'intero libro XV che comprendeva la celeberrima \"Cena Trimalchionis\" (\"La cena di Trimalcione\"). La dominazione veneziana termin\u00f2 nel 1797, con la caduta della Repubblica di Venezia.\nEpoca austriaca.\nNel 1797, dopo la caduta della Repubblica di Venezia, il trattato di Campoformio, firmato il 17 ottobre dello stesso anno da Napoleone Bonaparte e dall'Arciducato d'Austria, decret\u00f2 l'annessione degli ex territori dell'ex repubblica veneta, e con essi Tra\u00f9, all'Arciducato asburgico. Tra\u00f9 entr\u00f2 poi a far parte nel 1806, rimanendoci fino al 1809, del Regno d'Italia napoleonico, per poi passare sotto diretto controllo della Francia metropolitana inquadrata nelle Province illiriche, governatorato francese costituente un'exclave della Madre Patria, rimanendoci dal 1809 al 1813. \nDopo la caduta di Napoleone, a seguito del congresso di Vienna (1814-1815) la Dalmazia venne annessa all'Impero austriaco, Stato nato dall'evoluzione dell'Arciducato d'Austria, rimanendoci fino al termine della prima guerra mondiale (1918). L'intera regione divenne quindi un territorio della Corona, col nome di Regno di Dalmazia.\nA seguito delle riforme promosse dal imperatore e re Francesco Giuseppe I nel 1860/1861 (il Diploma di ottobre del 1860 e la Patente di febbraio del 1861) fu stabilito che il Regno di Dalmazia avrebbe avuto una propria rappresentanza, chiamata \"Dieta\" (in croato \"Sabor\"), con sede a Zara. La Dalmazia divent\u00f2 formalmente un regno, governato da un rappresentante di nomina imperiale (Governatore) e da un'\u00e9lite locale bilingue (croata e italiana). Da questo evento inizi\u00f2 il declino della lingua italiana a Tra\u00f9 come nel resto della Dalmazia. All'inizio delle guerre napoleoniche, secondo un'ipotesi del linguista Matteo Bartoli basata su sue personali congetture l'italiano sarebbe stato un idioma parlato come prima lingua da circa il 33% della popolazione dalmata, ma alle prime verifiche censuarie la percentuale rilevata sul campo risult\u00f2 molto minore, oscillando nei decenni fra il 12,5% (1865) e il 2,7% (1910).\nA seguito dei moti del 1848 e della crescita del movimento romantico nazionalista, in Dalmazia apparvero due fazioni politiche. La prima, filo-croata e detta \"unionista\" o dei \"puntari\", che si riconosceva nel Partito Popolare (o Nazionale) e nel Partito dei Diritti (nato anni dopo il primo) e che sosteneva l'unificazione della Dalmazia con il Regno di Croazia-Slavonia, che era invece sotto l'amministrazione ungherese. Nel frattempo l'Impero austriaco si era trasformato in \"Impero austro-ungarico\", entit\u00e0 statale che nacque nel 1867 grazie al cosiddetto \"Ausgleich\", ovvero a un compromesso tra la nobilt\u00e0 ungherese e la monarchia asburgica inteso a riformare l'Impero austriaco.\nLa seconda fazione era costituita invece dal Partito Autonomista, guidato da autorevoli esponenti delle famiglie cittadine italiane e italofile. Gli autonomisti governarono Tra\u00f9 fino al 1887, grazie soprattutto ad una legge elettorale che favoriva le classi pi\u00f9 abbienti e istruite, cui tradizionalmente appartenevano gli italiani di Dalmazia.\nCome conseguenza della terza guerra d'indipendenza italiana (1866), che port\u00f2 all'annessione del Veneto al Regno d'Italia, l'amministrazione imperiale austriaca, per tutta la seconda met\u00e0 del XIX secolo, aument\u00f2 le ingerenze sulla gestione politica del territorio per attenuare l'influenza del gruppo etnico italiano temendone le correnti irredentiste.\nDurante la riunione del consiglio dei ministri del 12 novembre 1866 l'imperatore Francesco Giuseppe I d'Austria tracci\u00f2 un progetto di ampio respiro mirante alla \"germanizzazione o slavizzazione\" dell'aree dell'impero con presenza italiana:\nI prodromi a questa decisione si ebbero dopo la seconda guerra d'indipendenza italiana, da cui consegu\u00ec l'incorporazione della Lombardia al nascituro Stato italiano (1859). In seguito a questo evento il governo austriaco favor\u00ec il formarsi di una coscienza nazionale croata, allo scopo di contrastare l'Irredentismo italiano. La presa di coscienza dell'identit\u00e0 croata e il gi\u00e0 crescente afflusso di croati verso la costa e le isole fecero regredire ulteriormente l'uso della lingua italiana, che pur conserv\u00f2 notevole prestigio per tutto il periodo austriaco ed ebbe un certo suo rilievo a Tra\u00f9 fino alla fine della seconda guerra mondiale.\nNel 1909 la lingua italiana venne vietata in tutti gli edifici uffici pubblici.\nAnnessione alla Jugoslavia.\nDopo la prima guerra mondiale le truppe italiane del Regio Esercito occuparono militarmente la parte della Dalmazia promessa all'Italia dal Patto di Londra (26 aprile 1915), che venne stipulato tra il governo italiano e i rappresentanti della Triplice Intesa, con cui l'Italia si impegn\u00f2 a scendere in guerra contro gli Imperi Centrali in cambio di cospicui compensi territoriali.. \nIl 23 settembre 1919 venne architettato dal trentaduenne conte Nino Fanfogna - discendente dell'ultimo podest\u00e0 italiano - un tentativo di annessione \"manu militari\" di Tra\u00f9 al Regno d'Italia, sulla falsariga della dannunziana Impresa di Fiume. La sollevazione naufrag\u00f2 in poche ore.\nIl mancato accordo sul confine italo-jugoslavo a Versailles (1919) fu seguito dal trattato di Rapallo del 1920, col quale cui si assegn\u00f2 la quasi totalit\u00e0 della Dalmazia (compresa Tra\u00f9) al Regno dei Serbi, Croati e Sloveni, poi diventato Regno di Jugoslavia. Il nome ufficiale della citt\u00e0 - precedentemente bilingue \"Trogir / Tra\u00f9\" - divenne quindi il solo croato \"Trogir\".\nFra gli italiani che abbandoneranno Tra\u00f9 tra questo periodo e le successive vicende belliche degli anni '40, ci furono alcune famiglie note in citt\u00e0 come i Nutrizio, Dudan, Canzia, Lubin, Del Bianco, Vosilla, Marini ed altre. In particolare \u00e8 da ricordare la neonata Maria Carmen Nutrizio, figlia del farmacista di Tra\u00f9 e di una Luxardo della nota famiglia produttrice del Maraschino di Zara, che diverr\u00e0 poi celebre come creatrice di moda col nome di Mila Sch\u00f6n. Assieme a lei part\u00ec anche il fratello decenne Nino Nutrizio, anni dopo fondatore del quotidiano \"La Notte\" di Milano.\nCol trattato di Rapallo si previde che i dalmati italiani rimasti in loco\u00a0\u2013 diverse migliaia concentrati prevalentemente a Veglia, Sebenico, Spalato, Tra\u00f9, Ragusa e in alcune isole\u00a0\u2013 potessero richiedere la cittadinanza italiana rinunciando a quella jugoslava, mantenendo il diritto di utilizzo della propria lingua materna. \nLe istituzioni scolastiche italiane vennero ulteriormente ridotte, ma la comunit\u00e0 italiana residua riusc\u00ec comunque a sopravvivere culturalmente. Con il passare degli anni, a Tra\u00f9, complice la politica intrapresa dal governo jugoslavo, si acu\u00ec all'estremo la tensione fra l'elemento italiano e la maggioranza croata. L'avvento del fascismo in Italia e le sue rivendicazioni irredentiste scatenarono poi dure reazioni sulla costa dalmata contro le vestigia veneziane. Il motto degli irredentisti italiani giuliani e dalmati era infatti:\nCi\u00f2 fu causa della distruzione o rimozione di otto leoni di San Marco dal centro storico nei primi di dicembre del 1932 da militanti del Sokol, movimento politico promotore del panslavismo, il che caus\u00f2 le vibranti condanne degli intellettuali croati.\nTra i Leoni di San Marco pi\u00f9 celebri, venne completamente distrutto un bassorilievo cinquecentesco di Nicol\u00f2 Fiorentino e Andrea Alessi del 1471, che aveva la forma di un leone andante e campeggiava all'interno della Loggia Pubblica di Tra\u00f9. I resti di tali vestigia sono oggi conservati nel museo cittadino e nell'ex convento di San Domenico.\nAnnessione all'Italia.\nIl 15 aprile 1941, dopo l'invasione della Jugoslavia, Tra\u00f9 fu occupata dal Regio Esercito italiano. Un mese dopo, in occasione della firma del Trattato di Roma (18 maggio 1941) e che comprendeva anche le clausole che istituivano lo Stato Indipendente di Croazia, Tra\u00f9 venne annessa al neonato Governatorato della Dalmazia, divisione amministrativa del Regno d'Italia.. Tra\u00f9 divenne subito importante per le operazioni di guerra. In particolare, l'idroscalo di Tra\u00f9 divent\u00f2 sede della 143\u00aa e della 183\u00aa Squadriglia idrovolanti, che utilizzavano dei CANT Z.501, della Regia Aeronautica italiana.\nTra\u00f9 venne inserita nella provincia di Spalato. La provincia di Spalato, che fu ufficialmente istituita il 20 maggio 1941, due giorni la costituzione del Governatorato della Dalmazia, comprendeva, oltre alla citt\u00e0 di Spalato, la limitrofa cittadina di Tra\u00f9, oltre alle isole di Solta (amministrata dall'unico comune di Solta), Lissa (comprendenti i comuni di Lissa e Comisa), Curzola (con i comuni di Curzola, Blatta, Lombarda, Smoquizza e Vallegrande), Lagosta (amministrata dall'unico comune di Lagosta), Cazza (amministrativamente appartenente al comune di Lagosta), Pelagosa (amministrata dall'unico comune di Comisa) e Meleda (amministrata dall'unico comune di Meleda).\nNei territori annessi al Governatorato della Dalmazia - ad esclusione quindi delle aree gi\u00e0 facenti parte del Regno d'Italia - vivevano abitanti totali, di cui italiani (compres, serbi e croati. \nCon la caduta del fascismo (25 luglio 1943), il personale amministrativo del Governatorato della Dalmazia, giunto dalla penisola italiana nel 1941, nonch\u00e9 le organizzazioni politiche italiane, iniziarono a sfollare dai loro uffici. Al proclama Badoglio dell'8 settembre 1943, che segn\u00f2 l'entrata in vigore dell'armistizio di Cassibile, con il quale il Regno d'Italia cess\u00f2 le ostilit\u00e0 verso gli Alleati durante la seconda guerra mondiale e l'inizio di fatto della resistenza italiana contro il nazifascismo, segu\u00ec la soppressione, il 19 agosto 1943, del Governatorato della Dalmazia.\nIn questi frangenti, Tra\u00f9 venne occupata dalle truppe dell'Esercito Popolare di Liberazione della Jugoslavia di Josip Broz Tito, con centinaia di persone che si arruolarono volontarie tra i partigiani. Poco dopo, superata una vana resistenza, i partigiani furono costretti a ritirarsi a causa dell'avanzata della \"Wehrmacht\", con i tedeschi che posero poi Tra\u00f9 sotto l'autorit\u00e0 dello Stato Indipendente di Croazia. La citt\u00e0 fu quindi occupata dai tedeschi e dagli ustascia croati fino a quando i partigiani di Tito, nel 1944, la liberarono definitivamente.\nIl ritorno alla Jugoslavia.\nDopo la seconda guerra mondiale Tra\u00f9 entr\u00f2 a far parte della Repubblica Socialista di Croazia, uno degli Stati federati costituenti la nuova Repubblica Socialista Federale di Jugoslavia di Tito, per i successivi 40 anni. Durante il periodo socialista la citt\u00e0 conobbe un importante boom economico e demografico, con la fondazione di decine di nuove fabbriche e aziende e con la popolazione della citt\u00e0 che quasi triplic\u00f2 tra il 1945 e il 1991. Nel 1977 il centro storico di Tra\u00f9 \u00e8 entrato a far parte della lista dei patrimoni dell'Umanit\u00e0 dell'UNESCO.\nL'appartenenza alla Croazia.\nDopo l'inizio della guerra d'indipendenza croata, che \u00e8 datato giugno 1991, Tra\u00f9 \u00e8 entrata a far parte della moderna Croazia, Stato che ottenne il riconoscimento internazionale nel 1992, quando fece il suo ingresso nell'ONU. Tra\u00f9 fu coinvolta, come tutta la Dalmazia, dalle guerre jugoslave, che scoppiarono nel marzo del 1991 con la guerra d'indipendenza slovena e che portarono infine, con la perdita anche della Bosnia ed Erzegovina, alla formale dissoluzione della Jugoslavia (1992). Tra\u00f9, a causa della guerra, sub\u00ec ingenti danni, che ebbero i prodromi con la guerra d'indipendenza croata.\nNegli anni successivi alla fine della guerra la citt\u00e0 conobbe una forte e duratura recessione economica, seguita da un discreto sviluppo negli anni Settanta e Ottanta. Solo dal XXI secolo Tra\u00f9, come tutta la Dalmazia, ha per\u00f2 ritrovato un buon dinamismo economico e produttivo, soprattutto grazie al turismo, che \u00e8 in costante crescita. Dall'essere solamente un nodo di transizione del traffico turistico, Tra\u00f9 \u00e8 diventata una delle destinazioni principali della Dalmazia, soprattutto grazie al suo notevolissimo patrimonio artistico e culturale. A questo si sono aggiunti i turisti che navigano il Mar Adriatico con piccole imbarcazioni, che hanno preso Tra\u00f9 come una delle proprie destinazioni. Per questi ultimi \u00e8 stato ampliato il porto di Tra\u00f9, che dopo i lavori ha raggiunto una capacit\u00e0 massima di 500 imbarcazioni. Come conseguenza, a Tra\u00f9, sono stati edificati nuovi hotel e resort.\nDopo la dissoluzione della Jugoslavia c'\u00e8 stato un piccolo aumento del numero dei dalmati italiani presenti a Tra\u00f9 e nel resto della Dalmazia.\nMonumenti e luoghi d'interesse.\nTra\u00f9 ha una storia che dura da pi\u00f9 di due millenni. La sua cultura artistica, nonch\u00e9 la sua architettonica e la sua urbanistica sono state influenzate dagli antichi Greci, dagli antichi Romani e dalla dominazione della Repubblica di Venezia. Il centro storico di Tra\u00f9 possiede una concentrazione particolarmente elevata di palazzi, chiese e torri. Degna di nota, fuori dal centro abitato principale, una fortezza situata sull'isola di Bua.\nTra\u00f9 possiede un vasto esempio di costruzioni architettura romanico-gotiche. La parte pi\u00f9 antica dell'abitato, da un punto di vista architettonico, risale all'epoca medievale. Quest'ultimo \u00e8 contornato da mura, piccole fortezze e torri, a cui si aggiungono, pi\u00f9 esternamente, palazzi e dimore romaniche, gotiche, rinascimentali e barocche. La pi\u00f9 importante chiesa di Tra\u00f9 \u00e8 la cattedrale di San Lorenzo, il cui portale principale \u00e8 stato realizzato da Mastro Radovan. Essa \u00e8 il pi\u00f9 importante edificio religioso di stile romanico-gotico della Croazia.\nIl centro storico di Tra\u00f9 \u00e8 stato inserito nella lista dei patrimoni dell'umanit\u00e0 dell'UNESCO:\nSociet\u00e0.\nEtnie e minoranze straniere.\nSecondo il censimento ufficiale croato del 2011 la citt\u00e0 \u00e8 in prevalenza abitata da croati (96,99%), seguiti da altre etnie con un numero percentuali trascurabili: serbi (0,70%), albanesi (0,58%), bosniaci (0,38%), turchi (0,12%), oltre che una minima minoranza italiana autoctona (0,08%).\nLa presenza autoctona di italiani.\nSecondo il linguista Matteo Bartoli, all'inizio delle guerre napoleoniche (1803), l'italiano era l'idioma parlato come prima lingua da circa il 33% della popolazione dalmata. Secondo il censimento austriaco del 1865 la percentuale dei dalmati italiani raggiungeva il 12,5% del totale nella regione.\nSecondo i successivi censimenti austriaci a Tra\u00f9, nel 1880 si contavano italofoni su abitanti, il 62,64% della popolazione. Negli anni successivi diminuirono bruscamente, tanto che nel 1890 gli italofoni erano solo 171, mentre nel censimento del 1900 se ne registrarono 170. Dopo la prima guerra mondiale e l'annessione della citt\u00e0 al Regno di Jugoslavia, inizi\u00f2 l'esodo di gran parte della popolazione di madrelingua italiana, soprattutto verso Zara e Lagosta. La presenza italiana \u00e8 scomparsa quasi completamente dopo la seconda guerra mondiale in seguito all'esodo giuliano dalmata.&lt;br&gt; \nOggi a Tra\u00f9, secondo il censimento ufficiale croato del 2011, \u00e8 presente una piccola comunit\u00e0 italiana composta da 10 traurini, lo 0,08% della popolazione.\nLingue e dialetti.\nLa madrelingua pi\u00f9 diffusa \u00e8 il croato, che \u00e8 parlato dall'98,2% della popolazione, seguono poi altre lingue che raggiungono complessivamente l'1,5%. Lo 0,3% della popolazione non dichiara nessuna madrelingua.\nReligione.\nA Tra\u00f9 i cattolici sono il 92,6% della popolazione, seguono poi altre religioni che raggiungono complessivamente una percentuale il 7%, mentre lo 0,4% della popolazione non professa nessuna religione.\nGeografia antropica.\nUrbanistica.\nIl comune di Tra\u00f9 sorge, oltre che sulla terraferma, anche sull'isola di Bua (\"\u010ciovo\"), che \u00e8 collegata al continente per mezzo di un ponte girevole. Detta anche la \"piccola Venezia\", Tra\u00f9 \u00e8 un piccolo gioiello che conserva numerosi edifici medievali di impronta veneziana.\nIl centro storico di Tra\u00f9, che risale quasi interamente al XIII secolo e che comprende pi\u00f9 di dieci chiese storiche, ha nella cattedrale romanica di San Lorenzo il suo punto di maggiore interesse urbanistico.\nAltri monumenti notevoli da un punto di vista urbanistico, vista al loro posizione, sono la Loggia pubblica (1308), il castello del Camerlengo (1420-1437), il Maschio di San Marco, la torre dell'Orologio, il palazzo dei Cippico, la chiesa di San Domenico, la chiesa di San Nicola con annesso il monastero delle benedettine, la porta di Terraferma, la porta Marina e, a fianco, la loggia della Pescheria.\nIl lungomare deve la sua particolarit\u00e0 alla contrapposizione tra le storiche architetture delle abitazioni che vi si affacciano, e la presenza di moderne barche e di yacht di lusso, che sono anche ormeggiati nel porto di Tra\u00f9.\nSuddivisioni amministrative.\nIl comune di Tra\u00f9 \u00e8 diviso in nove insediamenti (\"naselja\") di seguito elencati. Tra parentesi il nome in lingua italiana, a volte desueto.\nEconomia.\nL'economia di Tra\u00f9 \u00e8 basata sul settore primario con una percentuale del 3,6%, sul settore secondario con una percentuale del 29,8% e sul settore terziario con una percentuale del 66,6%. Fino alla fine della seconda guerra mondiale l'attivit\u00e0 principale a Tra\u00f9 era l'agricoltura, che si svolgeva soprattutto nelle pianure fertili intorno alla citt\u00e0, e la pesca. A partire dal secondo dopoguerra l'economia di Tra\u00f9 \u00e8 virata verso l'industria e il turismo, con la prima che si \u00e8 notevolmente ridimensionata dopo la dissoluzione della Jugoslavia (1992).\nIl turismo \u00e8 la maggior fonte di sostentamento della citt\u00e0, che fornisce il 50% delle entrate finanziarie del comune. Tra\u00f9 possiede un'importante struttura ricettiva turistica con oltre posti letto distribuiti negli alberghi e nelle abitazioni private. Il porto di Tra\u00f9 \u00e8 uno dei porti croati che ha conosciuto la maggiore espansione negli ultimi anni, con il suo traffico crocieristico e di imbarcazioni da diporto che \u00e8 cresciuto costantemente.\nL'altra attivit\u00e0 importante da un punto di vista economico, per Tra\u00f9, \u00e8 quella della cantieristica navale con la presenza di una rilevante industria che \u00e8 nata all'inizio del XX secolo e che \u00e8 stata in grado di varare, dall'anno dell'indipendenza della Croazia (1991), oltre 90 imbarcazioni, alcune delle quali hanno una stazza lorda di oltre tonnellate.\nInfrastrutture e trasporti.\nTra\u00f9 non possiede un aeroporto. Quello pi\u00f9 vicino alla citt\u00e0 \u00e8 l'aeroporto di Spalato-Castelli, che si trova a sei chilometri da Tra\u00f9, a cui \u00e8 collegato da linee di autobus extraurbane. Come gi\u00e0 accennato, a Tra\u00f9 sono presenti due baie che sono adibite ad attracco di piccole e medie imbarcazioni.\nL'infrastruttura viaria pi\u00f9 importante che attraversa Tra\u00f9 \u00e8 la strada Maestra Adriatica, via di comunicazione che costeggia buona parte della costa orientale del Mare Adriatico e che appartiene alla strada europea E65. Nel 2005 sono stati ultimati i lavori di prolungamento dell'autostrada A1 croata, che ha permesso il collegamento autostradale diretto di Tra\u00f9 con Zagabria.\nSport.\nLe due squadre sportive principali di Tra\u00f9 sono la societ\u00e0 calcistica HNK Trogir e la societ\u00e0 di pallacanestro KK Trogir."}
{"id": "28369", "revid": "122047367", "url": "https://it.wikipedia.org/wiki?curid=28369", "title": "Matrice unimodulare", "text": "In matematica, una matrice unimodulare \u00e8 una matrice quadrata con valori interi avente determinante 0, +1 o -1.\nMatrice totalmente unimodulare.\nUna matrice totalmente unimodulare \u00e8 una matrice (non necessariamente quadrata) per la quale anche ogni minore non singolare \u00e8 unimodulare. Ne consegue che ogni suo elemento vale 0, +1 o -1.\nUn programma intero nel quale la matrice dei vincoli \u00e8 totalmente unimodulare pu\u00f2 essere risolto efficientemente, in quanto il suo rilassamento LP porta a soluzioni intere.\nCondizioni sufficienti per la totale unimodularit\u00e0.\nCondizioni sufficienti ma non necessarie perch\u00e9 una matrice risulti totalmente unimodulare sono:\nSia \"A\" una matrice \"m x n\", le cui righe siano partizionabili in due insiemi disgiunti \"B\" e \"C\", con le seguenti propriet\u00e0:\nQuindi ogni minore di \"A\" vale 0, +1 o -1.\nEsempio.\nUn esempio di una matrice totalmente unimodulare \u00e8 il seguente:\nEssa costituisce la matrice dei vincoli della formulazione di programmazione lineare (senza vincoli di capacit\u00e0) del problema del massimo flusso sulla seguente rete:\nLa precedente matrice \"A\" ha le seguenti propriet\u00e0:\nQueste propriet\u00e0 sono sufficienti per aver una matrice totalmente unimodulare (ma non sono propriet\u00e0 necessarie). Ogni problema di flusso di rete comporta una matrice dei vincoli con le propriet\u00e0 precedenti (e per questo motivo ogni problema di flusso di rete con capacit\u00e0 intere limitate possiede una soluzione ottimale intera)."}
{"id": "28373", "revid": "322321", "url": "https://it.wikipedia.org/wiki?curid=28373", "title": "Canepina", "text": "Canepina \u00e8 un comune italiano di abitanti della provincia di Viterbo nel Lazio. Dista dal capoluogo circa 13\u00a0km.\nIl nome \"Canepina\" deriva dalla parola canapa: non a caso, ancora nel XVII secolo, il paese era soltanto una vasta piantagione di canapa. Da qui nacque il nome \"Canapina\" poi divenuto nel secolo successivo \"Canepina\".\nGeografia fisica.\nTerritorio.\nCanepina si trova sul lato meridionale del Monte Cimino, la vetta pi\u00f9 alta dei Cimini.\nIl territorio \u00e8 caratterizzato da un andamento collinare-montuoso. Il suolo \u00e8 prevalentemente ricoperto da coltivazioni di castagno da frutto, anche se non mancano le coltivazioni di nocciole e di olivi. Altra caratteristica del territorio \u00e8 la presenza di molti corsi d'acqua, tra cui si ricorda il fosso Ripa, che attraversa tutto il paese passando sotto le strade comunali.\nGran parte delle vie della citt\u00e0 \u00e8 pavimentata con lastre di rocce basaltiche.\nStoria.\nIntorno alla met\u00e0 dell'XI secolo, la potente famiglia dei Prefetti di Vico, fa costruire nella zona un castello su un'altura, un dirupo allora inaccessibile, per vigilare, specialmente con la sua torre d'oriente, sulla piana del Tevere, da dove si temevano attacchi offensivi. Intorno, isolati, vivevano accampati ai margini della intricata Selva Cimina, pastori e contadini. Nel 1154 il castello viene acquistato, da Adriano IV divenendo cos\u00ec patrimonio di S. Pietro. Il terreno ricco di acque, che scorrevano in ruscelli e si diramavano anche in una moltitudine di rivoli, favoriva la coltivazione della canapa. Dal 1174 Canepina e il suo castello passarono sotto il dominio di Viterbo, che li don\u00f3 nel 1332 alla Santa Sede. Nel 1544 il castello entr\u00f3 a far parte del nuovo stato, che Paolo III aveva creato sette anni prima e vi rimase fino al 1649.\nIl 5 giugno 1944 Canepina sub\u00ec un bombardamento aereo dalle forze alleate intente a bloccare i tedeschi in ritirata, ma gli americani sbagliarono bersaglio e colpirono il centro abitato invece che un ponte; morirono 115 persone.\nMonumenti e luoghi d'interesse.\nAree archeologiche.\nNella valle del Rio Francina, nei pressi del fiume Arcella, \u00e8 presente un antico Santuario delle Acque, risalente al I-II sec. d.C., costituito da tre grossi massi di roccia vulcanica, dedicato alla Bona Dea.\nSociet\u00e0.\nLingue e dialetti.\nIl dialetto parlato nel territorio del comune \u00e8 il canepinese, dialetto piuttosto particolare, dal quale \u00e8 nato nel 2014 il Vocabolario del dialetto canepinese.\nCultura.\nCucina.\nLe specialit\u00e0 culinarie tipiche della zona sono i \"maccheroni canepinesi\" e i ceciliani. Negli anni '90 invalse l'usanza di denominare i maccheroni come \"fieno\", ma tale appellativo \u00e8 da ritenersi moderno e contaminante la denominazione originaria.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 237 imprese operanti nel territorio comunale, che rappresentavano l'1,01% del totale provinciale (23.371 imprese attive), hanno occupato 383 addetti, lo 0,64% del dato provinciale (59.399 addetti); in media, ogni impresa nel 2015 ha occupato una persona (1,62).\nArtigianato.\nTra le attivit\u00e0 economiche pi\u00f9 tradizionali vi sono quelle artigianali, come l'arte del legno, finalizzata al settore dell'arredamento, e in particolar modo alla produzione di botti di legno di castagno, pasta fatta a mano fieno canepinese e ciciliani al ferro.\nInfrastrutture e trasporti.\nFerrovie.\nCanepina non ha una stazione ferroviaria propria (Vallerano-Canepina) sulla ferrovia in concessione Roma-Civita Castellana-Viterbo. La stazione si trova ai piedi del paese di Vallerano, quindi a una distanza dal centro abitato di 3 chilometri in linea d'aria. Inoltre il paese \u00e8 collegato alle zone limitrofe con bus regionali.\nStrade.\nCanepina \u00e8 collegata tramite la strada provinciale 25 \"Canepinese\", a Vallerano e Vignanello e attraverso la strada provinciale 1 \"Cimina\" a Viterbo.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, quando venne istituita la provincia di Viterbo, Canepina pass\u00f2 dalla provincia di Roma a quella di Viterbo.\nAltre informazioni amministrative.\nCanepina fa parte della Comunit\u00e0 Montana Cimini.\nSport.\nCalcio.\nLa squadra di calcio del paese \u00e8 l'A.S.D. Canepinese che milita nel girone A di Prima Categoria laziale."}
{"id": "28374", "revid": "599013", "url": "https://it.wikipedia.org/wiki?curid=28374", "title": "Shard (videogiochi)", "text": "Uno shard \u00e8 un'istanza di un mondo, un regno o un'area di un gioco multiplayer online (MMOG) o in un server di un gioco di ruolo (\"MMORPG\"). \nIl termine \"shard\", letteralmente, frammento, si riferisce al filmato introduttivo di \"Ultima Online\", nel quale si mostra come i vari mondi paralleli, i diversi server su cui i giocatori possono creare il loro alter ego, si sarebbero originati dalla rottura della Gemma dell'Immortalit\u00e0 di Mondain, un artefatto contenente una copia esatta del mondo di Sosaria. Il termine \u00e8 quindi spesso associato soprattutto a Ultima Online, ma anche a \"Neverwinter Nights\" e pi\u00f9 raramente ad altri MMORPG.\nUno \"shard\" \u00e8 un termine che indica anche un server, di solito gratuito, su cui poter giocare rispetto a quello originale e a pagamento. Questo pu\u00f2 avvenire grazie a programmatori, i quali, analizzando i pacchetti inviati dal client di gioco, sono in grado di ricostruire l'interfaccia server. Un esempio \u00e8 \"eAthena\", emulatore di Ragnar\u01ebk scritto in C.\nIn alcuni casi i software necessari per creare gli shard sono anche forniti da hacker, i quali riescono a procurarsi una copia del software server originale. Esempi sono \"Lineage II\", \"Ragnar\u01ebk\", \"ROSE\", giochi online a pagamento che hanno a disposizione migliaia di server gratuiti grazie a software in grado di emulare le funzioni dei server originali, come MaNGOS per \"World of Warcraft\", osiRose per \"R.O.S.E.\", L2J per \"Lineage II\" e cos\u00ec via."}
{"id": "28375", "revid": "15756", "url": "https://it.wikipedia.org/wiki?curid=28375", "title": "Caprarola", "text": "Caprarola \u00e8 un comune italiano di abitanti della provincia di Viterbo nel Lazio.\nVanta il marchio di qualit\u00e0 turistico-ambientale \"Bandiera arancione\", conferito dal Touring Club Italiano.\nGeografia fisica.\nTerritorio.\nCaprarola si trova nel versante sud dei Monti Cimini ad est rispetto al Lago di Vico, arroccata su uno sperone tufaceo \u00e8 posta tra le vie consolari, ora strade statali, Cassia e Flaminia. Sul territorio comunale si erge il monte Fogliano. Per la bellezza dei luoghi \u00e8 stata oggetto nel 1995 di studi della Scuola di Architettura del Principe Carlo d'Inghilterra.\nClima.\nClassificazione climatica: zona E, 2343 GR/G\nStoria.\nPur essendo immersa nell'antico territorio etrusco, Caprarola getta le sue radici in epoca molto pi\u00f9 recente, in particolare, si hanno le prime notizie dell'esistenza di insediamenti stabili intorno all'XI secolo, questo, come avvenne anche per Ronciglione, a causa dei Monti Cimini anticamente chiamati \"selva Cimina\" e considerati territorio impervio e impenetrabile.\nDurante il medioevo fu contesa da diverse famiglie feudatarie, nel 1275 si hanno prove che fosse sotto gli Orsini, ma per poco tempo, il potere pass\u00f2 infatti in breve tempo ai Prefetti di Vico. Dal 1370, inizi\u00f2 una lotta per il controllo di queste zone tra i Prefetti di Vico e i Conti d'Anguillara. Nel 1435 cadde sotto la giurisdizione della Santa Sede.\nCinque anni pi\u00f9 tardi, nel 1440, il feudo venne acquistato dal conte Everso dell'Anguillara ed a tale famiglia rimase fino al 1465, anno in cui il Pontefice Paolo II confisc\u00f2 tutti i loro beni. Verso la fine del XV secolo, Caprarola venne affidata in vicariato ai Riario-Della Rovere, sotto il cui governo il paese cominci\u00f2 a rifiorire ed a popolarsi.\nFu quindi nel XVI secolo che conobbe il massimo splendore, quando i Farnese, con la nomina a Papa Paolo III del cardinale Alessandro Farnese, e con la costituzione del Ducato di Castro, estesero notevolmente il proprio dominio costruendo fastose ville e castelli. A Caprarola fu costruita la residenza pi\u00f9 rappresentativa del livello di ricchezza e di potenza che questa nobile famiglia raggiunse, il Palazzo Farnese di Caprarola.\nDurante la seconda guerra mondiale, nel periodo successivo all'8 settembre 1943 e all'occupazione tedesca, trovano rifugio nel paese i 24 componenti della famiglia ebrea romana dei Veneziano. Ospiti della famiglia Brunetti, i Veneziano poterono godere per otto mesi della solidariet\u00e0 di numerosi abitanti e delle autorit\u00e0 locali fino alla Liberazione. Il 27 gennaio 2005 ai coniugi Roberto e Maria Brunetti \u00e8 stata per questo conferita l'alta onorificenza di giusti tra le nazioni dall'Istituto Yad Vashem di Gerusalemme.\nMonumenti e luoghi d'interesse.\nCaprarola rappresenta uno degli esempi urbanistici pi\u00f9 significativi del '500. L'antico borgo medievale venne squarciato per far passare una spettacolare via dritta che dai piedi della collina sale scavalcando burroni, in parte riempiti e in parte superati con 2 ponti fino a raggiungere il piazzale antistante l'imponente Palazzo Farnese.\nArchitetture civili.\nSi tratta di uno dei pi\u00f9 importanti palazzi dell'architettura rinascimentale-manierista. Fu edificato nel XVI secolo su progetto di Jacopo Barozzi da Vignola sulla basi di una precedente fortificazione a pianta pentagonale ideata da Antonio da Sangallo il Giovane, di cui il Vignola mantenne il perimetro esterno.\nIl primo incarico per la progettazione venne affidato dal cardinale Alessandro Farnese al Sangallo, ma appena realizzata la base pentagonale con 5 bastioni angolari, i lavori vennero sospesi poich\u00e9 il cardinale venne eletto papa Paolo III. Fu il nipote Alessandro juniore a riprendere i lavori affidando la realizzazione al Vignola il quale convert\u00ec l'austero progetto di una fortezza in una meravigliosa villa pentagonale a cui lavorarono i nomi pi\u00f9 illustri di quel periodo.\nAltro.\nFontana del XV secolo, edificata su commissione dei Riario-Della Rovere.\nAree naturali.\nDi grande interesse naturalistico, posizionato ad ovest di Caprarola, il lago di Vico \u00e8 probabilmente il meglio conservato tra i grandi laghi italiani di origine vulcanica. Incluso tra le aree di particolare valore naturalistico del Lazio, tra i biotopi di rilevante interesse vegetazionale in Italia e parte della Riserva naturale Lago di Vico, consente lo sviluppo della vita di numerose e rare specie animali.\nFormatosi dal riempimento di un cratere vulcanico si \u00e8 vista dimezzata la superficie in epoca etrusca con la costruzione di un canale sotterraneo che, attraversando la montagna e gettando le acque del lago nel vallone formando il Rio Vicano, ha permesso di ricavare una grande quantit\u00e0 di terreno fertile.\nCultura.\nCinema.\nUna villa della cittadina \u00e8 stata utilizzata in un film (\"Decameron Pie\") e in una mini-serie (\"Preferisco il Paradiso\"). Inoltre, a Palazzo Farnese sono ambientate alcune scene del film \" State buoni se potete\".\nCucina.\nGrazie all'importante produzione di nocciole, Caprarola \u00e8 nota per i dolci tradizionali a base di nocciole, come i \"tozzetti\", amaretti, pampepati e la crema di nocciole da spalmare sul pane o per guarnire dolci.\nEconomia.\nGran parte dell'economia comunale \u00e8 retta dall'agricoltura e, in particolare, dalla coltivazione della nocciola. Il territorio della Provincia di Viterbo risulta essere, infatti, il pi\u00f9 grande produttore di nocciole d'Italia, grazie allo sviluppo tecnologico che \u00e8 stato acquisito in tutte le fasi della produzione e della lavorazione.\nOltre alla produzione di nocciole, il turismo, sorretto dal valore architettonico del paese, dalla gastronomia e dalla Riserva naturale del Lago di Vico, rappresenta una grossa fetta dell'economia interna.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 313 imprese operanti nel territorio comunale, che rappresentavano l'1,34% del totale provinciale (23.371 imprese attive), hanno occupato 776 addetti, l'1,31% del dato provinciale (59.399 addetti); in media, ogni impresa nel 2015 ha occupato due persone (2,48).\nInfrastrutture e trasporti.\nFerrovie.\nCaprarola aveva una stazione ferroviaria propria sulla dismessa ferrovia Orte-Capranica-Civitavecchia; da anni si attende una sua riapertura. Le stazioni ferroviarie pi\u00f9 vicine sono a Fabrica, sulla linea in concessione Roma-Civita Castellana-Viterbo e, a una distanza maggiore, quelle di Capranica-Sutri sulla linea Roma-Capranica-Viterbo (FR3) e di Civita Castellana-Magliano sulla Orte-Roma-Fiumicino Aeroporto.\nStrade.\nCaprarola \u00e8 collegata tramite la Strada Provinciale 35 \"Ronciglionese\" a Ronciglione e Carbognano.\nMobilit\u00e0 extra-urbana.\nI bus COTRAL collegano il centro del paese con Roma Saxa Rubra, Viterbo, Ronciglione, Fabrica di Roma, Carbognano, Bassano Romano e Monterosi. Esiste ancora una coppia di autobus sostitutivi di un tratto di ferrovia che collegano Caprarola con Orte e con Capranica Scalo.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Caprarola pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Cimini."}
{"id": "28376", "revid": "9548801", "url": "https://it.wikipedia.org/wiki?curid=28376", "title": "Bernhard Berenson", "text": ""}
{"id": "28377", "revid": "33689", "url": "https://it.wikipedia.org/wiki?curid=28377", "title": "Cerinto", "text": "Dottrina.\nSecondo Cerinto il mondo non fu creato da Dio, ma da una potenza inferiore (un Demiurgo oppure degli angeli), che ignorava persino l'esistenza di Dio (che \u00e8 al di sopra di tutto e non \u00e8 possibile conoscere). Nella sua dottrina, inoltre, egli affermava che Ges\u00f9 era un semplice uomo nato da Giuseppe e Maria e che il Cristo, un essere superiore, fosse disceso su di lui, dopo essere stato emanato da Dio sotto forma di colomba, al momento del battesimo per insegnargli la via verso il Padre sconosciuto. La colomba, poi, abbandon\u00f2 Ges\u00f9 prima della crocifissione, lasciando l'uomo al suo destino. Quest'ultima tesi rappresenta una variante del docetismo, detta \"adozionista\".\nInfine Cerinto attendeva, dopo la resurrezione, l'avvento di un regno terreno di Cristo.\nSecondo Ireneo di Lione fu contemporaneo di Giovanni.\nOpere.\nNon vi sono opere note di Cerinto, tuttavia vi sono alcuni autori antichi (Eusebio di Cesarea e Ippolito di Roma) che affermano nei loro scritti che vi era a Roma un prete dotto ed ortodosso, di nome Gaio, vissuto sotto papa Zefirino (199-217), che ripudiava il \"Vangelo secondo Giovanni\" in quanto lo riteneva opera di Cerinto. Secondo Ireneo, invece, il \"Vangelo secondo Giovanni\" fu scritto proprio per confutare la dottrina gnostica di Cerinto.\nSecondo gli Alogi, una setta di precursori del monarchianismo sorta intorno al 170 in Asia Minore, Cerinto fu addirittura l'autore dell'Apocalisse."}
{"id": "28378", "revid": "322321", "url": "https://it.wikipedia.org/wiki?curid=28378", "title": "Carbognano", "text": "Carbognano \u00e8 un comune italiano di abitanti della provincia di Viterbo nel Lazio. Dista dal capoluogo circa 22\u00a0km.\nGeografia fisica.\nTerritorio.\nCentro agricolo dei Monti Cimini, sulle pendici orientali del recinto craterico del lago di Vico. Sorge alla confluenza di due vallecole tributarie del \"rio Sorcello\", affluente del Tevere.\nOrigini del nome.\nL'origine del nome di Carbognano \u00e8 incerta; si possono tuttavia avanzare alcune ipotesi:\nIn passato il paese fu chiamato anche Corvignanum o Carmignano come si ricava da una bolla di Eugenio IV del 1443. Il suo nome compare per la prima volta in un documento del \"Regesto farfense\" (817) dove \u00e8 menzionato un \"fundum Carbonianum\" di propriet\u00e0 dell'Abbazia di Farfa. La sua storia \u00e8 legata alle vicende del castello che ancora oggi si erge maestoso nel centro del paese che domina con la sua torre quadrata visibile da ogni ingresso del paese.\nStoria.\nLe origini di Carbognano sono molto antiche e sembrano risalire ad epoca Etrusca e Romana. La sua posizione a ridosso dei monti Cimini, nella parte meridionale dell'Etruria, lascia immaginare che il territorio sia stato considerato fin dal IV secolo a.C., un presidio strategico. Lo testimoniano alcuni rudimentali sepolcreti in localit\u00e0 \"Costa dei galli\" che dovettero servire pi\u00f9 a soldati e genti di passaggio che a una comunit\u00e0 stabilmente insediata nel luogo.\nNotizie certe si hanno soltanto a partire dal X secolo quando il feudo risulta iscritto tra i possedimenti dell'Abbazia di Farfa. Nel secolo XIV appartenne alla potente famiglia dei Prefetti di Vico e successivamente pass\u00f2 tra i possedimenti della Camera Apostolica. Nel 1494 Papa Alessandro VI Borgia decise di concedere Carbognano ad Orsino Orsini, signore di Bassanello e a sua moglie Giulia Farnese, che vi soggiorn\u00f2 fino al 1522. Dopo di lei sua figlia Laura lo lasci\u00f2 in eredit\u00e0 a Giulio della Rovere, nato dal suo matrimonio con Nicol\u00f2 della Rovere.\nNel 1630, Papa Urbano VIII Barberini elev\u00f2 Carbognano a Principato di propriet\u00e0 della famiglia Colonna dai quali aveva acquistato il principato di Palestrina, che poi assunsero il cognome di Colonna Barberini di Sciarra, a cui rimase fino al 1870.\nMonumenti e luoghi d'interesse.\nArchitetture religiose.\nLa chiesa parrocchiale si presenta in veste neoclassica. Nei pressi del paese vi sono le chiese di Sant'Eutizio e di , ambedue di origine medievale.\nMolte altre chiese si possono incontrare nel centro del paese, come la seicentesca chiesa barocca di San Filippo Neri eretta nel 1636 da Orazio Giustiniani prete della congregazione divenuto poi cardinale, essa \u00e8 la prima chiesa al mondo costruita in onore di San Filippo.\nNella vallata che si adagia sotto il Castello Farnese, si erge solitaria la settecentesca Chiesa dedicata a Sant'Anna fatta costruire per volont\u00e0 e con gli sforzi del popolo di Carbognano particolarmente devoto alla Santa.\nLa chiesa di Santa Maria della Concezione \u00e8 invece di epoca cinquecentesca, esse venne costruita per volere di Giulia Farnese signora di Carbognano, nel suo lungo periodo di residenza presso l'omonimo castello baronale.\nRiveste particolare importanza la Chiesa della Madonna della Valle che custodisce il prezioso affresco di Antonio del Massaro da Viterbo detto il Pastura, raffigurante la Madonna col Bambino.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 132 imprese operanti nel territorio comunale, che rappresentavano lo 0,56% del totale provinciale (23.371 imprese attive), hanno occupato 304 addetti, lo 0,51% del dato provinciale (59.399 addetti); in media, ogni impresa nel 2015 ha occupato due persone (2,3).\nInfrastrutture e trasporti.\nStrade.\nCarbognano \u00e8 collegata tramite la Strada Provinciale 35 \"Ronciglionese\" a Fabrica di Roma e Caprarola.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Carbognano pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Cimini."}
{"id": "28379", "revid": "322321", "url": "https://it.wikipedia.org/wiki?curid=28379", "title": "Castel Sant'Elia", "text": "Castel Sant'Elia (\"Castello\" in dialetto locale) \u00e8 un comune italiano di abitanti della provincia di Viterbo nel Lazio. Dista dal capoluogo circa 33\u00a0km.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 167 imprese operanti nel territorio comunale, che rappresentavano lo 0,71% del totale provinciale (23.371 imprese attive), hanno occupato 622 addetti, l'1,05% del dato provinciale (59.399 addetti); in media, ogni impresa nel 2015 ha occupato tre persone (3,72).\nInfrastrutture e trasporti.\nStrade.\nCastel Sant'Elia \u00e8 collegata tramite la Strada Provinciale 77 \"Castel Sant'Elia\" a Nepi.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Castel Sant'Elia pass\u00f2 dalla provincia di Roma a quella di Viterbo."}
{"id": "28382", "revid": "322321", "url": "https://it.wikipedia.org/wiki?curid=28382", "title": "Civitella d'Agliano", "text": "Civitella d'Agliano \u00e8 un comune italiano di abitanti della provincia di Viterbo nel Lazio. Dista dal capoluogo circa 30\u00a0km.\nGeografia fisica.\nTerritorio.\nCivitella d'Agliano \u00e8 situata su una rupe tufacea nella zona settentrionale della provincia di Viterbo, geograficamente nella Valle del Tevere.\nIl territorio \u00e8 per lo pi\u00f9 collinare e boschivo; reso unico dalle lingue di argilla biancastra che prendono il nome di calanchi, i quali conferiscono al paesaggio un aspetto quasi lunare.\nClima.\nClassificazione climatica: zona D, 1886 GR/G\nStoria.\nLa zona di Civitella d'Agliano \u00e8 stata popolata dagli Etruschi e poi dai Romani. Testimoniano la loro presenza i ritrovamenti di tombe, come quella etrusca ritrovata a Case Nuove (frazione del Comune di Civitella d'Agliano), resti di ville e impianti romani, frammenti di colonne, manufatti in ceramica.\n\u00c8 con la caduta dell'Impero Romano che le popolazioni contadine, prima libere di commerciare i loro raccolti con i mercanti che risalivano il Tevere, si rifugiano sulle colline da dove potevano avvistare per tempo le orde dei barbari o le bande di malviventi, e quindi organizzare la difesa.\nUn'importante testimonianza di epoca longobarda \u00e8 costituita dal sito archeologico di Castel Sozio.\nCivitella d'Agliano \u00e8 un tipico borgo medievale che sorge su un pianoro tufaceo, digradante verso la valle del Tevere.\nL'origine medioevale \u00e8 rivelata dalle numerose strutture legate a quel periodo storico, quali la Torre dei Monaldeschi, l'imponente bastione e l'antica chiesa parrocchiale, ma \u00e8 evidente soprattutto nell'architettura complessiva dell'intero centro storico, ben delimitato dalla rupe e da antiche mura.\n\u00c8 difficile stabilire la data precisa dell'origine di Civitella e del suo castello, ma dall'esame di vari documenti d'archivio si pu\u00f2 pensare che il castello sia stato eretto nell'XI secolo dai Conti di Bagnoregio, i cui discendenti assunsero molto pi\u00f9 tardi il cognome di Monaldeschi della Cervara. Anche la chiesa parrocchiale di San Pietro e San Callisto ha antiche origini. La sua prima edificazione si fa risalire tra la fine del secolo XII e l'inizio del XIII.\nLe vicende storiche di Civitella e del suo castello risultano travagliate. I feudatari nel 1322 erano ghibellini, ossia avversari del potere temporale dei Papi, tanto che in quell'anno il castello fu demolito per ordine del Comune di Orvieto, che puniva con questa misura l'aiuto che i Signori di Civitella avevano prestato ai ghibellini ribelli di Orvieto. L'anno successivo, cacciati i Monaldeschi e sostituiti con i guelfi Orsini, lo stesso Comune di Orvieto ordin\u00f2 la ricostruzione del castello. Tuttavia, nel 1329, i Monaldeschi ritornano saldamente in possesso di Civitella.\nPassarono gli anni. Come gran parte delle terre sottoposte al regno temporale della Chiesa, anche Civitella sub\u00ec l'invasione di uno dei Prefetti di Vico. Nel 1353, fu Giovanni a preparare l'invasione. Ma l'occupazione del Prefetto di Vico dur\u00f2 poco; infatti, i Monaldeschi, due anni dopo, tornarono in possesso del feudo. Essi, per\u00f2, non erano nelle grazie della Chiesa e, nel 1415, la Camera Apostolica intervenne nuovamente, cacciandoli definitivamente e impossessandosi del feudo e delle sue rendite. Nel 1517, Leone X, figlio di Lorenzo il Magnifico, rinnov\u00f2 l'infeudazione di Civitella d'Agliano al Comune di Orvieto, concedendola a questi in \"vicariato perpetuo\".\nCivitella si eresse poi, nel 1564, in Comune, sempre tributario del patrimonio di S. Pietro come tutti i feudi dello Stato Pontificio, sino all'annessione al Regno d'Italia nel 1870. Tra i reperti storici pi\u00f9 importanti ritrovati nell'archivio storico del comune ricordiamo gli statuti, ossia i codici che regolavano la vita e le opere delle genti del borgo medioevale di Civitella. Il pi\u00f9 antico dei codici \u00e8 datato 1467, il codice medio \u00e8 del 1517 e quello pi\u00f9 recente \u00e8 del XVIII secolo. Nel 1867 Civitella ha dato i natali al cardinale Angelo Maria Dolci (1939), con i lasciti del quale vive l'Ente omonimo, che ospita una scuola materna e le suore del Calvario. Non meno interessante di quella di Civitella \u00e8 la storia della frazione di S. Michele in Teverina, che fu Comune autonomo fino al 1927, quando fu unificato con Civitella d'Agliano. Altra storia suggestiva \u00e8 quella del borgo medioevale di Castel di Piero. Di quell'epoca lontana rimangono il palazzo baronale, ottimamente conservato, edificato in vicinanza del primitivo castello dei Baglioni, fatto abbattere da Papa Adriano VI, nel 1522, per affermare la supremazia della Camera Apostolica sui beni del feudo che Piero e Giovancarlo Baglioni, eredi rivali, contestavano ostinatamente con le proprie milizie. I Baglioni, per essere pi\u00f9 tranquilli nel dominio del loro feudo, sottomisero Castel di Piero, a seconda come tirava il vento politico, ora alla pi\u00f9 potente citt\u00e0 di Viterbo, ora alla non meno superba citt\u00e0 di Orvieto; la storia di Castel di Piero non \u00e8 quindi molto dissimile da quella di Civitella d'Agliano. Anche qui i feudatari si sono succeduti ai feudatari. Ai Baglioni hanno fatto seguito i Simoncelli, a questi i Sarcinelli, poi il feudo fu acquistato dai Benedetti di Spoleto. Nel 1847, divenne signore di San Michele in Teverina Luigi Desiderato Semonville, duca di Monthalon, discendente diretto di Carlo Tristano, aiutante di campo di Napoleone.\nAlla sinistra dell'arco d'ingresso al centro storico si estende tutto il complesso della chiesa parrocchiale di Civitella. In realt\u00e0 sono due chiese: la parrocchiale dedicata ai Santi Pietro e Callisto e la \"Madonna delle Grazie\"; svetta sopra i tetti di entrambe il campanile settecentesco. Non si pu\u00f2 fare a meno di notare la facciata a vento che occupa un lato della piazza, in mattoncini e pietra, realizzata nel 1940. L'ingresso principale della chiesa, oppresso e dimezzato da quella che \u00e8 la casa parrocchiale, \u00e8 perfettamente orientato a est. All'interno l'edificio \u00e8 a tre navate, separate da tre colonne sormontate da archi. Da notare le varie tele presenti, a cominciare da quella raffigurante la \"Madonna del Rosario con i Santi Caterina e Domenico\", opera di Filippo Naldini del 1782, che si trova entrando nella navata di destra, sulla controfacciata.\nIl Naldini e il maestro Ludovico Mazzanti, pittore orvietano molto pi\u00f9 famoso formatosi nella Roma barocca del Gaulli, hanno dipinto tutte le tele della chiesa creando un'unit\u00e0 stilistica e temporale particolarmente significativa. Infatti, continuando a destra si incontra l'altare di S. Giuseppe con la tela raffigurante il \"Transito di S. Giuseppe\" di Filippo Naldini, eseguita nel 1783, e a seguire, in Cappella Zucchini (dal nome del fondatore), la \"Assunzione di Maria in Cielo\". L'altare successivo ha una piccola cappella dove si conserva la statua della Madonna del Rosario: uno dei tanti doni del cardinale Angelo Maria Dolci, illustre civitellese. Nell'abside si trova l'altare maggiore, sotto la mensa si conserva il corpo di San Coronato martire, sopra al coro ligneo c'\u00e8 la bella pala con la \u201cImmacolata Concezione, S. Pietro e S. Callisto\", opera di Ludovico Mazzanti del 1765. Nella navata di sinistra troviamo un'altra tela di Filippo Naldini con la raffigurazione di \"Cristo Redentore con i Santi Biagio, Bonaventura, Vincenzo Ferreri e Carlo Borromeo\" del 1781. L'altare che segue \u00e8 dedicato al crocefisso, mentre sopra la porta vi \u00e8 lo strappo di un affresco quattrocentesco proveniente dalla chiesa detta del Conventino. L'altare successivo \u00e8 quello del Santo Patrono di Civitella: San Gorgonio. La tela di Ludovico Mazzanti rappresenta \"Madonna con Bambino e i Santi Gorgonio, Lorenzo, Lucia e Callisto Papa\" del 1753.Incuneata tra l'abside e le mura del castello vi \u00e8 la chiesa della Madonna delle Grazie. Questa chiesa venne costruita per proteggere l'affresco con la Vergine e il Bambino, a destra c'\u00e8 un altare con una statua della Madonna Addolorata, ai lati le tele di San Luigi Gonzaga e San Nicola di Bari di Filippo Naldini, a sinistra l'altare con la bellissima tela raffigurante Sant'Orsola e le compagne Vergini, e ai lati ancora Naldini: San Francesco di Paola e San Liborio.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 83 imprese operanti nel territorio comunale, che rappresentavano lo 0,36% del totale provinciale (23.371 imprese attive), hanno occupato 233 addetti, lo 0,39% del dato provinciale (59.399 addetti); in media, ogni impresa nel 2015 ha occupato poco meno di tre persone (2,81).\nInfrastrutture e trasporti.\nStrade.\nIl territorio comunale \u00e8 collegato dalla strada provinciale 5 con Viterbo, Celleno e Castiglione in Teverina, e dalla strada provinciale 131 con Vetriolo.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Civitella d'Agliano pass\u00f2 dalla provincia di Roma a quella di Viterbo."}
{"id": "28387", "revid": "1543377", "url": "https://it.wikipedia.org/wiki?curid=28387", "title": "Matrice di trasformazione", "text": "In matematica, e pi\u00f9 precisamente in algebra lineare, la matrice di trasformazione, anche detta matrice associata ad una trasformazione o matrice rappresentativa dell'operatore rispetto alle sue basi, \u00e8 la matrice che rappresenta una trasformazione lineare fra spazi vettoriali rispetto ad una base per ciascuno degli spazi.\nFissata una base per il dominio e una per il codominio, ogni trasformazione lineare \u00e8 descrivibile tramite una matrice formula_1 nel modo seguente:\ndove formula_3 \u00e8 il vettore colonna delle coordinate di un punto del dominio rispetto alla base del dominio e formula_4 \u00e8 il vettore colonna delle coordinate dell'immagine, mentre il prodotto formula_5 \u00e8 il prodotto righe per colonne.\nDefinizione.\nSiano formula_6 e formula_7 due spazi vettoriali su un campo formula_8 di dimensione finita, e formula_9 una applicazione lineare. Siano:\ndue basi rispettivamente per formula_11 e formula_7.\nLa matrice formula_13 associata a formula_14 nelle basi formula_15 e formula_16 \u00e8 la matrice formula_17 avente nella formula_18-esima colonna le coordinate del vettore formula_19 rispetto alla base formula_16:\ndove la colonna formula_22 \u00e8 l'immagine formula_23 dell'formula_24-esimo vettore della base di partenza formula_15 scritta attraverso le coordinate rispetto alla base di arrivo formula_16.\nGli elementi formula_27 di formula_13 sono quindi tali che:\ne si ha:\nIn modo equivalente si pu\u00f2 scrivere:\nDove le parentesi quadre indicano le coordinate rispetto alla base relativa.\nLa corrispondenza biunivoca definita fra applicazioni lineari e matrici \u00e8 un isomorfismo fra lo spazio vettoriale delle applicazioni lineari da formula_35 in formula_36 e lo spazio delle matrici formula_37:\nTale isomorfismo dipende dalle basi scelte per entrambi gli spazi.\nComposizione di applicazioni lineari.\nNella rappresentazione di applicazioni attraverso le matrici la composizione di funzioni si traduce nell'usuale prodotto fra matrici. Si considerino le applicazioni lineari:\nSiano formula_40 e formula_41 le rispettive matrici rappresentative rispetto a tre basi dei relativi spazi. Si ha:\novvero la matrice associata alla composizione \u00e8 il prodotto delle matrici associate a formula_43 e a formula_44.\nDette formula_15, formula_16 basi rispettivamente di formula_35 e formula_48 si ha:\nEndomorfismi.\nIn presenza di un endomorfismo formula_50 \u00e8 naturale scegliere la stessa base formula_15 in partenza ed in arrivo. Sia formula_52 tale base e sia formula_53 la matrice associata a formula_44 rispetto alla base formula_15. Si ha allora:\nIn particolare, formula_1 \u00e8 una matrice quadrata formula_58.\nMolte propriet\u00e0 dell'endomorfismo possono essere lette attraverso la matrice rappresentativa:\nAltre propriet\u00e0 pi\u00f9 complesse delle applicazioni lineari, come la diagonalizzabilit\u00e0, possono essere pi\u00f9 facilmente studiate attraverso la rappresentazione matriciale.\nMatrici simili.\nDue matrici quadrate formula_69 e formula_15 sono simili quando esiste una matrice invertibile formula_1 tale che:\nIn particolare, la matrice identit\u00e0 e la matrice nulla sono simili solo a se stesse.\nLe matrici simili rivestono notevole importanza, dal momento che due matrici simili rappresentano lo stesso endomorfismo rispetto a due basi diverse. Se formula_15 e formula_16 sono due basi dello spazio vettoriale formula_35, dato un endomorfismo formula_44 su formula_35 si ha:\nLa matrice formula_1 \u00e8 la matrice di cambiamento di base dalla base formula_15 alla base formula_16."}
{"id": "28398", "revid": "322321", "url": "https://it.wikipedia.org/wiki?curid=28398", "title": "Graffignano", "text": "Graffignano \u00e8 un comune italiano di abitanti della provincia di Viterbo; dista dal capoluogo circa 26\u00a0km.\nGeografia fisica.\nTerritorio.\nIl territorio del comune di Graffignano si trova per la maggior parte sopra un altopiano che domina la Valle del Tevere a un'altezza compresa tra i 60 e i 400 metri slm in un territorio ricco di boschi ancora incontaminati, in cui abbondano flora e fauna.\nIl Borgo antico originario si sviluppa sopra la sommit\u00e0 di una piccola rupe e comprende il Castello Baglioni e il cosiddetto Di Dentro. Tale antico complesso corrisponde allo schema tipico dei centri abitati medievali italiani che sorgevano, normalmente, intorno ad un Castello. In tali casi, infatti, si parla di \"incastellamento\".\nClima.\n \u00c8 solitamente umido con episodi frequenti durante l'inverno di tramontana\nStoria.\nNella zona, come in tutto il territorio della Tuscia, sono presenti testimonianze Etrusco -Romane;\nL'origine del toponimo stesso di Graffignano (Carfinianum) fa supporre che il territorio fosse stato propriet\u00e0 di un dominus romano: Carfinius.\nLe primi notizie storiche risalgono alla seconda met\u00e0 del XIII secolo, quando i nobili Baglioni di Castel Di Piero (attuale San Michele in Teverina) i cui possedimenti comprendevano anche la Rocca di Graffignano, fecero atto di sottomissione al comune di Viterbo. Il castello di Graffignano, divenuto possedimento di Viterbo, nel XIV dovette condividere le sorti belliche di quel potente comune, che per motivi territoriali, si oppose alla citt\u00e0 di Orvieto.\nI secoli XV e XVI sono caratterizzati da continue dispute territoriali interne alla famiglia, concluse con l'intervento di Papa Adriano VI che confisc\u00f2 il feudo. Nel 1531 i possedimenti vengono restituiti da papa Clemente VII, tant'\u00e8 vero che nel 1546 si risolse la contesa con la comunit\u00e0 di Civitella d'Agliano, per il territorio di confine ancora oggi chiamato \"La Litigata\".\nAgli inizi del secolo XVII il feudo fu ereditato dalla contessa Domitilla Cesi, appartenente alla famiglia di Federico Cesi, fondatore dell'Accademia dei lincei a Roma. La contessa Domitilla port\u00f2 a Graffignano la devozione a San Filippo Neri (compatrono insieme a San Martino Vescovo) ed istitu\u00ec la festa della Vergine Addolorata e la relativa Compagnia dei Sette Dolori.\nAlla fine del secolo XVII i territori passarono sotto la famiglia Borromeo. Eminenti personalit\u00e0 di questa famiglia figurano come signori del castello, fra cui lo stesso Cardinale Federico Borromeo.\nNel 1741 il feudo venne eretto a principato e venduto al principe romano Scipione Publicola di Santa Croce, che ridiede nuova vita ad un territorio lasciato da anni alla rovina.\nNel 1809 le guerre napoleoniche portarono il comune di Graffignano all'interno del Dipartimento di Roma; il riordino urbano voluto da Napoleone port\u00f2 a ricomprendere nel territorio di Graffignano anche il territorio di Sipicciano con il quale form\u00f2 un unico Municipio.\nDalla Restaurazione fino all'annessione del Lazio a regno d'Italia, la popolazione sub\u00ec un forte incremento, dovuto al fatto che il territorio comunale era in grado assorbire manodopera in vari settori agricoli e artigianali; in pi\u00f9, vista la posizione di confine con il nuovo regno d'Italia, era sicuro rifugio per coloro che non condividevano il nuovo assetto.\nNel XX secolo ai problemi economici si sommano le tragedie di due guerre mondiali, che portano morti anche nell'ormai comune di Graffignano.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 106 imprese operanti nel territorio comunale, che rappresentavano lo 0,45% del totale provinciale (23.371 imprese attive), hanno occupato 199 addetti, lo 0,34% del dato provinciale (59.399 addetti); in media, ogni impresa nel 2015 ha occupato poco meno di due persone (1,88).\nInfrastrutture e trasporti.\nIl comune sorge in una posizione strategica nell'Italia centrale a soli 100\u00a0km da Roma e a 150\u00a0km da Firenze tutte e due facilmente raggiungibili con l'autostrada e con il treno. A circa 20\u00a0km si trova la citt\u00e0 di Viterbo, a 20\u00a0km \u00e8 Orvieto, a 20\u00a0km il lago di Bolsena (Montefiascone) e a circa 30\u00a0km Todi.\nStrade.\nGraffignano \u00e8 facilmente raggiungibile in automobile dalla Autostrada del Sole A1 (uscita Attigliano per chi viene da sud oppure Orvieto per chi viene da nord).\nFerrovie.\nGraffignano \u00e8 raggiungibile in treno:"}
{"id": "28399", "revid": "943256", "url": "https://it.wikipedia.org/wiki?curid=28399", "title": "Matrice tridiagonale", "text": "In algebra lineare una matrice tridiagonale \u00e8 una matrice quadrata che al di fuori della diagonale principale e delle linee immediatamente al di sopra e al di sotto di essa (la prima sovradiagonale e la prima sottodiagonale), ha solo valori nulli (0). Nella diagonale principale, nella prima sovradiagonale e nella prima sottodiagonale, invece, pu\u00f2 esserci qualunque valore (compreso il valore nullo). \u00c8 banale dire che, se anche la diagonale principale, la prima sovradiagonale e la prima sottodiagonale hanno tutti i valori nulli, la matrice diventa una matrice nulla, rimanendo una matrice tridiagonale.\nAnche la matrice diagonale \u00e8 una matrice tridiagonale.\nOgni matrice quadrata di ordine 1 o 2 \u00e8 automaticamente tridiagonale.\nUn altro esempio di matrice tridiagonale \u00e8\nPropriet\u00e0.\nLe matrici tridiagonali sono un caso particolare di matrici a banda, i cui elementi non zero stanno su alcune diagonali consecutive. In particolare, una matrice tridiagonale \u00e8 contemporaneamente una matrice di Hessenberg superiore e inferiore (ovvero ha nulli sia tutti gli elementi sotto la prima sottodiagonale sia tutti quelli sopra la prima sovradiagonale).\nApplicazioni.\nDal punto di vista computazionale, le matrici tridiagonali generalizzano le matrici diagonali quanto le matrici di Hessenberg generalizzano le matrici triangolari: si possono ottenere in pi\u00f9 casi ma mantengono una sensibile diminuzione di sforzo computazionale rispetto a quello richiesto per generiche matrici quadrate.\nIn particolare, una matrice di Hessenberg hermitiana o simmetrica \u00e8 una matrice tridiagonale.\nIn meccanica quantistica vengono talvolta utilizzate matrici tridiagonali di ordine infinito (numerabile).\nSistema di equazioni.\nUn sistema formula_2 con formula_3 tridiagonale \u00e8 detto tridiagonale. Esiste un algoritmo efficiente per la sua soluzione, che ha una complessit\u00e0 di formula_4."}
{"id": "28401", "revid": "322321", "url": "https://it.wikipedia.org/wiki?curid=28401", "title": "Lubriano", "text": "Lubriano \u00e8 un comune italiano di 873 abitanti della provincia di Viterbo, situato sulle colline che fanno da confine con l'Umbria.\nGeografia fisica.\nTerritorio.\nIl comune di Lubriano si estende in una zona collinare, compresa tra la valle del Tevere, a est, e il Lago di Bolsena a ovest. L'altitudine del suo territorio \u00e8 compresa tra 581 e 165 m s.l.m., mentre il paese \u00e8 arroccato su un'alta rupe tufacea a un'altitudine di 441 metri. Tutto il lato sud del territorio comunale \u00e8 affacciato con alte rupi sulla valle dei Calanchi, dove lo scorrere del Fosso di Lubriano segna il confine naturale con il comune di Bagnoregio. Nella parte centrale e settentrionale del territorio si distende invece un altopiano, pi\u00f9 o meno ondulato, ricco di campi coltivati e boschi, ultimo lembo sud orientale dell'altopiano dell'Alfina.\nStoria.\nPeriodo preistorico e preetrusco.\nSicuramente il territorio venne abitato sin dalla Preistoria. Ne sono testimonianza alcuni ritrovamenti consistenti in utensili in selce, quali raschiatoi o punte di lame o frecce. Inoltre, negli anni '80 del secolo scorso, in Loc. Santo Stefano, venne individuato un piccolo villaggio dell'et\u00e0 del Bronzo, sorto su un percorso di transumanza che dall'Appennino conduceva al mare Tirreno.\nPeriodo etrusco.\nDurante il periodo etrusco, Lubriano e il suo territorio facevano parte dello stato di Volsinii, attuale Orvieto. A testimoniare la presenza etrusca sul territorio vi sono alcune tombe, molte riutilizzate come stalle e rimesse, una tagliata (strada incassata nel banco tufaceo), e una fitta rete di cunicoli con funzione di acquedotto. Sul finire dell'Ottocento in Loc. Cantolla venne alla luce una ricca tomba di et\u00e0 ellenistica con un ricco corredo funerario, tra cui tre specchi di bronzo. Recentissime scoperte, ancora in fase di indagine e valutazione da parte della Soprintendenza per i Beni Culturali dell'Etruria Meridionale, in collaborazione con il locale gruppo archeologico, hanno portato all'individuazione di una necropoli etrusca; i lavori di indagine del sito sono in corso di esecuzione, ma \u00e8 possibile rintracciare la presenza di diverse tombe a camera, ma soprattutto una struttura di tomba a Dado, estremamente rara in area volsiniese.\nPeriodo romano.\nCon la caduta di Volsinii, attuale Orvieto, nel 265 a.C., la zona di Lubriano pass\u00f2 sotto l'egemonia romana. La zona venne ampiamente e intensamente colonizzata a scopi agricoli. Una fitta rete di strade collegava il territorio lubrianese ai guadi e ai porti fluviali del Tevere, che scorre solo a una decina di chilometri a est, e quindi a Roma. Ne sono testimonianza i numerosi resti sul terreno di materiale fittile e resti di strutture, riferibili ai numerosi insediamenti produttivi, pi\u00f9 o meno ricchi che costellavano il territorio. Alla fine del 1892 vennero inoltre rinvenute sepolture di epoca romana in Localit\u00e0 Cantolla. Un reperto di notevole importanza \u00e8 un cippo funerario che fece fare tal TVLLIVS CORNELIANVS per la moglie OPTATE SABINAE. Rinvenuto in Localit\u00e0 Fontana Vecchia \u00e8 conservato all'interno della chiesa Parrocchiale di San Giovanni Battista.\nPeriodo tardo antico.\nCon la caduta dell'impero romano e il susseguirsi delle invasioni barbariche, la zona decadde. Cos\u00ec gli insediamenti agricoli vennero abbandonati e gli abitanti si unirono e si raggrupparono nei luoghi pi\u00f9 inaccessibili e meglio difendibili, come appunto il luogo su cui sorge Lubriano, e sul luogo ove sorge il castello di Seppie. Il territorio, vide la dominazione dei Goti, e qui impervers\u00f2 la guerra greco-gotica tra questi e i Bizantini. \u00c8 appunto a questo periodo che si vuole far risalire la fondazione del castello di Seppie. Sussegui poi la dominazione Longobarda che fu quella che meglio si integr\u00f2 con le popolazioni gi\u00e0 presenti.\nSimboli.\nLo stemma lubrianese raffigura il pastorello San Procolo (di cui si parler\u00e0 pi\u00f9 avanti) addossato a una quercia tenente con la mano destra una verga da pastore e con la sinistra un castello a tre torri segno di protezione sul paese. La pi\u00f9 antica rappresentazione dell'attuale stemma \u00e8 rintracciabile in alcuni documenti conservati presso l'archivio vescovile di Bagnoregio, risalente ai primi del Seicento. \nMonumenti e luoghi d'interesse principali.\nIl paese \u00e8 disteso longitudinalmente su un alto promontorio tufaceo che si inoltra nella valle dei calanchi. Il centro storico segue linearmente l'andamento del promontorio tufaceo su cui Lubriano sorge. Al centro di esso si apre l'ariosa Piazza San Giovanni Battista, il salotto di Lubriano, affacciata a balcone sulla valle e sulla veduta di Civita di Bagnoregio. Su questa si affacciano la chiesa di San Giovanni Battista e il palazzo Monaldeschi (gi\u00e0 Bourbon del Monte), splendido esempio di barocco locale. Ricchi di fascino e molto caratteristici sono i piccoli vicoli, gli archi, le scalette e le piccole piazzette che si aprono nei vari quartieri medioevali, come, l'Ortale (dove sorge l'antica torre medievale) e lo Scenditoio. Dai suoi numerosi affacci si pu\u00f2 godere di inaspettate e caratteristiche visuali sulla Valle dei Calanchi e su Civita di Bagnoregio. Poco fuori dal centro storico si trova il santuario dedicato alla Madonna del Poggio, altro delizioso esempio di arte barocca.\nArchitetture religiose.\nLa chiesa parrocchiale di Lubriano, dedicata a San Giovanni Battista Decollato, sorge pressoch\u00e9 al centro del nucleo antico del paese e chiude a est con la sua facciata barocca e il suo snello campanile, l'ariosa omonima Piazza, donandole, insieme con il Palazzo Feudale, anch'esso in stile barocco, un aspetto gradevole ed elegante. La piazza, come altri punti, si affaccia a balcone sull'alto strapiombo, e da qui si pu\u00f2 avere una bellissima visuale sulla vallata, su Civita di Bagnoregio e sulla prima parte del centro storico, dove svetta la Torre Medievale. Le origini della chiesa si perdono nel tempo. Un primo edificio di culto risalirebbe al periodo longobardo, come testimonia il ritrovamento, durante gli ultimi lavori di restauro di diverse sepolture longobarde e delle strutture perimetrali della parte absidale, al di sotto dell'attuale pavimento, coeve. Un documento risalente all'anno 824, testimonia la compravendita di vari terreni da parte dell'Abbazia del SS Salvatore del Monte Amiata nel territorio di Lubriano, e tra i firmatari dell'atto figura un Domnolinus chierico della chiesa del \"Vicus Cimmerianus\". Identificando l'abitato di Lubriano con il Vicus Cimmerianus del documento, ed essendoci un chiericus, ovvero un sacerdote, appare chiara la presenza in sito di un nucleo ecclesiastico, comprovato fra l'altro dai ritrovamenti, e dalla presenza all'interno dell'attuale chiesa, di sculture a intreccio tipiche del periodo Longobardo - Carolingio. Agli inizi del 1100 venne eretta, la nuova chiesa dedicata a San Giovanni Battista, in aderenza, o comunque in sostituzione della vecchia costruzione, che scomparve. La chiesa di San Giovanni Battista crebbe d'importanza, seppur un vuoto di notizie porta agli inizi del 1500, quando aveva il titolo di collegiata. Ampliata e rimaneggiata a pi\u00f9 riprese, con la realizzazione delle cappelle laterali, e degli altari posti nella parete nord si arriva al XVIII secolo. Fortemente danneggiata dal terremoto del 1695, venne restaurata e venne realizzata la nuova facciata in stile Barocco, molto probabilmente opera di Giovanni Battista Gazzale (al tempo autore del rifacimento del Palazzo Feudale e della nuova chiesa della Madonna del Poggio). Venne riparato anche il campanile, ma lo stesso subir\u00e0 a breve una triste sorte. Nella met\u00e0 del 1800 questo, colpito e danneggiato da un fulmine, cadde in rovina. Incaricato dall'allora parroco don Crispino Catteruccia, l'architetto orvietano Paolo Zampi, progett\u00f2 l'attuale torre campanaria, realizzata nella seconda met\u00e0 dell'Ottocento. L'interno semplice, ma di scuro effetto, si rif\u00e0 all'architettura romanica. Una sola navata scandita da grandi arcate suddividono l'ambiente in 4 campate nell'ultima delle quali trova posto il presbiterio rialzato. Tre grossi fornici, aperti negli anni '30 del secolo scorso, collegano quest'ultimo con la parte absidale e con la sagrestia. La copertura \u00e8 a tetto con travi in legno, sorretto dalle arcate prima descritte. Nella parte absidale invece la copertura poggia su una volta a botte. Nella parete meridionale si aprono, nella seconda e terza campata due cappelle. La prima cappella \u00e8 dedicata alla Madonna del Rosario. Sotto l'altare vi \u00e8 collocato il simulacro con i resti del pastorello San Procolo. La seconda \u00e8 dedicata al SS Sacramento. Nella parete settentrionale si trovavano un tempo altri altari. Uno era dedicato all'Angelo Custode e un altro a San Carlo. All'interno della chiesa troviamo diverse opere d'arte di notevole interesse. Nella cappella della Madonna del Rosario una grande pala seicentesca raffigurante la deposizione dalla Croce. L'opera risulta una copia della Piet\u00e0 con san Francesco e Maria Maddalena di Annibale Carracci, probabilmente eseguita da un allievo della sua nutrita scuola (un'altra copia si trova nella vicina Orvieto). Una pregevolissima annunciazione, pala dell'altare della scomparsa chiesa dell'Annunziata presso il monastero di Santa Maria in Suntina, \u00e8 stata riportata all'antico splendore da un curatissimo e recente restauro. L'opera stata attribuita a Girolamo Troppa e risale alla seconda met\u00e0 del 1600. L'opera, prima del restauro conservata nella cappella del Santissimo Sacramento, dopo il restauro \u00e8 stata inserita nella cornice in stucco settecentesca, presente nella parete nord della navata ove un tempo era l'altare di San Carlo. La pala dell'altare maggiore raffigura la decapitazione del Battista. Molto interessante risulta un ciclo di affreschi votivi recentemente restaurati, raffiguranti San Martino I Papa, San Paolo Apostolo, Sant'Andrea Apostolo e un San Giovanni Battista. Un altro grande e bell'affresco raffigurante l'Angelo Custode, che costituiva la pala dell'altare con questa dedica, \u00e8 stato recuperato contemporaneamente agli affreschi dei santi. Sono inoltre presenti altre opere di minore valore. Da segnalare la presenza di molte lapidi incastonate nei muri. Tra queste degne di menzione alcune pietre con motivi a intreccio di epoca longobardo-carolingia, uno stemma dei Monaldeschi, e i resti della tomba di Benedetto di Ermanno Monaldeschi del Cervo. Quest'ultima venne riutilizzata nel 1430 come lapide della sepoltura dei resti del pastorello San Procolo.\nIl santuario dedicato a Maria SS del Poggio, \u00e8 situato poco prima dell'ingresso al centro storico del paese, ai piedi di un'altura che cinge a ovest l'antico nucleo urbano. I lubrianesi sono molto devoti e legati all'immagine sacra di Maria, dipinta sopra l'altare maggiore. Le origini del tempio mariano, risalgono al XVI secolo quando sul luogo venne eretta una cappellina in seguito a un evento miracoloso. Nel corso degli anni la devozione verso questo luogo crebbe sempre pi\u00f9, e dalla piccola cappella si pass\u00f2 a mano a mano a una costruzione sempre pi\u00f9 ampia, e la sua custodia venne affidata alla confraternita del SS Rosario. Nel 1619 una certa Lionia, figlia di tal Agostino, fece dipingere l'attuale pala in affresco raffigurante la Madonna in trono con il bambino benedicente. Dal restauro eseguito sull'immagine negli anni '90 del secolo scorso \u00e8 emerso che l'affresco venne eseguito riprendendo un'immagine pi\u00f9 antica. Nel 1732, contemporaneamente ad altri lavori di ripristino realizzati anche nella chiesa di San Giovanni Battista e nel Palazzo Feudale, a seguito del rovinoso terremoto del 1695, il marchese Pompeo Bourbon del Monte e la sua consorte marchesa Anna Rosa Monaldeschi, insieme con il parroco don Paolo Proculo e ai generosissimi lubrianesi, decisero di ampliare la chiesa originaria. Su progetto dell'architetto Giovanni Battista Gazzale venne edificato l'attuale tempio in delicate e sontuose forme barocche. All'interno i lavori dell'altare maggiore e del fastoso baldacchino con gloria di angeli in stucco, che circonda l'immagine della vergine, venne affidato ai celebri artisti Pietro e Antonio Cremoni da Lugano.\nLa costruzione venne ultimata nel 1732 e il tempio venne consacrato nel 1760. La volta della chiesa venne affrescata con fastosi motivi floreali e simboli mariani, dall'autodidatta parroco don Guglielmo Manzotti. La sacra immagine \u00e8 coperta da un telo che, azionato da una cordicella che corre all'interno del muro, si scopre durante le funzioni religiose. L'ingresso \u00e8 costituito da un pronao dalle elaborate forme barocche di colonne e volute. L'interno \u00e8 a navata unica e una balaustra divide il presbiterio rialzato dal resto dell'ambiente. Sopra l'altare una pregevolissima opera in stucco con baldacchino e fastosa gloria di angeli incornicia l'immagine di Maria Santissima del Poggio. La volta \u00e8 decorata con simboli mariani ed elementi vegetali in affresco e stucco. Dalla piazza antistante la chiesa, che si affaccia a balcone sulla sottostante vallata, si gode di un panorama stupendo e unico sul paese di Lubriano, su Civita di Bagnoregio e sulla Valle dei Calanchi. Lo sguardo arriva fino alla Valle del Tevere, e alle cime dei monti Amerini fino alle pi\u00f9 alte vette dell'Appennino tra cui notevole il Monte Terminillo.\nA circa 5\u00a0km a est del centro abitato, su un'ariosa collina, circondata su tre lati da alti dirupi, sorge, vicino alla cinquecentesca Torre del Sole, la chiesa dedicata a Santa Caterina d'Alessandria, sotto il titolo di Santa Caterina in Silvis. Le prime notizie risalgono agli inizi del '500, anche se le origini della chiesa sono ben pi\u00f9 antiche. L'elevazione a Parrocchia risalirebbe al 1576 quando venne distaccata dalla Parrocchia di Vaiano e le venne accorpata quella dei Santi Valeriano, Cecilia e Tiburzio. Altre notizie ci portano al secolo successivo, quando i parroci di Santa Caterina furono coinvolti in diverse cause con la famiglia orvietana dei Febei riguardo al possesso di alcuni terreni nei dintorni e sul terreno dove questi realizzarono la Torre del Sole. Alla fine degli anni '60 del secolo scorso la parrocchia di Santa Caterina venne soppressa e accorpata alla Parrocchia di San Giovanni Battista in Lubriano. La chiesa \u00e8 di semplici forme. Un piccolo campanile a vela s'innalza sul lato destro della facciata. L'interno \u00e8 a una navata con copertura poggiante su capriate in legno. Nelle pareti laterali, data la presenza su ciascuna di una grossa pala in affresco, molto probabilmente vi erano due altari. Nella parete destra, meridionale, troviamo un grande affresco raffigurante la Madonna con Bambino tra San Rocco e San Sebastiano datato 1560. Nella parete sinistra, ovvero quella settentrionale troviamo altra pittura rappresentante la Madonna del Rosario. Gli affreschi restaurati di recente sono di notevole interesse e bellezza. Sopra la parete retrostante l'altare maggiore troviamo, in una cornice in pietra, su intonaco bianco una raffigurazione incisa di Santa Caterina d'Alessandria, molto probabilmente base di un affresco mai terminato.\nNel periodo medievale, sconosciuti, viandanti e pellegrini (numerosi data la vicinanza di Lubriano alle vie di pellegrinaggio verso Roma) erano costretti a pernottare fuori dalle mura dei paesi o castelli. Fuori dei centri abitati sorsero cos\u00ec degli \"ospitali\", spesso annessi a chiesine, con lo scopo appunto di accogliere forestieri e viandanti. A Lubriano, poco fuori della Porta Migliana, dove adesso si erge l'edificio scolastico, sorse nel 1200 circa, l'ospitale con annessa chiesina dedicata a Santa Maria in Monticelli, poi, dopo la realizzazione del fossato difensivo nel 1431, denominata Santa Maria della Cava. La chiesa era situata al piano terra di un unico fabbricato, al cui piano superiore erano posti i locali dell'annesso ospitale. I pochi documenti la descrivono affrescata con dipinti di notevole fattura, e munita di campaniletto a vela. Nel 1700 la chiesa e l'ospitale persero di importanza e vennero pian piano abbandonati, forse perch\u00e9 le strutture risultavano compromesse in seguito al rovinoso terremoto del 1695. Nel 1790 il curato di comune accordo con gli amministratori comunali, decisero di demolire la chiesa e con il materiale di risulta erigerne un'altra, presso la Porta Postierla, da dedicare a Sant'Antonio Abate. Lo spazio lasciato dall'edificio, di propriet\u00e0 comunale venne dapprima concesso ai marchesi Bourbon del Monte quale area destinata ad asciugare piatti e vasellame della propria fabbrica, poi, agli inizi del 1900 venne prescelta per erigere l'edificio scolastico.\nAltro.\nAl centro della piazza San Giovanni Battista si trova graziosa ed elegante la caratteristica fontana pubblica, chiamata curiosamente la \u201cpucciotta\u201d. Il termine pucciotto nel vernacolo lubrianese sta a significare un pupazzo o qualcosa di similare. La fontana consta di una vasca quadrata in basalto rialzata di un gradino rispetto alla piazza. Al centro di esso si erge un cippo sempre in basalto con tre cannelle. Sopra questo cippo \u00e8 posata la statua in bronzo raffigurante un putto con in braccio un cigno dal cui becco esce uno zampillo d\u2019acqua. Proprio questa statua \u00e8 \u201cla pucciotta\u201d che d\u00e0 il nome all\u2019intera fontana. La fontana venne eretta nel 1905 per festeggiare l\u2019arrivo dell\u2019acqua in paese, pompata dalle sottostanti copiose sorgenti di Rigo. Molti aneddoti sono legati a questa figura, ormai diventata quasi un simbolo per i lubrianesi.\nSociet\u00e0.\nIstituzioni, enti e associazioni.\nA Lubriano la popolazione si \u00e8 data sempre da fare per l'organizzazione di eventi ed attivit\u00e0 culturali e sociali. Attualmente diverse associazioni, in un modo o nell'altro si adoperano per far conoscere il paese, e per organizzare eventi che sempre di pi\u00f9 attirano un rilevante numero di persone.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 69 imprese operanti nel territorio comunale, che rappresentavano lo 0,3% del totale provinciale (23.371 imprese attive), hanno occupato 96 addetti, lo 0,16% del dato provinciale (59.399 addetti); in media, ogni impresa nel 2015 ha occupato una persona (1,39).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Lubriano pass\u00f2 dalla provincia di Roma a quella di Viterbo."}
{"id": "28402", "revid": "322321", "url": "https://it.wikipedia.org/wiki?curid=28402", "title": "Oriolo Romano", "text": "Oriolo Romano (: ; \"L'Oriolo\" o \"Uriolo\" in dialetto oriolese) \u00e8 un comune italiano di abitanti della provincia di Viterbo nel Lazio settentrionale, noto anche come \"Tuscia\" o \"Alto Lazio\".\nGeografia fisica.\nTerritorio.\nIl territorio comunale si estende sui Monti Sabatini, una zona collinare ricca di boschi cedui e d'alto fusto in particolare castagno, cerro e faggio, e fa parte del Parco Naturale Regionale di Bracciano-Martignano. Nonostante Oriolo Romano abbia una superficie di poco superiore ai 19\u00a0km2 e si trovi a circa 22\u00a0km dal mare, il territorio presenta ambienti naturali ed ecosistemi assai eterogenei e di elevato pregio: si va dalla macchia mediterranea all'ambiente maremmano per arrivare a quello montano delle faggete, presenti negli Appennini a quote superiori ai 900 m. Il territorio \u00e8 attraversato dal fiume Mignone e dall'affluente Biscione.\nOrografia.\nIl territorio ha un'altitudine media sul livello del mare di 418 metri. Il rilievo maggiore \u00e8 Monte Raschio (552 m. s.l.m.). Considerando i rilievi collinari e le depressioni presenti in un raggio di 500 metri dal centro urbano (piazza Umberto I) il dislivello massimo \u00e8 di \u221230 m (Acquarella) e nel raggio di 1 chilometro si raggiungono i \u221250 m (Serrale), mentre considerando un raggio di 3 chilometri vi sono rilevanti variazioni di altitudine pari a 247 metri (Monte Raschio-Mola del Biscione). Se si considerano di rilievi montuosi compresi in un raggio di 6 chilometri, il dislivello raggiunge i 307 m (Monte Rocca Romana-Mola del Biscione); il dislivello massimo di 659 metri si raggiunge considerando i rilievi presenti nel raggio di 17 chilometri (Monte Fogliano-Mola del Biscione).\nLungo il corso del Mignone, tra le localit\u00e0 Torre d'Ischia, Campetto e Castellina, al territorio collinare si sostituiscono alcune forre originatesi dall'azione erosiva dell'acqua a regime torrentizio e dai conseguenti crolli delle rupi tufacee.\nRadon.\nNumerosi studi realizzati nei Colli Albani, Monti Sabatini, Monti Cimini e Monti Vulsini hanno dimostrato come sia presente una forte emissione di gas naturali di origine vulcanica, in particolare del radon, un gas naturale radioattivo considerato la seconda causa di morte per tumore al polmone dopo il fumo ed emesso dal sottosuolo e da alcuni materiali da costruzione provenienti da aree vulcaniche. Lo studio effettuato nel 2013 da ISPRA e ARPA Lazio ha riscontrato nelle abitazioni del paese una concentrazione media di Radon pari a 360 Bq/m3 con un massimo di 2\u00a0194 Bq/mm3, dati al di sopra di 300 Bq/mm3, valore di riferimento massimo raccomandato dall'OMS. Per ridurre il rischio derivante dal radon di contrarre il tumore al polmone, il 3 dicembre 2010 l'amministrazione comunale ha adottato un nuovo regolamento edilizio che prevede specifiche norme per l'edificazione dei nuovi edifici.\nClima.\nClassificazione climatica: zona E, 2166 GR/G\nNella maggior parte del territorio il clima \u00e8 di tipo temperato, mediterraneo. L'eterogenea orografia unit\u00e0 alla presenza dei bacini lacuali di Bracciano e Vico fa s\u00ec che esistano alcune aree, forre del Mignone e di monte Raschio, con un particolare microclima dove \u00e8 presente il fenomeno dell'inversione termica e le temperature sono durante l'anno inferiori alla classificazione climatica ufficiale; a testimoniare in maniera visibile questa differenza \u00e8 la vegetazione che vi cresce, pi\u00f9 adatta alle condizioni climatiche di una zona temperata fredda.\nNelle forre lungo il corso del Mignone, comprese tra le localit\u00e0 Torre d'Ischia, Campetto e Castellina, la temperatura dell'aria diminuisce scendendo verso il basso e il fenomeno dell'inversione termica \u00e8 particolarmente marcato; il fenomeno \u00e8 determinato dalla scarsa diffusione della radiazione solare determinando un progressivo aumento dell\u2019ombreggiamento accompagnato da una diminuzione della temperatura, creando all\u2019interno della forra un microclima considerevolmente pi\u00f9 fresco e umido rispetto ai pianori esterni. Di conseguenza man mano che si scende verso il fondo della forra la vegetazione mediterranea presente sul pianoro (clima pi\u00f9 caldo) \u00e8 sostituita da altre piante pi\u00f9 adatte alle particolari condizioni climatiche pi\u00f9 fredde.\nOrigini del nome.\nIncerta \u00e8 l'origine del nome e numerose sono state le ipotesi, ma quelle plausibili sono sostanzialmente tre. Come Oriolo (Cosenza), potrebbe derivare da \"hordeolus\", \u2018chicco d'orzo\u2019, secondo un'ipotesi che risale a Gerhard Rohlfs. Pi\u00f9 probabile appare la derivazione da \"aureus\" \u2018d'oro\u2019, in analogia con omonimi lombardi, per la fecondit\u00e0 del terreno o anche da \"Aureoulus\", nome personale romano. Anche Pellegrini sostiene la derivazione da \"aureu\"(\"m\") per il toponimo laziale.\nStoria.\nEt\u00e0 antica.\nTestimonianze di presenza e frequentazione del luogo da parte dell'uomo non ancora organizzati in insediamenti stanziali si rintracciano gi\u00e0 in epoca protostorica risalente al periodo villanoviano-etrusco e romano: in localit\u00e0 \"La Mola\" sono stati rinvenuti da F. Enei frammenti ceramici con decorazioni di tipo appenninico databili al Bronzo medio; al periodo villanoviano-etrusco appartegono tre tombe a camera in localit\u00e0 Campetto, delle pestarole e una tomba in localit\u00e0 Pascolaro, mentre sono databili al periodo romano una strada che collega la localit\u00e0 Campetto alla Mola del Biscione, resti di una cisterna in localit\u00e0 Muraccio e una seconda a Monte Rosano, un colombario in via Aldo Moro.\nPeriodo medioevale.\nSecondo una ricerca della locale sezione dell\u2019Archeoclub d\u2019Italia nel \u2018300 sotto il pontificato di Melchiade I, la vicina Forum Clodii era sede vescovile e il primo vescovo era stato Domiziano; dopo quella data del centro non si hanno pi\u00f9 notizie per oltre un millennio. La localit\u00e0, comunque, seppure non pi\u00f9 abitata rimane ben individuata nelle carte: nel 1234 un atto amministrativo relativo ai confini tra il Castrum Brachiani e Santa Pupa riporta la scritta \u201c\"Fossatum Orioli usque ad pontem lapideum S.M. de Flore\"\u201d.\nFondazione e il rinascimento.\nSulla facciata del palazzo Santacroce-Altieri, era presente un'epigrafe che riportava: \"Giorgio Santacroce quinto signore di Viano, figlio di Onofrio, disbosc\u00f2 la selva di Manziana, e condottovi i coloni nell'anno 1562, rese frequentata la strada Claudia, dot\u00f2 di mura il castello di Oriolo, edific\u00f2 la chiesa di San Giorgio (1570), edific\u00f2 questo palazzo\". A prescindere da questa epigrafe, oggi non pi\u00f9 presente sulla facciata, la data di fondazione del paese \u00e8 da considerarsi quella del 18 aprile 1560. Infatti, in tale data fu stipulato, a rogito notaro Ser Pietro di Viano, il \"Contratto fatto con li primi habitori dell'Oriolo\" con il quale Giorgio II Santacroce, ricevuto il feudo in donazione dalla famiglia Orsini, invit\u00f2 nelle sue terre contadini e boscaioli, detti capannari, provenienti soprattutto dalla Toscana e dall'Umbria, da Pistoia e Siena in particolare. Giorgio II concesse enfiteusi e mise a disposizione case per gli abitanti con l'obbligo di disboscare macchie e di coltivare terre, corrispondendo il \"quinto\" di quanto raccolto. A seguito del primo contratto Giorgio II promulg\u00f2 un secondo atto, a rogito stesso notaro, col quale, il 9 maggio 1562 stabil\u00ec \"Capitoli e convenzioni fra l'Illustrissimo Signore Giorgio Santacroce e i rappresentanti dei primi abitanti di Oriolo\".\nDa un successivo scritto \"Per maggior confermazione e corroborazione delli soprascritti contratti\" \u00e8 citato un istrumento di Messere Hercole Rafanelli del mese di dicembre 1576 che raccoglieva le volont\u00e0 di Giorgio II, nel quale faceva donazioni e atti di liberalit\u00e0 alla popolazione, si deduce che i primi abitanti di Oriolo Romano erano chiamati \"oriolani\" anzich\u00e9 \"oriolesi\" come poi furono in seguito e fino a oggi inspiegabilmente appellati.\nNel \"Primo libro dei Consigli\" redatto nel 1575 viene riportato l'elenco dei residenti da dove risulta la presenza di 106 persone; oltre la met\u00e0 dei residenti, 64 persone, giunsero dall'Umbria, in particolare da Parrano 37, da Orvieto 10, da Gubbio 6, da Fabro 4, da Piegaro e Castel Viscardo 2, altre 27 persone dalla Toscana di cui 21 da Ficulle e 3 da Arezzo, 4 dall'Emilia Romagna. L'origine umbra dei primi abitanti di Oriolo Romano, risulta ancora oggi, a distanza di secoli, in talune inflessioni dialettali, usi culinari e folcloristici che si possono osservare nell'attuale popolazione.\nA seguito della decapitazione di Onofrio III Santacroce avvenuta il 31 gennaio 1604 a castel Sant'Angelo, nel 1606 i feudi di Viano e Oriolo ritornarono alla famiglia Orsini che rivendette nel 1671 alla famiglia Altieri.\nEt\u00e0 contemporanea.\nIl feudo rest\u00f2 agli Altieri fino al 1927, anno in cui fu definitivamente smembrato in base alla legge che facilitava l'affrancamento degli \"usi civici\".\nPer effetto di quella legge, l'Universit\u00e0 agraria, associazione di contadini residenti riconosciuta come personalit\u00e0 giuridica dal 1894, pot\u00e9 distribuire le terre affrancate ai residenti, mantenendo l'unitariet\u00e0 dei terreni. Oggi l'ente Universit\u00e0 agraria, i cui organi amministrativi sono eletti dagli utenti dell'Ente, controlla e gestisce il comprensorio agricolo di Oriolo Romano. Nei primi decenni del XX secolo, inoltre, ha partecipato con i suoi fondi alla costruzione dell'edificio scolastico, alla ristrutturazione dell'ambulatorio medico di propriet\u00e0 comunale, e ha sostenuto finanziariamente famiglie disagiate.\nIl 27 maggio 1903 dai tecnici del 3\u00ba reggimento Genio Telegrafisti del Regio Esercito venne sperimentata la trasmissione senza fili di un messaggio radiotelegrafico (marconigramma) tramite una postazione mobile dalla collina del Campaccio verso Roma Monte Mario inviando il seguente messaggio: \"\u201cR. Prefetto Roma - Gradisca vossignoria riverente saluto popolazione Oriolo Romano che mi onoro di inviarle col telegrafo Marconi qui funzionante per esperimenti genio militare - Il Sindaco Persi\u201d\".\nL'amministrazione comunale, dato l'esito positivo dell'importante esperimento, intitol\u00f2 a Guglielmo Marconi una via del Poggio e fece realizzare una teca dove vennero riposti i nastri originali del marconigramma, il saluto del Sindaco, la risposta del Prefetto di Roma e la fotografia dell\u2019evento, apponendo la seguente didascalia \u201cRicordo del primo marconigramma che il 27 maggio 1903 dai colli oriolesi sulle onde hertziane raggiunse l\u2019alma Roma, messaggero al capo della provincia del fervido rispettoso saluto di questa popolazione\u201d. La trasmissione telegrafica fu rievocata l'11 ottobre 2009, in occasione del centenario dell'assegnazione a Marconi del Premio Nobel.\nMonumenti e luoghi d'interesse.\nArchitetture civili.\nNei secoli il tessuto urbano ha subito numerose trasformazioni per rendere il paese pi\u00f9 vivibile, in particolare sono stati demoliti alcune fonti e una porta della mura per dare al paese l'attuale assetto urbanistico.\nAree naturali.\nLe Zone Speciale di Conservazione.\nNel dicembre 2016 il Ministero dell'ambiente e della tutela del territorio e del mare ha promosso a Zona Speciale di Conservazione (ZSC) due siti SIC presenti nel territorio individuati nel giugno 1996.\nSociet\u00e0.\nEvoluzione demografica.\nDal censimento del 2001 il significativo aumento della popolazione residente di Oriolo Romano \u00e8 stato determinato dal saldo migratorio fortemente positivo, solo in parte ascrivibile all'arrivo pur consistente di cittadini stranieri, che ha ampiamente compensato il trend negativo del saldo naturale.\nEtnie e minoranze straniere.\nSecondo i dati Istat al 31 dicembre 2019 gli stranieri residenti a Oriolo Romano erano 298, pari all'11,37% della popolazione complessiva. Le comunit\u00e0 nazionali pi\u00f9 numerose erano: \nGeografia antropica.\nUrbanistica.\nL'assetto urbanistico originario di Oriolo Romano presenta una spartitura geometrica ben definita con un centro ideale rappresentato dal Palazzo Santacroce-Altieri; il suo sviluppo fino all\u2019attuale assetto del centro storico avviene nell\u2019arco di due secoli: la prima fase, dalla fondazione al 1604, \u00e8 dovuta ai Santacroce e riguarda la progettazione urbanistica e l\u2019edificazione del \"poggio\"; in una seconda fase (1671-1782), con gli Altieri, avvengono ulteriori ampliamenti e sono realizzati i viali delle Olmate, la chiesa e convento di S. Antonio, Piazza Principe Amedeo, la fontana delle Picche, i palazzi del Governo e dell\u2019attuale municipio, l\u2019attuale assetto della Villa. Queste distinte pianificazioni urbanistiche si rifanno ad altrettanti schemi urbanistici:\nGiorgio II Santacroce nel fondare Oriolo Romano prevede una dettagliata pianificazione urbanistica e organizzazione sociale che si basa sullo schema della rosa dei venti; infatti, dal centro ideale del borgo si irradiano tre larghe vie con case a schiera parallele all'asse dei punti cardinali Nord-Sud occupando una superficie di circa 30 ettari. Lo schema della rosa dei venti viene ripreso nelle facce dei mascheroni della fontana delle Picche: ciascuna rappresenta uno dei quattro venti principali (Borea, Euro, Noto e Zefiro). Come scrive l'architetto Rosa Gemma Cipollone: \u00abLa peculiriarit\u00e0 di Oriolo, tuttavia, \u00e8 la sua fondazione civica \"ex-novo\" che ne fa uno dei primi esempi di pianificazione urbana moderna\u00bb.\nNel 2012 l\u2019architetto Patrizia di Filippo dopo uno studio condotto sui simboli del cristianesimo, in particolare il pellicano, la donna, il buon pastore, l\u2019aquila e la fenice, a cui si rifanno i Santacroce, del significato del numero 3 in numerologia, della scelta del nome e della pianificazione urbanistica voluta da Giorgio II e dalla famiglia Altieri nell\u2019edificare il paese in base alla posizione delle stelle della costellazione di Orione, pubblic\u00f2 un breve saggio in cui si avanza l\u2019ipotesi che Oriolo Romano sia non solo citt\u00e0 di fondazione ma anche citt\u00e0 ideale con la peculiarit\u00e0 di discostarsi nettamente dagli schemi planimetrici realizzati in quell\u2019epoca La pianificazione urbanistica del paese avvenne, quindi, secondo un progetto che seguiva ideali e concetti precisi dell\u2019urbanistica del Cinquecento della citt\u00e0 ideale, del manierismo e settecento.\nSuddivisioni storiche.\nIl centro storico del paese \u00e8 diviso in due rioni da un rilevante dislivello del piano urbano: il Poggio, la parte alta del paese cinta dai bastioni rinascimentali, e il Borgo, il primo insediamento edificato dai \"capannari\" e la parte bassa del paese. Dal Borgo si arriva alla \"faggeta\". A ovest del paese oltre la via Braccianese, si arriva alla \"Mola del Biscione\".\nSuddivisioni recenti.\nNel secondo dopoguerra sono state edificate due nuove aree residenziali contigue al centro storico: \"Convento\", l'area compresa tra piazza Porta Romana e il convento di Sant'Antonio da Padova, e \"Stazione\", da piazza Clemente X alla stazione ferroviaria.\nA seguito dell'approvazione del PRG del 1977 e delle successive varianti al PRG, a partire dagli anni '80 sono sorte nelle vicinanze del paese, nelle localit\u00e0 \"Colle degli Olmi\", \"Croce Nuova\", \"San Ianni\", \"Castellina\", \"Poggio Palombino\", \"Mola\" , \"Terrafredda\", \"Fornetto\", \"Chiusa\", nuove zone residenziali in grado di ospitare oggi pi\u00f9 di duemila persone contro le circa novecento dimoranti nel centro storico.\nDall'analisi dei dati a disposizione e delle interviste \u00e8 emerso che ad abitare la periferia di Oriolo Romano sono da una parte famiglie di origine oriolese che abbandonano il centro storico per occupare case acquistate o costruite nelle campagne vicine e dall'altra i nuovi arrivati. Le nuove edificazioni e il conseguente aumento di popolazione hanno comportato un cambiamento dell'assetto urbanistico con il trasferimento delle attivit\u00e0 commerciali e artigianali dal centro storico al rione \"Stazione\".\nEconomia.\nAlle tradizionali attivit\u00e0 economiche artigianali, come l'arte dell'intaglio, si accompagna oggi un certo sviluppo turistico di Oriolo Romano, basato sulle risorse naturali del territorio, in particolare la faggeta e la mola. Il Parco Regionale di Bracciano-Martignano ha realizzato una rete di percorsi escursionistici e MTB che collegano Oriolo Romano con la faggeta vetusta depressa di Monte Raschio, il lago di Bracciano e i comuni di Trevignano Romano e Bracciano. \nIl comune fa parte dell'associazione nazionale Borghi autentici d'Italia e dell'Associazione dei Comuni virtuosi.\nInfrastrutture e trasporti.\nIn et\u00e0 romana il territorio era attraversato dalla via Clodia, antica strada che congiungeva il nord dell'Agro romano con la Tuscia, oggi in parte parallela alla Strada statale 493 Via Claudia Braccianese e alla via Cassia.\nIl comune \u00e8 servito dalla stazione di Oriolo ubicata lungo la ferrovia Roma-Capranica-Viterbo e servita dalla linea regionale FL3\nI trasporti interurbani di Oriolo Romano vengono svolti con autoservizi di linea gestiti da Cotral.\nAmministrazione.\nA partire dalla sua fondazione avvenuta nell'aprile 1562, Oriolo Romano amministrativamente apparteneva al Patrimonio di San Pietro, una provincia dello Stato Pontificio. Nel corso dei secoli il feudo pass\u00f2 di propriet\u00e0 di varie famiglie principesche romane, Orsini, Santacroce e Altieri. Tra il 1798 e il 1799 Oriolo Romano entrer\u00e0 a far parte della Repubblica Romana. Successivamente, torner\u00e0 nuovamente al Patrimonio di San Pietro e vi rester\u00e0 fino al Plebiscito di Roma del 1870, a seguito della Presa di Roma.\nDal 15 febbraio 1798 al 19 settembre 1799, durante la prima Repubblica Romana sorta nella scia della Rivoluzione francese, in base all\u2019art. CCCLXVIII della Costituzione della Repubblica Romana il generale Louis Alexandre Berthier dell\u2019\"Arm\u00e9e d'Italie\" con il proclama n.139 attribu\u00ec Oriolo Romano al \"Cantone di Bracciano\", appartenente al Dipartimento del Cimino. A rappresentare il nuovo governo repubblicano erano: Costantino Gori con la carica di \"Edile\" mentre Vincenzo Leoni era il cossidetto \"Aggiunto\". \"Prefetto consolare\" del Cantore era Giorgio Fortini dell\u2019Oriolo. Il generale Diego Naselli al comando dell'esercito borbonico represse i moti giacobini romani e il 30 settembre del 1799 assunse le funzioni di comandante militare e politico dello Stato romano. Il 22 giugno 1800 la citt\u00e0 venne riconsegnata al nuovo Papa Pio VII ed entro i successivi quattro giorni cess\u00f2 l'amministrazione provvisoria nelle Marche e nelle Legazioni.\nIn seguito alla presa di Roma avvenuta il 20 settembre 1870 e la conseguente fine dello Stato Pontificio, il 31 dicembre dello stesso anno Oriolo viene annesso al Regno d'Italia ed inserito nella provincia di Roma.\nDal 6 ottobre 1872 \"Oriolo\" cambia denominazione in Oriolo Romano.\nIl 2 dicembre 1928, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo Mussolini che istituiva la provincia di Viterbo, Oriolo Romano pass\u00f2 dalla provincia di Roma a quella di Viterbo.\nIl 2 giugno 1946 a seguito del Referendum istituzionale, il 55,44% degli oriolesi scelse la Repubblica, mentre nella elezione dell'Assemblea costituente il partito pi\u00f9 votato fu la DC con 492 voti pari al 51,36% dei 1.019 votanti; il PRI ottenne 232 voti (24,22%) e il PSIUP 106 voti (11,06%) poco consenso ottennero il Pd'A 38 voti (3,97%), il PCI 18 voti (1,88%) e i monarchici 14 voti (1,46%).\nSport.\nLe societ\u00e0 sportive dilettantistiche esistenti sono:"}
{"id": "28403", "revid": "322321", "url": "https://it.wikipedia.org/wiki?curid=28403", "title": "Orte", "text": "Orte \u00e8 un comune italiano di abitanti della provincia di Viterbo nel Lazio. \u00c8 un nodo stradale e ferroviario situato sul crocevia nord-sud ed est-ovest del centro Italia. \nGeografia fisica.\nTerritorio.\nGeograficamente nella Valle del Tevere, il territorio del comune di Orte \u00e8 interessato da fenomeni di vulcanismo secondario. Le acque termali solfuree delle \"Capannelle\" (cos\u00ec chiamate dai capanni costruiti sopra le pozze, presenti fino alla costruzione della Piscina, oggi Terme di Orte) e le solfatare intorno al Fosso della Penna ne sono le principali manifestazioni.\nLa citt\u00e0 \u00e8 ricca di sorgenti naturali, che hanno costituito in passato un'importante risorsa pubblica. Ne riportiamo un parziale elenco:\nOrigini del nome.\nL'ipotesi settecentesca, oramai non credibile, \u00e8 che Orte, come altre citt\u00e0 dell'Etruria (come Pisa), derivi la sua origine dalla migrazione dei Pelasgi, popolo errante (per eccesso di donne e di giovinetti) che, lasciato il Peloponneso in seguito alla discesa degli Elleni, si insedia prima in Tessaglia, poi in Italia.\nLa leggendaria migrazione sarebbe databile all'anno 1528 a.C. (\"anno DCCLII ante\", ovvero 752 anni prima della prima Olimpiade). Il nome sarebbe ripreso dall'antica \"Orthe\" o \"Orthi\", citt\u00e0 della Tessaglia da cui i Pelasgi provenivano.\nLa presa di Troia per mano degli achei sarebbe dunque avvenuta 344 anni dopo la fondazione di Orte, che, gi\u00e0 fiorente, pot\u00e9 mandare in aiuto a Turno, re dei Rutuli, le \"Hortinae classes\" di virgiliana memoria (Eneide, Lib. 7 vers. 716): una vera flotta, e non eserciti, essendo Orte porto fluviale.\nStoria.\nDi antiche origini, Orte (Horta, Hortae, di etimologia incerta) \u00e8 probabilmente una delle citt\u00e0 che costituivano la federazione Etrusca.\nOrte, situata appena a monte della confluenza del Nera nel Tevere, gi\u00e0 importante porto fluviale (\"Ex Tuscis frumentum Tiberi venit: eo sustentata est plebs\", Livio, Lib. II), diviene centro vitale della rete di comunicazione stradale romana con la costruzione della Via Amerina, nel 241-240 a.C., a seguito della presa di Falerii e la stabilizzazione del dominio romano a nord di Veio.\nOrte costituisce, da allora e fino al XVI secolo, quando per volere di Papa Sisto V Peretti si procedette alla ricostruzione del ponte sulla Via Flaminia (Ponte Felice), il punto di attraversamento del Tevere a nord di Roma.\nIl ponte, prima ligneo, fu sostituito da ponte in muratura in et\u00e0 imperiale (cosiddetto \"Ponte di Augusto\", del quale ancora si possono ammirare le sostruzioni lungo il corso del fiume a nord-ovest della rupe).\nIl tratto della Via Amerina che interessa il territorio ortano scende dal Castello di Bassano (oggi Bassano in Teverina) mediante un ripido tratto di strada, del quale \u00e8 ancora oggi possibile scorgere, in una piacevole passeggiata, l'antico basolato. Giunti ai piedi dell'altipiano di Bassano, l'Amerina proseguiva, affiancata da un canale molto probabilmente navigabile (anche di esso, oggi fosso rurale, \u00e8 possibile vedere i resti dell'opus quadratum che ne costituiva l'argine), fino a toccare il corso del Tevere, in prossimit\u00e0 dell'antico Porto Fluviale di Seripola. Di qui procedeva parallela al fiume, fino al Ponte, dove avveniva l'attraversamento verso la cosiddetta Campagna Trasteverina (territorio ortano) e poi al territorio di Amelia.\nL'antico corso della Via Amerina \u00e8 tuttora costellato di torri, risalenti al periodo bizantino (Corridoio Bizantino).\nIl ponte rimase funzionante per tutto il Medioevo, e acquist\u00f2 ancor pi\u00f9 interesse in seguito al crollo del Ponte di Narni, nel 1054.\nSin dall'VIII secolo con la donazione di Liutprando Orte \u00e8 uno dei pi\u00f9 antichi centri che andranno a far parte del primo nucleo dello Stato Pontificio.\nIl periodo di maggior ricchezza per la citt\u00e0 fu infatti il tardo Medioevo, nel quale essa seppe conquistare notevole autonomia e indipendenza. Conservando la sede episcopale, con privilegio dell'elezione del proprio vescovo da parte del locale capitolo, Orte assunse lo status di \"libero comune\" (di cui ancora oggi conserva testimonianza nei colori bianco e rosso del gonfalone) e si dot\u00f2 di propri statuti, a disciplinare un complesso sistema di governo.\nIl ponte and\u00f2 ripetutamente distrutto, in seguito alle piene del fiume; Mons. Lando Leoncini ci narra di una prima parziale distruzione nella notte del 14 novembre 1514, il cui danno fu riparato con struttura lignea; una seconda il 2 dicembre 1524; una terza il 6 ottobre 1530, a seguito di piena assai violenta, che devast\u00f2 le campagne circostanti. Il ponte non fu pi\u00f9 ricostruito, stante il flagello della peste, che aveva gi\u00e0 fiaccato la citt\u00e0 nel 1486, e le continue alluvioni che segnarono il XVI secolo. Occorrer\u00e0 anche considerare il periodo di profonda instabilit\u00e0 politica che si apr\u00ec in Italia dopo la morte di Lorenzo De Medici.\nLa comunit\u00e0 invocava San Cesareo diacono e martire contro le inondazioni del fiume e gli annegamenti (il santo, condannato ad essere annegato nel mare di Terracina, a Roma era invocato soprattutto contro le inondazioni del Tevere); infatti, ad Orte esisteva una chiesa dedicata al santo (scomparsa nel '500) e la Porta di San Cesareo - ancora esistente - che consentiva il collegamento tra il centro urbano ed il Tevere.\nLa scelta di Sisto V di privilegiare l'asse viario della Flaminia, con la costruzione di Ponte Felice sotto la rocca di Borghetto nel 1589 fu la pi\u00f9 grave sconfitta politica della citt\u00e0, a scongiurare la quale non bast\u00f2 l'influenza delle nobili famiglie ortane.\nDa allora inizi\u00f2 un periodo di lenta ma profonda decadenza, che culmin\u00f2 con la graduale perdita dello status di sede episcopale a favore di Civita Castellana (anche se, fino al riordino delle diocesi avvenuto nel XX secolo, che sanc\u00ec il definitivo passaggio della sede a Civita Castellana, i vescovi alternarono i soggiorni nelle due sedi, continuando a firmarsi \"Episcopus Hortanae et Castellanae Ecclesiae\"). La Diocesi di Orte rimane oggi una sede vescovile titolare, mentre la Cattedrale di Santa Maria Assunta conserva lo status di concattedrale della Diocesi di Civita Castellana.\nSolo con l'avvento della ferrovia e la costruzione della Ferrovia Roma-Ancona (Ferrovia Pio Centrale, inaugurata nel 1866, della quale Orte fu Stazione di Prima Classe), poi della Ferrovia Firenze-Roma, poi dell'Autostrada del Sole, infine della E45, di cui Orte rappresenta nodo strategico, la citt\u00e0 torna ad avere il suo naturale protagonismo nella rete di trasporto italiana ed europea.\nMonumenti e luoghi d'interesse.\nAltro.\nIl monumento ai caduti di piazza 29 agosto 1943.\nIl monumento ricorda le vittime causate dal bombardamento dello scalo ferroviario del 29 agosto 1943 ed i militari caduti nelle guerre 1915/18, 1935/36 e 1940/45. Alle 6 di domenica 29 agosto, quaranta bombardieri quadrimotori pesanti tipo B.17 \"Flying Fortress\" dell\u2019Aeronautica statunitense decollarono dalla pista di piastre di acciaio perforate di Oudna (Cap Bon) in Tunisia e si diressero verso il centro del Tirreno e rientrarono su terra fra S. Marinella e Civitavecchia, sorvolando poi il lago di Vico e giungendo cos\u00ec ad Orte. Alle ore 10:28 i bombardieri sganciarono le loro bombe da 1000 libbre (450 Kg) sullo scalo di Orte. Buona parte delle bombe cadde sulla collina a sud-ovest dello Scalo ove si erano rifugiati molti cittadini, causando 117 vittime. Il parroco, padre Geremia Subiaco, coordin\u00f2 le operazioni di recupero delle vittime, i cui corpi furono raccolti nella chiesa di S. Antonio. Alla destra del monumento ai caduti \u00e8 posta una bomba ritrovata inesplosa in prossimit\u00e0 dei binari della stazione di Orte nel dicembre 1995.\nOrte sotterranea.\nSuggestiva \u00e8 la visita dei cuniculi che costituivano l'antico acquedotto di epoca preromana, con fontane, cisterne e pozzi scavati nel basamento di tufo. Altre particolarit\u00e0 ipogee sono le colombaie ricavate nella parete prospiciente la valle del Tevere e il pozzo per la conservazione della neve, ove venivano custoditi i medicinali del locale ospedale.\nSociet\u00e0.\nEtnie e minoranze straniere.\nAl 31 dicembre 2010 nel territorio di Orte risultano residenti cittadini stranieri.\nLe comunit\u00e0 pi\u00f9 numerose sono quelle di:\nTradizioni e folclore.\nSi svolge ogni Venerd\u00ec Santo, ed \u00e8 la pi\u00f9 antica d'Italia nel suo genere. Risalente probabilmente agli inizi del Duecento ha conservato intatta la sua forma originaria, un corteo mesto e devoto che accompagna Cristo alla sepoltura. La processione vede la partecipazione delle nove Confraternite attuali (oggi riunite in un unico ente):\nLa pi\u00f9 antica di esse \u00e8 quella di Santa Croce, si hanno testimonianze della sua presenza in Orte fin dal 1159. Alla processione partecipano circa 500 confratelli. Le confraternite sfilano in ordine di antichit\u00e0 nelle loro divise caratteristiche. La partenza avviene dalla chiesa di Santa Croce. Nella piazza principale della citt\u00e0, la processione fa sosta. I confratelli, disposti a forma di cuore, dopo un pensiero spirituale del Vescovo intonano alcuni versetti del \"miserere\". Dopo aver percorso le vie del centro storico, fuori dalla chiesa di Sant'Agostino, i confratelli dedicano a Maria il canto dello Stabat Mater. Il rito si chiude con lo spezzare il pane del venerd\u00ec Santo, in segno di fraternit\u00e0, nella vicina chiesa di Santa Croce.\nCome nell'antichit\u00e0, ancor oggi \u00e8 particolarmente solenne la grande processione che si svolge la sera del 31 agosto, vigilia della festa. Anticamente vi partecipavano tutte le magistrature cittadine e le sedici corporazioni delle arti. Attualmente la processione con l'immagine di Sant'Egidio, capolavoro di scultura quattrocentesca attribuita a Saturnino Gatti, si snoda per le vie del centro storico sorretta dai confratelli della compagnia di Santa Croce e preceduta da rappresentanze delle 7 contrade che vedono il loro gonfalone essere benedetto dal Vescovo al termine della processione. Con questo atto inizia l'Ottava di Sant'Egidio. Il Santo \u00e8 celebrato come patrono di Orte dal 1501, cos\u00ec come riportato nel libro degli statuti. Ma la devozione verso di lui era assai pi\u00f9 antica, infatti sappiamo che nel 1327 la Confraternita di Santa Croce lo adott\u00f2 come proprio protettore.\n\u00c8 una festa di antica tradizione, resa solenne da Papa Bonifacio IX nel 1396 con la concessione delle stesse indulgenze della Porziuncola di Assisi, viene menzionata anche negli antichi statuti comunali. In quei giorni vengono rievocati giochi, musica, eventi della vita medievale. Il tutto corredato da mostre di ogni genere e cibi genuini che si possono gustare nelle tipiche taverne di contrada. L'ultimo giorno (coincidente sempre nella seconda domenica di settembre) si svolge il Palio. Un sontuoso corteo storico accompagna gli arceri sulla piazza principale per la disputa \"dell'Anello d'Argento\". La sera chiude la festa lo spettacolo degli sbandieratori.\nCultura.\nIstruzione.\nMusei.\nLa raccolta diocesana, anche se costituita da un nucleo non vasto, presenta opere di notevole qualit\u00e0 e interesse. Numerose le tavole a fondo oro dei secoli XII - XVI di scuola altolaziale, umbra e senese, tele, argenteria e paramenti sacri. D'eccezionale importanza il prezioso frammento di mosaico della \"Madonna bizantina\" (VIII secolo) proveniente dall'oratorio di Giovanni VII (705 - 707) nella basilica di San Pietro in Vaticano. Il museo ha sede presso la chiesa romanica di San Silvestro risalente all'XI secolo.\n\u00c8 allestito nell'antica chiesa di Sant'Antonio, custodisce ed espone i reperti rinvenuti negli scavi eseguiti ad Orte e nell'ambito del territorio comunale. \u00c8 articolato in tre sezioni: Etrusca (dalla fine del VI agli inizi del III secolo a.C.), Romana (dalla media Repubblica al tardo Impero) ed Alto Medioevo (dal VI all'XI secolo).\nSi trova all'interno della grande sacrestia della chiesa di Santa Croce (gi\u00e0 ospedale). Conserva la pi\u00f9 bella suppellettile delle Confraternite ortane. Gli oggetti devozionali esposti (XVII- - XVIII secolo) sono utilizzati il venerd\u00ec Santo per la processione del Cristo Morto. Tra tutte le opere spiccano la bara del 1626, il basamento dell'Addolorata (antecedente di un decennio), due lampioni rossi settecenteschi, il bianco crocione seicentesco e una tavola cinquecentesca raffigurante Sant'Egidio. Altri manufatti di interesse storico sono i corredi devozionali delle singole Confraternite. Il museo, unico nel suo genere nella regione Lazio, rappresenta un'interessante scoperta nel mondo laico. Dotato di un sistema automatico di guida permette la visione e la spiegazione delle opere e il loro utilizzo nella processione del Venerd\u00ec Santo.\nMedia.\nHa sede nel comune Tele Radio Orte, emittente radiofonica e televisiva.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 572 imprese operanti nel territorio comunale, che rappresentavano il 2,45% del totale provinciale (23.371 imprese attive), hanno occupato 1.502 addetti, il 2,53% del dato provinciale (59.399 addetti); in media, ogni impresa nel 2015 ha occupato due persone (2,63).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'estrazione e la lavorazione del travertino, finalizzata ai settori dell'edilizia e a quelli artistici.\nInfrastrutture e trasporti.\nFerrovie.\nDal 1928 al 1994 era in funzione anche la ferrovia Civitavecchia-Orte delle FS e a Orte aveva una seconda stazione ferroviaria in localit\u00e0 Castel Bagnolo, tuttora esistente ma non pi\u00f9 in uso.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Orte pass\u00f2 dalla provincia di Roma a quella di Viterbo.\nSport.\nAvevano sede nel comune: la societ\u00e0 Ortana Calcio a 5, campione d'Italia nella stagione 1985-86, sciolta nel 1990 e la societ\u00e0 Orte Calcio a 5, fondata nel 1986, scioltasi nel 2018.\nVolley Club Orte, militante nel campionato maschile di Serie B 2019-2020\nImpianti sportivi.\nCampo sportivo comunale."}
{"id": "28404", "revid": "393899", "url": "https://it.wikipedia.org/wiki?curid=28404", "title": "Rischio", "text": "Il rischio \u00e8 la potenzialit\u00e0 che un'azione o un'attivit\u00e0 scelta (includendo la scelta di non agire) porti a una perdita o ad un evento indesiderabile. La nozione implica che una scelta influenzi il risultato. Le stesse perdite potenziali possono anche essere chiamate \"rischi\". Sebbene ogni comportamento umano sia rischioso alcuni hanno una percentuale di rischio maggiore.\nPer \"rischio\" possiamo indicare anche la distribuzione dei possibili scostamenti dai risultati attesi per effetto di eventi di incerta manifestazione, interni o esterni ad un sistema. In questa definizione, il rischio non ha solo un'accezione negativa (\"downside risk\"), ma anche una positiva (\"upside risk\"). Esso \u00e8 definito dal prodotto della frequenza di accadimento e della gravit\u00e0 delle conseguenze (magnitudo).\nConcetto di rischio.\nQuello del rischio \u00e8 un concetto connesso con le aspettative umane e la loro capacit\u00e0 di predizione/intervento in situazioni non note od incerte. Indica un potenziale effetto su un bene che pu\u00f2 derivare da determinati processi in corso o da determinati eventi futuri. Nel linguaggio comune, \"rischio\" \u00e8 spesso usato come sinonimo di probabilit\u00e0 di una perdita o di un pericolo/minaccia.\nCi sono molte definizioni di rischio che dipendono dalle applicazioni e dal contesto. Pi\u00f9 in generale, ogni indicatore di rischio \u00e8 proporzionale all'effetto atteso e alla sua probabilit\u00e0 di accadimento.\nLe denominazioni dipendono quindi dal contesto del danno e dal suo metodo di misura; ad esempio, nella perdita di una vita umana, il rischio \u00e8 focalizzato sulla probabilit\u00e0 dell'evento, sulla sua frequenza e circostanza.\nLe normative ISO pi\u00f9 recenti, in particolare la ISO 31000, definiscono il rischio come \"effetto dell'incertezza sugli obiettivi\", precisando che tale effetto pu\u00f2 essere sia positivo che negativo. Quando il rischio ha effetto positivo allora si chiama opportunit\u00e0. La parola \"rischio\" appare quindi pi\u00f9 o meno sovrapponibile alla coppia \"rischio/opportunit\u00e0\", anche se nelle applicazioni pratiche si considerano soprattutto gli effetti indesiderati (a parte quando si tratta esplicitamente lo sviluppo migliorativo per cui si perseguono opportunit\u00e0).\nIn genere il valore del \"rischio reale\" risulta differente sia del \"rischio ipotetico\" (che \u00e8 il valore ottenuto da stime tecnico-scientifiche) sia dal \"rischio apparente\" (che \u00e8 soggettivo, in quanto dipendente dalla percezione umana del rischio).\nRischio per l'impresa.\nAll'interno di un'impresa i rischi possono essere divisi anche in:\nValutazione del rischio.\nIl rischio \u00e8 definito come combinazione di probabilit\u00e0 e di magnitudo (severit\u00e0) di possibili lesioni o danni alla salute, in una situazione pericolosa; la valutazione del rischio consiste nella valutazione globale di tali probabilit\u00e0 e\ngravit\u00e0; tutto allo scopo di scegliere le adeguate misure di sicurezza.\nNella valutazione degli scenari evolutivi possibili di un territorio, quali l'analisi di problematiche di carattere ambientale, il rischio \u00e8 un valore definito dal prodotto:\ndove\nIn generale, il rischio \u00e8 funzione di: probabilit\u00e0 e gravit\u00e0. La probabilit\u00e0 \u00e8 funzione di vulnerabilit\u00e0 e minaccia (nelle implementazioni pratiche si considera quasi sempre la probabilita associata alla sola vulnerabilit\u00e0 perch\u00e9 le minacce sono pi\u00f9 complesse da ponderare). La gravit\u00e0 \u00e8 funzione dell'impatto (effetto) e questo dipende dal valore dell'asset soggetto al rischio. Il rischio, nella pratica, \u00e8 sempre relativo ad un evento cio\u00e8 occorre passare da una definizione astratta (la gravit\u00e0 teorica) ad una contingente (l'effetto del rischio mitigato da una contromisura specifica, localizzata nello spazio e nel tempo).\nTrattamento del rischio.\nCome espone la ISO 31000 le categorie di trattamento del rischio sono:\nCome si vede assumere/mitigare il rischio \u00e8 una cosa, ritenere/accettare il rischio \u00e8 un'altra (la differenza \u00e8 che nel primo caso si attua un piano di contenimento, nel secondo caso non si fa nulla ma lo si fa con coscienza, facendo una scelta informata, rischiando ma \"ad occhi aperti\").\nNel caso di rischi a potenziale effetto positivo (cio\u00e8 le opportunit\u00e0) il piano di azione ovviamente non \u00e8 di \"mitigazione\" ma diventa un \"piano di miglioramento\" (cambia il \"segno algebrico\" del tipo di rischio ma la metodologia di controllo \u00e8 la medesima).\nValutazione professionale.\nNella valutazione del rischio professionale il concetto di rischio combina la probabilit\u00e0 del verificarsi di un evento con l'impatto che questo evento potrebbe avere e con le sue differenti circostanze di accadimento. Secondo la teoria dei prezzi Black-Scholes quando si tratta di beni quotati sul mercato tutte le probabilit\u00e0 e gli impatti sono incorporati nel prezzo. In tale contesto, la simulazione finanziaria, \u00e8 lo strumento/il mezzo che permette all\u2019investitore (privato/professionista) una valutazione pi\u00f9 accurata e precisa sull\u2019esposizione al rischio calcolata sulle probabilit\u00e0 a livello matematico/statistico.\nRischio di progetto e riserva.\nNella gestione progetti (es. in edilizia, infrastrutture, sistemi informativi, impianti, eventi, sviluppo nuovi prodotti, ecc.) il rischio \u00e8 un aspetto fondamentale e inevitabile. La parola stessa \"progetto\" (termine etimologicamente associato alla proiezione verso il futuro di idee o azioni) implica che non tutte le situazioni/eventi sono certi e che rimane un'incertezza che pu\u00f2 generare eventi ed effetti anche dirompenti sugli obiettivi di progetto. Il rischio viene quindi analizzato, classificato, indirizzato e monitorato secondo diverse metodologie e strumenti (es. esempio analisi cause-effetti). Spesso si definisce un piano d'azione per il rischio in cui si affronta e contrasta il rischio nel corso dell'esecuzione del progetto con delle azioni mitiganti (ad esempio indagini supplementari esplorative, test di tecnologie prima dell'utilizzo) e una riserva economica residua del rischio, data dalla probabilit\u00e0 di accadimento del rischio e dagli effetti stimati - a valle delle azioni mitiganti incluse nel piano d'azione del rischio. I costi totali di progetto sono quindi formati dai costi base di progetto, dai costi di esecuzione del piano d'azione del rischio e dalla riserva residua."}
{"id": "28406", "revid": "50", "url": "https://it.wikipedia.org/wiki?curid=28406", "title": "Gin e Fizz", "text": ""}
{"id": "28407", "revid": "322321", "url": "https://it.wikipedia.org/wiki?curid=28407", "title": "Vetralla", "text": "Vetralla \u00e8 un comune italiano di abitanti della provincia di Viterbo, che dista meno di 15\u00a0km dal capoluogo, Viterbo.\nGeografia fisica.\nTerritorio.\nVetralla si trova sul versante occidentale dei Monti Cimini, nelle vicinanze del cratere vulcanico che ha dato origine al lago di Vico. Sul territorio comunale si erge il monte Fogliano.\nClima.\nClassificazione climatica: zona D, 1953 GR/G\nStoria.\nIl nome si ritiene derivi dal latino Vetus aula (Antico luogo) o da \"Vetus alia\" (altra citt\u00e0 (sottinteso) vecchia con riferimento a Viterbo (Vetus urbs). La posizione di Vetralla, dominante e facilmente fortificabile, nel cuore del territorio degli Etruschi \u00e8 stata occupata con continuit\u00e0 a partire dall'Alto Medioevo. In epoca romana sulla via Cassia a circa due km dagli insediamenti medioevali era presente una stazione della posta; tuttora nei pressi di S. Maria di Forcassi sono presenti alcuni muri e parte della pavimentazione del \"Forum Cassii\" romano. Nel tardo impero la popolazione, ridotta numericamente, si spost\u00f2 nell'attuale posizione pi\u00f9 facilmente difendibile. La piccola fortezza venne incorporata nei possedimenti papali fin dalla loro origine storica grazie alla Donazione di Sutri (728) effettuata dal re longobardo Liutprando a favore del Papa Gregorio II; tra gli anni 1110 e 1134 fu sotto il dominio dei signori di Viterbo.\nDal 1145 il Papa Eugenio III si install\u00f2 a Vetralla per sfuggire alla violenza e alle lotte intestine di Roma; da qui indisse la Seconda Crociata con la bolla Quantum praedecessores. Il territorio fu a lungo conteso tra i Papi e i signori di Viterbo e, ancora oggi a titolo commemorativo il sindaco di Vetralla nella cerimonia dello Sposalizio dell'albero riafferma i diritti del comune sul controllo di Monte Fogliano. Questo feudo fu assegnato nei secoli a varie famiglie nobiliari legate al papato: per primi gli Orsini, poi i prefetti di Vico fino al 1435 quando l'ultimo signore, Giacomo di Vico, fu rimosso dal Cardinale Giovanni Vitelleschi, imprigionato nella fortezza di Soriano e decapitato. Vetralla pass\u00f2 poi al cardinale Giovanni Borgia (1474), a Lorenzo Cybo (1529), e al cardinale Alessandro Farnese nel 1534. Vetralla fu testimone di episodi della Campagna garibaldina del 1867.\nPresso Vetralla, durante la Seconda Guerra Mondiale, si trovava il terzo campo di concentramento pi\u00f9 grande in Italia.\nEconomia.\nDi seguito la tabella storica elaborata dall'Istat a tema \"unit\u00e0 locali\", intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 849 imprese operanti nel territorio comunale, che rappresentavano il 3,63% del totale provinciale (23.371 imprese attive), hanno occupato 1.992 addetti, il 3,35% del dato provinciale (59.399 addetti); in media, ogni impresa nel 2015 ha occupato due persone (2,35).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica e della terracotta.\nVetralla ha una lunga tradizione di lavorazione della ceramica.\nQuest\u2019ultima \u00e8 un materiale ricavato dai vetrallesi nei pressi del Monte Panese, in grotte scavate nel tufo.\nVeniva raccolta con le ceste e portate nei laboratori con l\u2019aiuto degli asini.\nL\u2019argilla, una volta raccolta e portata nelle grotte o negli scantinati, viene triturata e raffinata, poi mescolata con l\u2019acqua in modo tale da renderla pi\u00f9 facilmente malleabile e modellabile.\nViene anche chiamata \u201cceramica rossa\u201d a causa del colore rossastro che si ottiene dall\u2019impasto. Una volta resa morbida l\u2019argilla si pone sul tornio, una macchina per la lavorazione della creta, che muove l\u2019artigiano con i piedi e piano piano l\u2019argilla viene modellata.\nQuesta lavorazione e raffinazione del materiale avveniva nelle botteghe e nelle fornaci di ogni artigiano che si trovavano quasi tutte lungo Via dei Pilari, dove l\u2019ultima rimasta attiva fino ai primi anni del 2000 \u00e8 quella \u201cdi Checco Lallo\u201d.\nGli artigiani che lavoravano l\u2019argilla sono conosciuti come i \u201cpignattari\u201d. Si parla dell\u2019\u201carte dei pignattari\u201d cio\u00e8 il modo di produrre ceramica usando una speciale argilla che si trova solo in questo territorio. Un\u2019arte questa che \u00e8 stata tramandata di padre in figlio e di generazione in generazione. Sono molti gli oggetti che si possono ricavare da queste lavorazioni come ad esempio: piatti, brocche e oggetti vari anche per uso alimentare, non solo, anche oggetti pi\u00f9 rifiniti e di effetto come possono essere dei vasi decorati.\nUna volta creato l\u2019oggetto di argilla viene pulito e solitamente decorato con il ramoscello di ulivo, simbolo caratteristico di Vetralla. \nInfrastrutture e trasporti.\nStrade.\nVetralla \u00e8 collegata dalla Strada Statale 2 via Cassia, che in gran parte ripete il tracciato della via consolare romana.\nDa Vetralla inizia la strada denominata Strada Statale 1 bis Via Aurelia che collega ad occidente verso il Mar Tirreno all'altezza di Tarquinia e all'A12.\nTramite la Strada Provinciale 41 \"Blerana\" \u00e8 collegata a Blera e tramite la strada provinciale 80 \"Monte Fogliano\" a San Martino al Cimino.\nFerrovie.\nInoltre \u00e8 collegata dalla ferrovia regionale FL3 Ferrovia Roma-Capranica-Viterbo. Questa linea effettua, nel Comune di Vetralla, due fermate: la stazione principale, che si trova nella frazione di Cura lungo la Cassia, dove fermano tutti i treni in entrambe le direzioni, e la stazione di Tre Croci, nella omonima frazione, sebbene in quest'ultima fermi un numero molto limitato di treni.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Vetralla pass\u00f2 dalla provincia di Roma a quella di Viterbo.\nSport.\nNel periodo precedente alle due guerre mondiali (dal 1900 al 1939) erano molto diffusi due sport: l\u2019uomo cavallo e il gioco del ruzzolone.\nIl primo prende il nome dallo sportivo Domenico Baghini (26 gennaio 1867 \u2013 6 settembre 1943). Baghini era un podista con una resistenza fisica poco comune. Rincorreva vitelli e mucche per ore senza stancarsi e per questo decise di sfidare un qualcosa che superasse sia l\u2019uomo sia gli animali e cos\u00ec sfid\u00f2 una locomotiva. Infatti partirono dalla stazione di Vetralla con arrivo previsto a Vico Matrino, un percorso lungo all\u2019incirca quattro chilometri e mezzo e Baghini vinse la gara. Per onorare questo grande sportivo \u00e8 stata creata una manifestazione sportiva di atletica leggera chiamata \u201ctrofeo dell\u2019uomo cavallo\u201d.\nIl gioco del ruzzolone invece consisteva nel lancio della ruzzola che poteva essere di legno oppure di formaggio; veniva eseguito da uomini ma allo stesso tempo partecipavano anche i ragazzi con il compito di andare a riprendere la ruzzola e nel caso in cui era fatta di formaggio se la mangiavano.\nTra il 1924 e il 1927 cominciavano ad istituirsi delle piccole societ\u00e0 sportive riservate ai giovani.\nLo sport preferito e pi\u00f9 diffuso era l\u2019atletica e venivano organizzate gare tra le varie societ\u00e0 sportive che avevano luogo nelle strade periferiche del paese in mancanza di un vero e proprio campo sportivo.\nNel 1928 le varie societ\u00e0 si incorporarono per dar vita all\u2019Associazione Sportiva Vetralla radunandosi a S. Angelo.\nLa prima vera gara avvenne nel 1928 al primo campionato di atletica leggera a Viterbo e anche qui, in mancanza di un vero e proprio campo sportivo, si svolse a Prato Giardino.\nAddirittura i vetrallesi in quella prima gara vinsero la coppa.\nDopo l\u2019atletica lo sport pi\u00f9 diffuso fu l\u2019ippica. Anche per questo sport fu creata una societ\u00e0 all\u2019ippodromo \u201cS. Giorgio\u201d dove ogni domenica si svolgevano delle gare e delle competizioni con cavalli purosangue provenienti anche da province diverse.\nIn quel periodo si diffuse anche il calcio. Le partite di calcio venivano giocate in un prato privato ancora a causa della mancanza di un vero e proprio campo sportivo.\nUna volta terminata la stagione dedicata all\u2019ippica, il campo dedicato fu trasformato nel \u201cPolisportivo Giovinezza\u201d, il primo nel paese di Vetralla che ospitava un campo da calcio, una pista di atletica e una podistica.\nIl Polisportivo accolse anche una gara ciclistica molto importante, a livello nazionale e internazionale.\nLe prime partite di calcio al Polisportivo erano delle amichevoli con squadre dei paesi limitrofi. \nCi sono svariati campi sportivi come il \u201cGoffredo Raparelli\u201d situato nella Villa comunale Pietro Canonica, il \u201cSan Paolo\u201d a Cura, l\u2019\u201cEros Bolzoni\u201d a Tre Croci e il \u201cLuigi Nagni\u201d a La Botte.\nCalcio"}
{"id": "28408", "revid": "125698953", "url": "https://it.wikipedia.org/wiki?curid=28408", "title": "Ale e Franz", "text": "Ale e Franz \u00e8 un duo comico italiano composto da \nBiografia.\nBesentini e Villa si incontrano nel 1992 al CTA (Centro Teatro Attivo) di Milano, dove frequentavano i corsi e i laboratori di formazione professionale, in vista di una carriera nel mondo artistico; il duo \"Ale e Franz\" si forma ufficialmente nel 1995. La loro comicit\u00e0, tra lo stralunato e il surreale, va dalla maschera alla \"clownerie\", dal comico al tragico; nel 2001 hanno vinto il Premio \"Satira politica\" di Forte dei Marmi. Nel 2014 hanno accompagnato il cantante Enrico Ruggeri nel tour \"C'era un tedesco, un francese e un italiano\", in cui Ale ha suonato la chitarra acustica e Franz la tastiera.\n\u00c8 solo dal 1995 che il duo assume la denominazione di \"Ale e Franz\", debuttando nello spettacolo \"Dalla A alla Z\". Da allora \u00e8 stato per loro un susseguirsi di successi, con partecipazioni a numerosi spettacoli televisivi fra cui, oltre a \"Zelig\", \"Seven Show\", \"Pippo Chennedy Show\", \"Mai dire Gol\" e \"Convenscion\". Nel 2007 sono protagonisti del loro primo programma da protagonisti, \"Buona la prima!\" su Italia 1, dove recitano a soggetto su suggerimenti estemporanei dei vari ospiti. Tra il 2010 e il 2011 propongono due programmi basati su sketch brevi e sull'improvvisazione: \"Ale e Franz Sketch Show\" e \"A&amp;F - Ale e Franz Show\". Nel 2012 partecipano al film per la televisione \"Area Paradiso\" con la regia di Diego Abatantuono.\nPer il cinema, Ale e Franz sono apparsi tra gli altri in \"La grande prugna\", \"Tutti gli uomini del deficiente\", \"Soap opera\" e \"Un fidanzato per mia moglie\", oltre a essere stati protagonisti dei film \"La terza stella\" e \"Mi fido di te\"; inoltre hanno doppiato rispettivamente Alex e Marty nella serie di film \"Madagascar\". Hanno pubblicato i libri \"E Larry? \u00c8 morto\", \"\u00c8 tanto che aspetti?\" e \"Ale e Franz live\".\nL'asteroide 15379 Alefranz, scoperto il 29 agosto 1997, \u00e8 stato battezzato cos\u00ec in loro onore su proposta di uno dei due scopritori, Paolo Chiavenna, astronomo amico di lunga data dei due comici."}
{"id": "28410", "revid": "121951367", "url": "https://it.wikipedia.org/wiki?curid=28410", "title": "Pr\u0101\u1e47\u0101y\u0101ma", "text": "Il Pranayama (controllo ritmico del respiro) \u00e8 il quarto stadio dello Yoga, secondo lo Yogasutra di Pata\u00f1jali. Insieme a Pratyahara (ritiro della mente dagli oggetti dei sensi), questi due stati dello Yoga sono conosciuti come le ricerche interiori (antaranga sadhana) ed insegnano come controllare la respirazione e la mente, quale mezzo per liberare i sensi dalla schiavit\u00f9 degli oggetti di desiderio. La parola Pranayama \u00e8 formata da Prana (fiato, respiro vitale, respiro, vita, vitalit\u00e0, vigore, energia, forza, potenza, e spirito) e da Ayama (lunghezza, controllo, espansione). Il suo significato \u00e8 quindi di controllo ed estensione del respiro.\nTale controllo si attua durante le classiche quattro fasi (vritti) le quali sono, a loro volta, regolate dal \"luogo (desha), dal tempo (kala) e dal numero (samkhya)\" (Yogasutra II, 50):\nNei testi di Hata Yoga, in generale il termine kumbhaka (da kumbha: brocca per acqua, calice) \u00e8 usato per includere le tre fasi di inspirazione, espirazione e trattenimento del respiro.\nQuando il respiro viene trattenuto dopo una inspirazione, viene chiamato antara kumbhaka (interno, interiore). Quando viene trattenuto dopo una espirazione, viene chiamato bahya kumbhaka (esterno, esteriore).\nLa scelta di giusti modelli ritmici della respirazione profondi e lenti, rafforzano il sistema respiratorio, calmano il sistema nervoso e riducono la bramosia. La mente si libera e diventa un mezzo adatto per la concentrazione.\nL'emotivit\u00e0 influisce sul ritmo del respiro e lo trasforma in rapido, poco profondo e incontrollato. Il controllo del respiro permette il controllo della mente. Dato che lo scopo dello Yoga \u00e8 calmare e controllare la mente, lo Yogi apprende la tecnica del Pranayama per dominare il respiro, in modo da controllare i sensi, raggiungere cos\u00ec lo stato di Pratyahara e predisporsi per dhy\u0101na (meditazione). Generalmente, il pranayama viene definito come \"cessazione della inspirazione e della espirazione (Yogasutra, II, 49).\nTipologia di respirazione.\nNello yoga si distinguono tre tipologie di respirazione:\nPrincipali tecniche di Pranayama.\nL'addestramento del Pranayama necessita una profonda conoscenza delle \u0101sana e deve essere eseguito con la supervisione di un Guru o di un maestro esperto. Il momento migliore per la pratica del Pranayama \u00e8 il mattino presto (prima dell'alba) e dopo il tramonto. Si consiglia di praticarlo almeno 15 minuti al giorno, con proposito e regolarit\u00e0, alla stessa ora, luogo, posizione, seduti sul pavimento, su un piccolo cuscino o una coperta piegata, mantenendo la schiena eretta. Si dovranno tenere gli occhi chiusi, altrimenti la mente avr\u00e0 facilit\u00e0 a distrarsi a causa degli oggetti esterni. L'uniformit\u00e0 della respirazione render\u00e0 la mente serena e calma.\nIl Pranayama dovr\u00e0 essere eseguito non pi\u00f9 di 15 minuti dopo una calma pratica di asana. Dopo aver terminato la pratica, stendersi in posizione Shavasana (o Savasana) per almeno 5 \u2013 10 min, in completo rilassamento e silenzio, per rinfrescare sia il corpo che la mente.\nLe principali tecniche di Pranayama sono le seguenti:"}
{"id": "28411", "revid": "1632387", "url": "https://it.wikipedia.org/wiki?curid=28411", "title": "Scala diatonica", "text": "Una scala diatonica \u00e8 una scala eptafonica in cui le note si susseguono secondo una precisa successione di sette intervalli, cinque toni e due semitoni.\nTale successione caratteristica non \u00e8 univoca, ma pu\u00f2 essere specificata in sette diverse combinazioni definite \"modi\" aventi la caratteristica che ognuna di queste pu\u00f2 essere costruita a partire dalle altre, usando come prima nota (solitamente chiamata \"Tonica\") una delle note intermedie delle altre.\nDescrizione.\nLa successione caratteristica viene generalmente rappresentata nella sua applicazione al cosiddetto \"modo maggiore\", costituito dalla seguente successione di intervalli:\ndove T=tono e s=semitono.\nTuttavia la successione caratteristica pu\u00f2 essere rappresentata senza ambiguit\u00e0 da uno qualsiasi dei sette modi possibili, ad esempio considerando il \"modo minore\" si ha:\nove si pu\u00f2 notare che questa successione pu\u00f2 essere ottenuta da quella del modo maggiore partendo dalla sua sesta nota (sesto grado) (naturalmente \"ricominciando\" non appena la successione originale termina).\nSinteticamente si pu\u00f2 dire che una scala di sette intervalli di cui cinque toni e due semitoni pu\u00f2 essere definita \"diatonica\" solamente se i due semitoni si trovano ad inquadrare due toni, oppure (condizione assolutamente equivalente) se i due semitoni si trovano ad inquadrare tre toni.\nLe due scale musicali indicate, scala maggiore e minore, sono le pi\u00f9 note alla musica occidentale, tanto che su di esse sono formate le denominazioni delle note: la successione Do-Re-Mi-Fa-Sol-La-Si-Do (usata dalle lingue romanze) \u00e8 infatti una scala maggiore (quella \"di Do\"), mentre la successione A-B-C-D-E-F-G-A (utilizzata in ambito germanico; il tedesco, che usa B solo per il si bemolle, aggiunge H per il si naturale) \u00e8 una scala minore (quella \"di La\"), le altre note della scala cromatica non hanno nomi propri ma utilizzano il nome delle altre note vicine accompagnato dagli aggettivi \"diesis\" (per note pi\u00f9 alte di un semitono rispetto a quella di cui si prende il nome) oppure \"bemolle\" (per note pi\u00f9 basse di un semitono).\nRispettano inoltre le successioni diatoniche \"i tasti bianchi\" della tradizionale tastiera di pianoforti ed organi, nonch\u00e9 la successione \"di righe e spazi\" che costituisce il pentagramma.\nLa scala diatonica prende il nome da uno dei tre generi della musica greca antica (diatonico, enarmonico e cromatico) ed \u00e8 la base per creare le formule di numerose scale musicali. La sua struttura fu studiata per la prima volta nella Grecia Antica a seguito degli studi della scuola di Pitagora.\nQuesta scala all'interno della musica occidentale prende spesso il nome di \"scala temperata\" purch\u00e9 il sistema tonale sia precisamente intonato come sistema temperato equabile, \nse invece si utilizza un'intonazione basata sull'intonazione naturale la scala diatonica prende talvolta il nome di \"scala naturale\" (o \"zarliniana\").\nLe note, o meglio le posizioni lungo la scala diatonica, vengono chiamate gradi della scala: dal primo al settimo.\nLa scala diatonica \u00e8 una pietra miliare su cui la storia della musica occidentale si \u00e8 a lungo sviluppata. \nLa diatonica maggiore (ovvero di \"modo maggiore\") \u00e8 detta anche di \"modo ionico\".\nLa diatonica minore (spesso indicata come Scala minore naturale per distinguerla da altre scale alterate ottenute a partire da essa) \u00e8 costruibile a partire dal sesto grado della maggiore ed \u00e8 detta di \"modo eolio\".\nSempre in riferimento alla scala maggiore, si possono costruire i modi: \"Dorico\" a partire dal secondo grado; \"Frigio\" a partire dal terzo grado; \"Lidio\" a partire dal quarto grado; \"Misolidio\" a partire dal quinto grado; \"Locrio\" a partire dal settimo grado.\nSolo i modi maggiore e minore vengono generalmente utilizzati per le tonalit\u00e0 dei brani musicali occidentali, in questo ambito gli altri modi sono utilizzati solo raramente (come il modo Lidio), e altri praticamente mai (come il modo Locrio).\nScale di qualsiasi modo sono tuttavia identificabili all'interno della struttura melodica dei brani, ed in particolare un uso peculiare e caratteristico dei modi pi\u00f9 disparati \u00e8 presente nel jazz, soprattutto nella sua corrente definita per l'appunto jazz modale.\nPer calcolare i diesis ed i bemolle da inserire in chiave in una qualunque scala diatonica maggiore ci si pu\u00f2 avvalere dell'aiuto schematico del Circolo delle quinte.\nAscoltare le note.\nIl rigo musicale qui sopra riporta una scala di do, prima ascendente (dalla nota pi\u00f9 bassa a quella pi\u00f9 alta) e poi discendente (dalla nota pi\u00f9 alta a quella pi\u00f9 bassa).\n1. La prima nota (o I grado) di ogni scala \u00e8 chiamata tonica.\n2. La seconda nota (o II grado) viene chiamata sopratonica.\n3. La terza nota (o III grado) pu\u00f2 assumere tre nomi: mediante, modale o caratteristica, poich\u00e9 stabilisce il discrimine maggiormente significativo tra i modi maggiore e minore, i pi\u00f9 diffusi.\n4. La quarta nota (o IV grado) sottodominante.\n5. La quinta nota (o V grado) \u00e8 chiamata dominante.\n6. La sesta nota (o VI grado) \u00e8 chiamata sopradominante.\n7. La settima nota (o VII grado) \u00e8 chiamata sensibile se dista un semitono diatonico dall'VIII grado, come nella scala maggiore, altrimenti \u00e8 detta sottotonica.\n8. L'ottava nota (o VIII grado) \u00e8 nuovamente la Tonica come il I grado.\nQueste denominazioni dei gradi (eccezion fatta per il VII) sono valide sia per modo maggiore (o ionico) che per modo minore (eolico), per altri modi l'utilizzo \u00e8 controverso e comunque non frequente: in qualche caso infatti la denominazione del grado verrebbe a perdere il proprio significato da un punto di vista semantico.\nAd esempio nel caso della scala di Do, Do \u00e8 la tonica, Sol \u00e8 la dominante, Si la sensibile.\nPer tenere conto delle diverse intonazioni relative che si osservano tra le sette note nei sette diversi modi, si \u00e8 soliti attribuire a ciascun grado della scala uno fra gli aggettivi Maggiore, Minore, Giusta, Aumentata o Diminuita, secondo lo schema seguente:\n1. Primo grado, tonica: definisce la tonalit\u00e0 e non ha variazioni per definizione.\n2. Secondo grado, sopratonica: genera un intervallo di seconda Maggiore se dista un tono dalla tonica, Minore se dista mezzo tono dalla tonica (ci\u00f2 accade solo nei modi Frigio e Locrio).\n3. Terzo grado: \u00e8 chiamato Modale o Mediante o Nota Caratteristica; se dista un tono e mezzo dalla tonica genera un intervallo di terza minore (modi Minore/Eolio, Dorico, Frigio, Locrio), mentre \u00e8 di terza Maggiore se dista due toni dalla tonica (modi Maggiore/Ionico, Lidio e Misolidio).\n4. Quarto grado: \u00e8 chiamato Sottodominante e genera un intervallo di quarta Giusta se dista due toni e un semitono dalla tonica, di quarta Aumentata se ne dista tre. In questo caso \u00e8 chiamato Tr\u00ectono (ci\u00f2 solo nel modo Lidio).\n5. Quinto grado: \u00e8 chiamato Dominante. Genera un intervallo di quinta Giusta se dista tre toni e un semitono diatonico dalla tonica, Diminuita se dista due toni e due semitoni diatonici dalla tonica in senso ascendente (solo nel modo Locrio), Aumentata se dista tre toni e due semitoni-uno diatonico e l'altro cromatico-dalla tonica, in senso ascendente.\n6. Sesto grado: \u00e8 chiamato Sopradominante. Genera un intervallo di Sesta Maggiore se dista quattro toni e un semitono diatonico dalla tonica,di Sesta Minore se dista tre toni e due semitoni diatonici (modi Minore/Eolio, Frigio e Locrio).\n7. Settimo grado, \u00e8 chiamato sensibile o sottotonica: nel primo caso, genera un intervallo di Settima Maggiore e dista cinque toni e un semitono diatonico, dalla tonica in senso ascendente (ossia dista mezzo tono dalla tonica successiva: accade solo per i modi Maggiore/Ionico e Lidio). Nel secondo caso, genera un intervallo di Settima Minore e dista quattro toni e due semitoni diatonici dalla tonica in senso ascendente (ossia un tono dalla tonica successiva).\nIn una tonalit\u00e0 di modo Maggiore o Lidio (ma anche nelle tonalit\u00e0 di modo Minore, con opportune alterazioni), quando alla sensibile succede la tonica, si determina un effetto emotivo nell'ascoltatore corrispondente ad una sensazione di maggiore calma, pace e rilassatezza: per questo motivo tale passaggio viene detto \"passaggio di risoluzione\" (o \"di cadenza\", anche se il concetto di cadenza \u00e8 pi\u00f9 generale e riguarda tipicamente interi accordi e non singole note).\nTale denominazione \u00e8 condivisa anche dalle successioni quinta giusta-tonica e quarta giusta-tonica, che provocano sensazioni analoghe ma meno nette (in particolare la prima \u00e8 detta \"cadenza perfetta\" e la seconda \"cadenza plagale\"). Le altre generiche successioni tra due note di una scala diatonica sono invece dette \"successioni di tensione\"; successioni che invece investono non solo note della scala diatonica ma anche ulteriori note della scala cromatica (purch\u00e9 prossime) sono detti \"cromatismi\".\nLe tre \"cadenze\" sono fondamentali nella musica occidentale, si noti tuttavia che non sono tutte presenti in ogni modo della scala diatonica: in particolare la scala di modo minore, molto importante perch\u00e9 definisce il modo della tonalit\u00e0 di moltissimi brani, risulta priva della cadenza sensibile-tonica.\nProprio per ovviare a questa caratteristica la tradizione europea rinascimentale ha elaborato scale minori alterate che contengano il settimo grado maggiore anzich\u00e9 minore: fra tutte la scala minore armonica e la scala minore melodica: tali scale, si faccia attenzione, non sono pi\u00f9 scale diatoniche in senso stretto, ossia come sono state qui definite, poich\u00e9 la successione di toni e semitoni non rispetta pi\u00f9 le regole tradizionali delle scale diatoniche (ad esempio la minore armonica contiene tre toni, tre semitoni e un intervallo da un tono e mezzo)."}
{"id": "28414", "revid": "125751813", "url": "https://it.wikipedia.org/wiki?curid=28414", "title": "Vitorchiano", "text": "Vitorchiano \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nVitorchiano si trova ai piedi dei monti Cimini, proteso verso la verdeggiante valle del Vezza. L'antico borgo, noto per le attivit\u00e0 legate all'estrazione ed alla lavorazione del peperino, \u00e8 adagiato su un banco, fratturato in enormi massi, di questa pietra, con pendii ripidi a strapiombo su due fossi che confluiscono a formare il Rio Acqua Fredda, affluente del Vezza.\nIl territorio che circonda Vitorchiano \u00e8 caratterizzato da un paesaggio collinare, ricco di boschi di querce (in particolare il cerro), frassini, faggi (limitatamente alle pendici dei Cimini), olmi e castagni, e attraversato da ruscelli in parte ancora limpidi. Ci\u00f2 lo rende un \"habitat\" favorevole per numerose specie di animali selvatici come volpi, faine, donnole, falchi, civette, lepri e cinghiali. Altrettanto varia \u00e8 la flora, ricca di splendidi fiori e frutti selvatici, cos\u00ec come rigoglioso \u00e8 il sottobosco con ginepri, felci, ginestre, agrifogli, pungitopi e numerose specie di funghi commestibili tra cui il porcino.\nClima.\nClassificazione climatica: zona D, 1917 GR/G\nStoria.\nIl nome Vitorchiano viene fatto derivare da \"Vicus Orclanus\", il che rivelerebbe una presunta dipendenza dal centro di Norchia (o Orcla) presso Vetralla, luogo sacro alla dea etrusca Norzia.\nLa rupe di Vitorchiano, come \u00e8 stato accertato da ritrovamenti della fine del secolo scorso, fu sede di un abitato gi\u00e0 nell'et\u00e0 del bronzo; la forte posizione dell'insediamento ripropone anche qui la vicenda comune a gran parte dei paesi dell'Etruria meridionale, in cui un florido villaggio del periodo finale dell'et\u00e0 del bronzo (XI secolo a.C.) ne ha preceduto lo sviluppo storico.\nForse occupato in epoca etrusca, \"castrum\" romano e poi centro urbano fortificato nella parte pi\u00f9 meridionale della \"Tuscia Longobardorum\", Vitorchiano vanta una storia secolare influenzata a lungo dalla politica espansionistica della vicina e potente Viterbo.\nQuando nel 1199 Vitorchiano si dichiar\u00f2 libera da ogni legame con Viterbo il borgo fu assediato dalle milizie viterbesi contro le quali fu invocato l'aiuto di Roma. Nel 1201, Vitorchiano fu liberato dall'assedio e divenne feudo di Roma. Ma i contrasti tra Roma e Viterbo continuarono per tutta la met\u00e0 del Duecento.\nNel 1232 i Viterbesi si impadronirono del paese e lo devastarono. L'Annibaldi fortific\u00f2 il borgo con nuove mura che resero Vitorchiano praticamente imprendibile, i Vitorchianesi per\u00f2 non sopportarono il suo governo. Dopo aver inutilmente supplicato Roma di liberarli dal giogo, nel 1267 provvidero a proprie spese a rifondere Giovanni Annibaldi per i costi sostenuti. Quando ormai al senato romano apparve evidente che Vitorchiano era perduto a causa della politica poco lungimirante, avvenne un fatto straordinario: i Vitorchianesi fecero atto solenne e formale di sottomissione a Roma. Il Senato Romano a questa notizia nomin\u00f2 Vitorchiano \"Terra Fedelissima all'Urbe\", le riconobbe ampie esenzioni fiscali, le consent\u00ec di aggiungere al proprio stemma la sigla S.P.Q.R., di fregiarsi della Lupa Capitolina e di usare il motto \"Sum Vitorclanum castrum membrumque romanum\", cio\u00e8 Vitorchiano, castello e parte di Roma. Il privilegio pi\u00f9 importante fu rappresentato dall'onore di fornire gli uomini per la guardia capitolina. Essi furono denominati \"Fedeli di Vitorchiano\". Questo privilegio \u00e8 stato costantemente esercitato da Vitorchiano dal 1267 fino ai nostri giorni. Ancora oggi \u00e8 possibile ammirare la Guardia del Campidoglio nei costumi che, secondo la tradizione, furono disegnati da Michelangelo Buonarroti, nelle manifestazioni ufficiali del comune di Roma.\nLa citt\u00e0 di Roma conferisce un appannaggio annuale a Vitorchiano tratto dalle imposte comunali che serve a retribuire la Guardia tra i cui compiti c'\u00e8 anche quello di suonare le particolari trombe romane, dette clarine, in occasione delle principali manifestazioni pubbliche ufficiali, che proprio per questo motivo sono dette tradizionalmente \"le clarine di Vitorchiano\" e a Roma la frase \"suonare le clarine\" \u00e8 divenuta proverbiale e sta a significare chiamare a raccolta il popolo per la lotta.\nMonumenti e luoghi d'interessi.\nA Vitorchiano si trova una statua moai. Essa \u00e8 stata scolpito nel 1990 da undici indigeni dell'isola di Pasqua, invitati dalla trasmissione RAI \"Alla ricerca dell'Arca\", a realizzare un programma di \u201cgemellaggio\u201d culturale. Poich\u00e9 gli originali Moai dell'isola di Pasqua si stavano deteriorando, la televisione di Stato si adoper\u00f2 per scovare una pietra vulcanica simile a quella delle cave dell'isola di Pasqua per poterne costruire uno nuovo. La trov\u00f2 proprio qui: un enorme blocco di peperino del peso di trenta tonnellate. Fu scolpito quindi con asce manuali e pietre taglienti.\nSociet\u00e0.\nReligione.\nVitorchiano, nel periodo precedente ai decreti di espulsione della fine del XVI secolo, fu sede di una piccola comunit\u00e0 ebraica.\nCultura.\nFilm.\nA Vitorchiano sono state girate alcune scene del film \"L'armata Brancaleone\" di Mario Monicelli.\nA Vitorchiano sono state girate alcune sequenze del cortometraggio \"Oh, ma che bel cane\", diretto da Francesco Di Mauro e prodotto dalla Ciclope film.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 269 imprese operanti nel territorio comunale, che rappresentavano l'1,15% del totale provinciale (23.371 imprese attive), hanno occupato 707 addetti, l'1,19% del dato provinciale (59.399 addetti); in media, ogni impresa nel 2015 ha occupato due persone (2,63).\nAttivit\u00e0 estrattive.\nQuesta pietra caratteristica costituisce una risorsa specifica del luogo.\nInfrastrutture e trasporti.\nStrade.\nVitorchiano \u00e8 servita da uno svincolo con la Strada Statale 675 Umbro-Laziale.\nTramite la Strada Provinciale 23 \"Valle del Vezza\", \u00e8 collegata a Grotte Santo Stefano, frazione di Viterbo.\nTramite la Strada Provinciale 22, \u00e8 collegata con La Quercia, frazione di Viterbo.\nFerrovie.\nNella frazione Il Pallone \u00e8 presente la stazione ferroviaria di Vitorchiano sulla linea Roma-Civita Castellana-Viterbo.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, quando venne istituita la provincia di Viterbo, Vitorchiano pass\u00f2 dalla provincia di Roma a quella di Viterbo.\nAmministratori\nAltre informazioni amministrative.\nFa parte della Comunit\u00e0 Montana Cimini."}
{"id": "28416", "revid": "322321", "url": "https://it.wikipedia.org/wiki?curid=28416", "title": "Vallerano", "text": "Vallerano \u00e8 un comune italiano di abitanti della provincia di Viterbo nel Lazio; dista dal capoluogo 18\u00a0km.\nGeografia fisica.\nTerritorio.\nVallerano si trova sul versante meridionale del Monte Cimino, la vetta pi\u00f9 alta dei Cimini.\nStoria.\nLe prime tracce di insediamenti abitativi nella zona risalgono al periodo dell'et\u00e0 del bronzo, per essere abitata successivamente da popolazioni di origine etrusca. Dopo il 300 a.C., con l'avvento dei Romani e la sconfitta etrusca nella battaglia del lago Vadimone, la regione sub\u00ec il dominio dei nuovi conquistatori.\nNelle campagne del paese si possono trovare grotte rupestri di origine Villanoviana.\nLa pi\u00f9 importante e conosciuta \u00e8 quella \"dei quadratini\", cos\u00ec chiamata dai paesani.\nMonumenti e luoghi d'interesse.\nArchitettura religiosa.\nRisale agli inizi del XVII secolo (1605-1609), edificata su disegno del Vignola. Tra le principali opere conservate al suo interno, sono da menzionare: una \"Madonna Assunta in cielo\" di Giovanni Lanfranco (1582-1647), l\"'Estasi di San Carlo Borromeo\" del Pomarancio (1552-1626), l'affresco della parete della tribuna, raffigurante un miracolo della Vergine, di Francesco Vandi.\nI pennacchi della cupola sono del Bastiani. L'organo monumentale pi\u00f9 di duemila del 1644 \u00e8 di C.G.Burzi poi Felice Ercoli e infine i fratelli Priori. Soggiornando nell'estate 1707 G.F.Haendel presso Francesco Maria Ruspoli al castello di Vignanello, era solito recarsi a suonare, non solo nella chiesa maggiore del paese dove era ospitato, ma anche nella chiesa del ruscello ove si trova lo strumento e il 18 giugno 1707 alla presenza dei Farnese signori di Vallerano e dei Ruspoli present\u00f2 il noto \"Salve Regina\" con Margherita Durastante come soprano e lui stesso all'organo.\nCostruita nel 1512 dalla famiglia Farnese di Parma, e ricostruita nella seconda met\u00e0 del XVIII secolosu rovine antico castello. L'interno conserva un trittico raffigurante l\"'Assunta\", opera di Carolino da Viterbo del 1478 e affreschi del '500.\nCostruita in stile romanico prima del XVI secolo, \u00e8 importante per il prezioso soffitto a cassettoni composto da 116 riquadri (1762). L'organo a canne risale alla seconda met\u00e0 del XVII secolo, mentre il battistero \u00e8 del 1450.\nEdificata anch'essa in stile romanico nel XII secolo, conserva all'interno tracce di dipinti murali, ma \u00e8 sconsacrata.\nEdificata nel XVII secolo, si trova in stato di abbandono nel borgo medievale del paese, nei pressi dell'ex ospedale di Vallerano.\nFuori dal centro storico, sulla strada che porta a Fabrica di Roma, si trova questa chiesa, costruita attorno al 1600 su progetti di un allievo del Vignola.\nNel Santuario della Madonna del Ruscello si trova anche un organo monumentale, costruito da Cesare Burzi di Parma nel 1635, notevolissimo organaro del tempo.\nCultura.\nEventi.\nNella seconda met\u00e0 del mese di agosto si svolge ogni anno la festa patronale di San Vittore martire che, oltre a prevedere rievocazioni storiche e concerti musicali, si conclude con uno spettacolo pirotecnico tra i pi\u00f9 rinomati del centro Italia. Oltre allo spettacolo pirotecnico, si \u00e8 consolidata, a fine agosto, la tradizione de \"La Notte delle Candele\", nella quale nel paese viene tolta l'illuminazione elettrica in favore di circa 100.000 candele disposte lungo il paese dagli abitanti. A lume di candela si svolgono durante questa manifestazione numerosi concerti ed eventi gastronomici.\nHa una certa rilevanza, trattandosi di un prodotto tipico riconosciuto, la sagra della castagna di Vallerano. Ha inizio dal secondo fine settimana di ottobre al 1\u00ba novembre compreso. Tutte le domeniche mattina sono previste visite guidate gratuite al centro storico, alle vecchie cantine, al Santuario del Ruscello e alle aziende locali. Durante la sagra si alternano gruppi folcloristici e sbandieratori dei paesi confinanti. Nei giorni della sagra vengono distribuite,a pagamento, le caldarroste in Piazza, vi sono stand in cui \u00e8 possibile assaggiare e acquistare i prodotti tipici. Per l'occasione vengono aperte le caratteristiche cantine, dove \u00e8 possibile gustare i piatti tipici della cucina valleranese e dei paesi limitrofi.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 182 imprese operanti nel territorio comunale, che rappresentavano lo 0,78% del totale provinciale (23.371 imprese attive), hanno occupato 312 addetti, lo 0,53% del dato provinciale (59.399 addetti); in media, ogni impresa nel 2015 ha occupato una persona (1,71).\nInfrastrutture e trasporti.\nStrade.\nVallerano \u00e8 collegata tramite la Strada provinciale 25 \"Canepinese\", a Canepina e Vignanello, e tramite la strada provinciale 65 \"Valleranese\" a Fabrica di Roma.\nFerrovie.\nVallerano \u00e8 servita da una stazione ferroviaria posta lungo la linea Roma-Civita Castellana-Viterbo gestita da ATAC.\nAmministrazione.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Viterbo, Vallerano pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Cimini."}
{"id": "28417", "revid": "322321", "url": "https://it.wikipedia.org/wiki?curid=28417", "title": "Villa San Giovanni in Tuscia", "text": "Villa San Giovanni in Tuscia (\"San Gi\u00f9anne\" in dialetto locale) \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nL'abitato odierno \u00e8 adagiato tra le colline Poggio Aguzzo e Le Querciole ad un'altitudine di\u00a0m 329 sul livello del mare. La natura circostante presenta le peculiarit\u00e0 tipiche della Tuscia con un'alternanza di oliveti e boschi di cerro e castagno. Dista circa 35\u00a0km dal capoluogo.\nClima.\nClassificazione climatica: zona D, 1905 GR/G\nStoria.\nLe origini del paese quale comunit\u00e0 organizzata risalgono al XVI secolo quando il pontefice Leone X, in segno di riconoscenza per i numerosi servigi prestati alla Chiesa, concesse questi territori al condottiero Renzo da Ceri della famiglia Orsini\u2013 Anguillara i cui discendenti fondarono il Borgo di San Giovanni in onore di un componente della famiglia stessa.\nMonumenti e luoghi d'interesse.\nSiti archeologici.\nNelle vicinanze vi sono inoltre le necropoli etrusche di \"Ponton Graziolo\" e del \"Grottone\", che presentano anche tombe a camera con banchine e soffitto a doppio spiovente.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 72 imprese operanti nel territorio comunale, che rappresentavano lo 0,31% del totale provinciale (23.371 imprese attive), hanno occupato 105 addetti, lo 0,18% del dato provinciale (59.399 addetti); in media, ogni impresa nel 2015 ha occupato una persona (1,46).\nAmministrazione.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, quando venne istituita la provincia di Viterbo, San Giovanni di Bieda pass\u00f2 dalla provincia di Roma a quella di Viterbo, e il comune fu aggregato a quello di Blera.\nNel 1945 San Giovanni di Bieda fu staccato nuovamente dal comune di Blera, e nel 1961 cambi\u00f2 denominazione in Villa San Giovanni in Tuscia."}
{"id": "28419", "revid": "322321", "url": "https://it.wikipedia.org/wiki?curid=28419", "title": "Vignanello", "text": "Vignanello \u00e8 un comune italiano di abitanti della provincia di Viterbo, a circa da Viterbo e 65\u00a0km dal GRA (Roma).\nGeografia fisica.\nTerritorio.\nIl territorio di Vignanello si estende alle falde orientali dei Monti Cimini, su una superficie collinare di , \u00e8 circondato da profonde forre incise da modesti corsi d'acqua denominati \u2018fossi\u2019, i quali prendono il nome dalle localit\u00e0 in cui scorrono, come il \"fosso di Cenciano\", il \"fosso di Puliano\", il \"fosso di Zangola\" e il \"Fosso delle Chiare Fontane\", abitati dalla trota e dalla rovella. Questa morfologia \u00e8 l'evidente risultato dell'attivit\u00e0 magmatica dei vulcani Cimino e Vico che ha insistito nella zona tra e anni fa, ne sono protagonisti in massiccia presenza: il \u2018tufo rosso litoide\u2019, il \u2018peperino\u2019 e il \u2018tufo bianco di Fabrica\u2019. Il centro abitato si erge a 369\u00a0m sul livello del mare.\nClima.\nClassificazione climatica: zona D, 2076 GR/G\nStoria.\nI resti pi\u00f9 antichi si hanno in un insediamento umano risalente al Paleolitico Superiore e al Mesolitico (90.000 \u2013 30.000 anni fa) situati in localit\u00e0 Cenciano diruto, ove l'Homo Sapiens Sapiens trov\u00f2 facilmente riparo presso le grotte tufacee di formazione naturale presenti in tutto il paese (tra le pi\u00f9 conosciute dai paesani la \"grotta d' a croce\" e la cosiddetta \"a grotta\")\nGrazie alla sensibilizzazione ed agli investimenti del principe Alessandro Ruspoli, VII principe di Cerveteri, nel primo ventennio del XX secolo, furono effettuati degli scavi archeologici ad opera dalla Soprintendenza alle Antichit\u00e0, che portarono ad identificare, nel territorio dell'attuale Vignanello, un apprezzabile centro falisco (VIII \u2013 VII secolo a.C.). Sul pianoro del Molesino sussisteva un operoso complesso urbano con annessa necropoli presso l'adiacente Valle del Fosso della Cupa, ove furono rinvenute 16 tombe ipogee a camera con pianta quadrata, nonch\u00e9 alcuni reperti di valore, attualmente custoditi presso il Museo nazionale etrusco di Villa Giulia a Roma.\nA maggior riprova della vasta frequentazione della zona in epoca preromana, anche le campagne circostanti pullulano di tombe con caratteristiche similari.\nNon si hanno prove certe e chiare circa lo sviluppo che ebbe il centro abitato con l'avvento dell'epoca romana, tuttavia la leggenda narrata dai versi di tal Giuseppe Manini, giunto a Vignanello alla fine del 1800, suggerisce che nel 410 d.C., a seguito della funesta discesa lungo la penisola italica di Alarico I al comando dei Visigoti, le genti in fuga dal sacco di Roma si rifugiarono nel territorio aspro e impervio dei Colli Cimini, addentrandosi nei folti boschi. Di l\u00ec sembrerebbe essersi concentrato un \"vicus\" tra i fossi Zangola e della Cupa, ove la comunit\u00e0 trov\u00f2 sostentamento nella presenza di selvaggina e di numerose fonti d'acqua. \u00c8 a quest'epoca che potrebbe risalire l'origine del nome Vignanello. Difatti, secondo la medesima leggenda, il maggior esponente del \"vicus\" potrebbe essere stato un tale di nome Giuliano, di l\u00ec il primo appellativo di Giulianello, il quale sub\u00ec diverse evoluzioni fino a divenire Uignanello ed infine Vignanello (toponimo forse ispirato anche dalle vigne coltivate all'intorno).\nLa prima menzione ufficiale del villaggio si ebbe nel 604 d.C. , \u2018olivetum in feudo Julianelli\u2019, quale dono del pontefice Gregorio Magno a favore della Basilica Vaticana, successivamente il podere pass\u00f2 al Sacro Romano Impero, e poi nuovamente ai pontefici che ne fecero un possedimento benedettino sino al 1081-1082. In questo periodo il villaggio si era gi\u00e0 trasformato in un \"castrum\", ovvero in un nucleo cittadino fortificato da una cinta muraria, della quale sopravvivono solo esigue testimonianze.\nNel 1169 Federico Barbarossa strapp\u00f2 Vignanello alla Chiesa includendola nei possedimenti imperiali viterbesi, inizi\u00f2 cos\u00ec una tortuosa contesa che vide protagoniste le famiglie Aldobrandini, Orsini e dei Prefetti di Vico. Il castrum torn\u00f2 alla Chiesa nel 1435 per essere ceduto all'Ospedale Santo Spirito nel 1456 e poi ancora nel 1534 a Beatrice Farnese, dopo la quale, per vicissitudini di tipo parentale, il feudo entr\u00f2 a far parte del dominio dei principi Ruspoli-Marescotti. Nel 1816 Pio VII pretese l'abbandono del governo da parte dei principi, sicch\u00e9 Vignanello fu definitivamente annesso allo Stato Pontificio fino alla sua caduta, avvenuta nel 1870 con la proclamazione del Regno d'Italia.\nMonumenti e luoghi d'interesse.\nAree archeologiche.\nLe aree archeologiche sopra menzionate, ovvero del Molesino, della Valle della Cupa, di Cenciano e di San Rocco, non sono visitabili in quanto mancano di un apparato organizzativo e manutentivo. Diversamente, l'Associazione 'I Connutti' costituitasi nel 2004, ad opera di volontari vignanellesi, ha reso parzialmente percorribili una serie di cunicoli di epoca falisco-etrusca che attraversano il sottosuolo del paese, congiungendo il Castello Ruspoli alla Chiesa Collegiata e diramandosi poi per qualche chilometro verso le campagne e verso il paese confinante (Vallerano).\nCultura.\nCinema.\nA Vignanello sono stati girati i seguenti film:\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 261 imprese operanti nel territorio comunale, che rappresentavano l'1,12% del totale provinciale (23.371 imprese attive), hanno occupato 641 addetti, l'1,08% del dato provinciale (59.399 addetti); in media, ogni impresa nel 2015 ha occupato due persone (2,46).\nAgricoltura.\nNella campagna vignanellese sono maggiormente coltivati noccioli, ulivi e viti.\nArtigianato.\nTra le attivit\u00e0 economiche pi\u00f9 tradizionali vi sono quelle artigianali, come l'arte del legno, finalizzata sia al settore dell'arredamento, e in particolar modo alla produzione di sedie con caratteristiche campagnole, sia all'intaglio.\nInfrastrutture e trasporti.\nStrade.\nVignanello \u00e8 collegata tramite la Strada provinciale 25 \"Canepinese\", a Canepina e Vallerano, e tramite la strada provinciale 26 \"Vignanellese\" a Fabrica di Roma.\nFerrovie.\nVignanello \u00e8 servita da una stazione ferroviaria posta lungo la linea Roma-Civita Castellana-Viterbo gestita da ATAC. La stazione si trova all'interno del centro abitato.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n\u00ba 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Vignanello pass\u00f2 dalla provincia di Roma a quella di Viterbo.\nAltre informazioni amministrative.\nFa parte della Comunit\u00e0 Montana Cimini.\nGemellaggi.\nVignanello \u00e8 gemellato con Jab\u0142onna (Masovia), comune della Polonia.\nSport.\nCalcio.\nLe squadre di calcio del paese sono:\nCalcetto.\nSono presenti due squadre di calcio a 5 che militano in Serie D."}
{"id": "28421", "revid": "1358851", "url": "https://it.wikipedia.org/wiki?curid=28421", "title": "Matrice triangolare", "text": "La locuzione matrice triangolare, in matematica, indica matrici quadrate che hanno tutti gli elementi nulli sotto o sopra la diagonale principale. A seconda che gli elementi nulli siano sotto o sopra la diagonale la matrice viene chiamata rispettivamente matrice triangolare superiore o matrice triangolare alta e matrice triangolare inferiore o matrice triangolare bassa.\nDefinizioni.\nLe matrici triangolari inferiori sono matrici quadrate che hanno nulli tutti gli elementi al di sopra della diagonale principale, cio\u00e8 della forma:\nSe i numeri sulla diagonale di una tale formula_2 sono tutti uguali a 1 (elementi del tipo formula_3) la matrice \u00e8 chiamata \"matrice unit\u00e0 triangolare inferiore\", \"matrice triangolare inferiore unitaria\" o \"matrice triangolare inferiore normata\".\nUna matrice quadrata i cui elementi al di sotto della diagonale principale sono nulli si dice invece matrice triangolare superiore, cio\u00e8 della forma:\nSe tutte le entrate formula_5 sulla diagonale di formula_6 sono uguali ad 1 la matrice \u00e8 chiamata \"matrice unit\u00e0 triangolare superiore\", \"matrice triangolare superiore unitaria\" o \"matrice triangolare superiore normata\".\nPer maggiore chiarezza invece di matrice triangolare inferiore (superiore) si dovrebbe parlare di matrice triangolare inferiore/sinistra (superiore/destra), per distinguere queste dalle matrici triangolari definite a partire considerando la diagonale secondaria invece di quella principale.\nMatrici che sono simili a matrici triangolari sono dette \"triangolarizzabili\".\nDiverse operazioni preservano la forma triangolare:\nGrazie a questi fatti l'insieme delle matrici triangolari superiori \u00e8 una sottoalgebra dell'algebra associativa delle matrici quadrate di una data dimensione. Inoltre, segue anche che le matrici triangolari superiori possono essere trattate come una sottoalgebra di Lie dell'algebra di Lie delle matrici quadrate di una data dimensione, dove la parentesi di Lie formula_7 \u00e8 data dal commutatore formula_8. Tali propriet\u00e0, esposte per una matrice triangolare superiore, sono valide in modo analogo per matrici triangolari inferiori.\nDualit\u00e0 fra triangolari inferiori e superiori.\nUna matrice che \u00e8 sia triangolare inferiore che triangolare superiore \u00e8 una matrice diagonale. Pi\u00f9 precisamente l'intersezione dell'insieme delle matrici triangolari inferiori con l'insieme delle matrici triangolari superiori coincide con l'insieme delle matrici diagonali. Pi\u00f9 particolarmente l'intersezione dell'insieme delle matrici triangolari inferiori normate con l'insieme delle matrici triangolari superiori normate contiene solo la matrice identit\u00e0.\nSi osserva anche che per trasposizione si trasformano le matrici triangolari inferiori in matrici triangolari superiori e viceversa. In particolare la trasposizione trasforma le matrici triangolari inferiori normate in matrici triangolari superiori normate e viceversa. Quindi molte conclusioni ottenute esaminando le matrici singolari inferiori si possono trasformare piuttosto facilmente in conclusioni sulle matrici singolari superiori.\nProdotti di matrici triangolari.\nIl prodotto di due matrici triangolari inferiori \u00e8 una matrice triangolare inferiore: quindi l'insieme delle matrici triangolari inferiori forma un'algebra.\nPi\u00f9 in particolare il prodotto di due matrici triangolari inferiori normate \u00e8 una matrice triangolare inferiore normata: quindi l'insieme delle matrici triangolari inferiori normate forma un'algebra che costituisce una sottoalgebra della precedente.\nPer dualit\u00e0 le stesse conclusioni si traggono per le matrici triangolari superiori.\n\u00c8 particolarmente semplice e significativa l'algebra delle matrici triangolari superiori normate 2 x 2. Se formula_9 e formula_10 sono due reali si osserva che:\nSi osserva che queste matrici esprimono le trasformazioni del piano che portano le rette orizzontali formula_12 in se stesse facendole slittare rigidamente in modo che il punto formula_13 vada nel punto formula_14.\nLe algebre di matrici triangolari superiori hanno una generalizzazione naturale nell'analisi funzionale che conduce alle algebre nido.\nGeneralmente, le operazioni sulle matrici triangolari possono essere compiute in met\u00e0 tempo delle corrispondenti su matrici generiche.\nApplicazioni.\nIl sistema di equazioni:\nretto da una matrice triangolare superiore normata pu\u00f2 essere risolto per via analoga. Poich\u00e9 le matrici triangolari si calcolano facilmente, sono molto importanti in analisi numerica. La decomposizione LU fornisce un algoritmo per la decomposizione di ogni matrice invertibile formula_16 in una matrice triangolare inferiore normata formula_2 e una matrice triangolare superiore formula_18."}
{"id": "28422", "revid": "322321", "url": "https://it.wikipedia.org/wiki?curid=28422", "title": "Soriano nel Cimino", "text": "Soriano nel Cimino (\"S\u00f9riano\" nel dialetto locale) (IPA: ) \u00e8 un comune italiano di abitanti della provincia di Viterbo nel Lazio.\nGeografia fisica.\nTerritorio.\nSoriano sorge a 509 , su una collina compresa tra due corsi d'acqua, alle pendici del Monte Cimino, la cima pi\u00f9 alta dei Monti Cimini, in posizione mediana tra il mar Tirreno e l'Appennino centrale.\nIl territorio di Soriano nel Cimino si estende su una superficie di 7848 ha per un'altimetria media di 510 e confina con i comuni di Bassano in Teverina, Bomarzo, Canepina, Vallerano, Vasanello, Vignanello, Viterbo, Vitorchiano.\nIdrografia.\nDal Monte Cimino hanno origine la maggior parte delle sorgenti che formano i corsi d'acqua del territorio: i torrenti Vezza, Martelluzzo, Serameia e Serraglio, e i fossi del Mandrione, di Valle Oscura, della Sanguetta, dell'Acqua Fredda, degli Orti, della Molinella e di Castello.\nTutti vanno a gettarsi nel fiume Tevere o nei suoi affluenti.\nOrografia.\nLa parte dei Monti Cimini incluso nel territorio sorianese comprende la vetta pi\u00f9 alta, il Monte Cimino (1.053 ) a cui fanno da cornice una serie di cime minori: monte Roccaltia (712 ), monte Turello (628 ), monte S. Antonio (611 ) e il monte Ciliano (o Cigliano) (569 ).\nIl monte Cimino \u00e8 coperto di boschi di castagno fino a circa 800 metri, mentre la vetta \u00e8 coperta da un bosco di faggi secolari di 57 ettari circa di superficie, mentre le colline minori ospitano principalmente boschi di castagno e di querce.\nClima.\nIl clima di Soriano nel Cimino \u00e8 di tipo temperato mediterraneo ad estate tiepida con temperature che in inverno, a volte, scendono sotto gli , mentre in estate raramente superano i 28/.\nLa stagione calda dura da giugno a settembre, con una temperatura giornaliera massima oltre . I giorni pi\u00f9 caldi dell'anno si registrano a luglio ed agosto, con una temperatura massima che pu\u00f2 raggiungere, a volte, i e una minima di .\nLa stagione fresca/fredda dura da ottobre a marzo, con una temperatura massima giornaliera media inferiore a . I giorni pi\u00f9 freddi dell'anno si registrano a gennaio e febbraio, con una temperatura minima media di e massima di 8/.\nIl miglior periodo dell'anno per visitare Soriano nel Cimino \u00e8 da inizio aprile a fine ottobre.\nOrigini del nome.\nDiverse teorie sono state formulate sull'origine del nome Soriano:\nSoltanto dal X secolo si fa riferimento ad un \"Sutanum\" o \"Surano\" detto pi\u00f9 tardi \"Castrum Seriani\".\nNel 1871, con regio Decreto del 22 ottobre 1871, fu approvata l'aggiunta dei termini \"nel Cimino\" al nome del paese, per evitare equivoci con l'omonimo paese Soriano Calabro.\nStoria.\nIII secolo a.C..\nLa prima testimonianza scritta relativa al territorio di Soriano si ha con Tito Livio, il quale nella sua \"ab Urbe condita Historia\", narra che nel 443 a.C. Soriano fu invaso dalle milizie romane comandate dal console Quinto Fabio Massimo Rulliano; questi, nella guerra contro gli Etruschi, riusc\u00ec ad attraversare l'impenetrabile selva\" che ricopriva il monte Cimino e dalla vetta contempl\u00f2 la distesa di fertili campi sottostanti popolati e coltivati dagli Etruschi, che sbaragli\u00f2 con facilit\u00e0.\nAlla fine del III secolo d.C. le popolazioni locali furono evangelizzate da sant'Eutizio di Ferento. Dopo il martirio avvenuto durante la persecuzione ad opera di Diocleziano, intorno al 303 - 305 d.C., il santo fu sepolto in una catacomba nei pressi di Soriano.\nTra il VI e l'VIII secolo.\nTra la fine del VI secolo e l'inizio dell'VIII, molto probabilmente il territorio sorianese fu oggetto delle scorrerie dei Longobardi e proprio dal re longobardo Liutprando il territorio di Soriano fu donato al papato, insieme a quelli di Sutri, Gallese, Blera, Bomarzo e Orte.\nTra il VIII e il XIII secolo.\nTra il VIII e il XIII secolo gran parte del territorio sorianese appartiene prima ai monaci Benedettini dell'Abbazia di Sant'Andrea in flumine (presso Monte Soratte) poi a quelli del monastero di S. Silvestro in Capite di Roma e infine a quelli del convento di San Lorenzo fuori le mura di Roma.\nXIII secolo.\nDurante tutto il Medioevo nel territorio sorianese \u00e8 elevato il numero dei borghi rurali, prevalentemente di modeste dimensioni e composti da poche case riunite intorno a piccoli castelli.\nMa dalla met\u00e0 del XIII secolo comincia ad assumere notevole importanza il borgo di Soriano, costruito su una collina attorno alla torre-fortezza della famiglia di Guastapane e Pandolfo probabilmente un ramo della famiglia Porcari di Roma.\nNel 1250, i Guastapane, schierati con i guelfi, accolgono a Soriano Rosa da Viterbo, adolescente esiliata con tutta la famiglia da Viterbo per volont\u00e0 di Federico II, della fazione dei ghibellini.\nNel 1278 i Guastapane-Pandolfo sono accusati di eresia e viene loro tolta la baronia di Soriano, affidata ad Orso Orsini, nipote di papa Niccol\u00f2 III.\nQuesto, sin dal 1277 aveva intrapreso la costruzione di un castello, intorno alla torre-palazzo dei Guastapane-Pandolfo; e proprio Niccol\u00f2 III abit\u00f2 la rocca di Soriano nelle estati del 1279 e 1280 e qui vi mor\u00ec nell'autunno del 1280.\nGli Orsini mantengono il feudo sorianese fino al 1366, quando, sotto il pontificato di Urbano V, lo vendono alla Santa Sede.\nXIV e XV secolo.\nDal 1379 al 1420 la rocca di Soriano \u00e8 occupata da truppe mercenarie bretoni, scese in Italia per contrastare le popolazioni ribelli alla santa sede ma divenendo poi oppositori del papa e a favore degli antipapi di Avignone, a seguito dello \"Scisma d'Occidente\".\nNel 1431 sale al trono il papa Eugenio IV per volont\u00e0 degli Orsini, ostici ai Colonna; questi si ribellano al papato alleandosi con Giacomo di Vico, signore di Vetralla ed esponente della potente famiglia dei Prefetti di Vico.\nAlla fine del 1431 il borgo e il castello vengono dati in consegna al cardinale Giovanni Vitelleschi e i Colonna si accordano con il papa isolando il Di Vico che viene decapitato sul sagrato della Collegiata di Soriano (l'attuale Chiesa di Sant'Eutizio).\nNel 1441 la santa sede regola l'ordinamento amministrativo della comunit\u00e0 di Soriano: un Fattore o Camerlengo viene posto a disciplina delle rendite e dei beni, un Podest\u00e0 o Governatore a governo del paese e un Castellano a gestione della rocca.\nTra il 1447 e il 1455, sotto papa Niccol\u00f2 V, il paese gode di un periodo di pace: viene redatto il primo statuto comunale, vengono accordati privilegi giuridici e pecuniari alla popolazione e vengono avviate importanti opere urbanistiche, tra le quali il restauro delle mura di cinta del paese e la costruzione della \"fontana vecchia\" per garantire l'approvvigionamento idrico della popolazione.\nQuando nel 1484 sale al trono Innocenzo VIII Soriano viene assegnato in vicariato perpetuo al cardinale Rodrigo Borgia, futuro papa Alessandro VI, il quale nomina castellano lo spagnolo Didaco de Carvajal.\nIl 7 novembre 1489 avviene uno dei fatti pi\u00f9 rilevanti della storia del paese, tanto da essere ancora oggi rievocato durante la Sagra delle Castagne: il Carvajal viene ucciso a tradimento dal conte Pietro Paolo Nardini, feudatario di Vignanello, che tenta di impossessarsi di Soriano insieme a quattro cortigiani suoi complici.\nLa popolazione riesce per\u00f2 a scoprire e catturare il Nardini, che viene ucciso e precipitato dalla torre pi\u00f9 alta del castello, e a sconfiggere e mettere in fuga i suoi soldati che, avvertiti dai segnali fatti con una torcia dai traditori dall'alto della torre, stavano accorrendo alla conquista del borgo ma che vengono sconfitti in quella che \u00e8 passata alla storia cittadina come la battaglia del \"fosso del buon'incontro\".\nIl 12 dicembre il papa, per premiare il coraggio e la fedelt\u00e0 della popolazione, promulga la \"Bolla d'oro\", una deliberazione con cui concede ai sorianesi i frutti e i proventi, prima spettanti alla Camera Apostolica ed autorizzando l'aggiunta del motto \"Fidelitas\" sullo stemma cittadino.\nLa famiglia Orsini.\nSoriano nel Cimino fu possedimento degli Orsini dal 1278 al 1366.\nDante nella \"Divina Commedia\" fa riferimento al Papa Niccol\u00f2 III nel canto XIX dell\"Inferno\" facendogli dire:\"e veramente fui figliuol dell'orsa, cupido si per avanzar gli orsatti\"\nL'imponente castello che domina il paese fu fatto costruire da Papa Niccol\u00f2 III tra il 1277 e il 1279, nella seconda met\u00e0 del XV secolo fu restaurato e rinforzato. L'importanza di questa fortezza nella difesa dello stato papale \u00e8 dimostrata dagli stemmi dei papi Callisto III e Innocenzo VIII. \u00c8 presente anche lo stemma del cardinale Rodrigo Borgia a indicare il ruolo svolto per circa 50 anni prima come vice cancelliere sotto 5 papi e successivamente come papa con il nome di Alessandro VI.\nIn questo periodo Soriano pu\u00f2 contare su un ampio rifornimento di acqua ed ha un discreto numero di fontane. La fontana all'interno delle vecchie mura del paese verso la met\u00e0 del XV secolo viene dedicata a papa Niccol\u00f2 IV.\nDal XVI al XVIII secolo: il cardinal Madruzzo e gli Altemps.\nNei decenni successivi a Soriano si susseguono varie signorie: gli Orsini (dal 1492 al 1503), i Borgia (1503-1504), i Della Rovere (1504-1558) e i Caraffa (1558-1560).\nNel 1560 il cardinale Cristoforo Madruccio (o Madruzzo, dell'omonima famiglia), vescovo di Trento e Bressanone, insieme ai marchesati di Gallese e Bassano, acquista il castello di Soriano per il nipote Fortunato, marito di Margherita Altemps.\nCon Madruccio Soriano gode di un periodo di magnificenza: viene costruita la monumentale \"fontana Papacqua\" e l'attiguo Palazzo (conosciuto oggi come \"palazzo Chigi-Albani\").\nDopo la morte del cardinale (1579) Soriano fu venduto dal nipote Fortunato al cognato, il cardinale Marco Sittico Altemps; gli Altemps sono signori di Soriano per 136 anni e Soriano gode di un periodo di relativa tranquillit\u00e0.\nIl XVIII secolo: i Chigi e gli Albani.\nNel 1715 Soriano viene acquistato dalla famiglia Albani, la famiglia del papa Clemente XI (il primo a governare \u00e8 Carlo Albani) i quali effettuano numerose opere architettoniche di abbellimento e restauro: completano la costruzione del palazzo di Papacqua e restaurano numerosi monumenti e chiese.\nAgli Albani si deve anche la nuova facciata della chiesa di Sant'Eutizio, la principale chiesa della parte antica del paese.\nGli Albani fanno costruire, ai margini dell'abitato e sulle principali vie d'accesso al paese, tre nuove porte: \"Porta Romana\", tuttora esistente, porta d'ingresso da sud all'estremit\u00e0 di Via Romana (oggi Via Benedetto Brin), e quelle andate distrutte: \"Porta Castagnara\" (alla fine di Via Roma) e \"Porta del Casalaccio\" (alla fine di via Innocenzo VIII).\nNel 1721 essendo la famiglia Albani priva di discendenti maschi Soriano passa alla famiglia senese dei principi Chigi.\nIl XIX secolo.\nNel 1848 i Chigi rinunciano alla giurisdizione sul feudo di Soriano in favore dello Stato Pontificio, che esercita la giurisdizione diretta fino al 1870, per poi essere donata, per contrastare l'arrivo dei garibaldini, al neoproclamato conte Pietro Fusco, che tent\u00f2 un'eroica difesa della citt\u00e0, seppur vana. Lo Stato Pontificio sperava infatti che Fusco fosse in grado di respingere i garibaldini e di fermare l'assalto del re. La sua nomina va quindi considerata nell'ottica della difesa della citt\u00e0, piuttosto che nella sua amministrazione. Fusco fu proclamato conte di Soriano nel Cimino solo pochi mesi prima che questa cedette all'assalto.\nRisorgimento.\nDurante il Risorgimento il territorio sorianese \u00e8 caratterizzato da forti fermenti: sia durante la Repubblica Romana del 1849, sia durante il tentativo insurrezionale del 1861 e dalla rivolta garibaldina del 1867: molti sorianesi parteciparono alla battaglia di Bagnoregio dell'ottobre 1867.\nStoria recente.\nDall'unit\u00e0 d'Italia alla seconda guerra mondiale.\nIl 12 novembre 1870 Soriano viene occupata dalle truppe italiane dirette a Roma ed entra a far parte del nascente Stato italiano unificato.\nLe elezioni comunali del 1920 sono vinte dal Partito Socialista Italiano ma gi\u00e0 dalla fine del 1921 iniziano episodi di intolleranza e violenza: la giunta socialista viene sostituita da un commissario prefettizio prima e da un nuovo consiglio poi.\nNel 1942, in seguito ad una rettifica di confini, fu aggregata a Soriano la frazione di Chia, gi\u00e0 appartenente al comune di Bomarzo.\nDopo l'8 settembre 1943 Soriano \u00e8 occupata dalle truppe naziste in ritirata.\nAnche se l'attivit\u00e0 partigiana non conosce mai l'ampiezza della guerra di resistenza dell'Italia settentrionale, nel territorio dei monti Cimini, sul modello dei GAP, \u00e8 attiva con atti di sabotaggio, di assistenza ai soldati italiani e alleati e con la diffusione della stampa clandestina.\nLa sera del 5 giugno 1944, a pochi giorni dalla Liberazione di Soriano (che avverr\u00e0 il 9 giugno 1944), due formazioni di \"fortezze volanti\" dell'esercito anglo-americano bombardano il centro di Soriano radendo al suolo i rioni Concia, Piazza Nuova e Santa Rosa e danneggiando gravemente la Chiesa Collegiata.\nI morti sono 126, 250 case sono completamente distrutte e circa 300 gravemente danneggiate.\nIl 9 giugno, fuggiti i tedeschi, in paese entrano le truppe alleate con a capo il capitano statunitense Lee che nomina sindaco Angelo Luigi Perugia, in seguito sostituito da una giunta provvisoria composta dai membri del CLN, al cui verticie vene posto il meccanico Settimio David, gi\u00e0 assessore nella giunta guidata, negli anni '20, da Davide Potenza.\nDal dopoguerra a oggi.\nI risultati del referendum istituzionale del 1946 sono nettamente a favore della Repubblica, che ottiene 3173 voti contro i 1303 a favore della monarchia.\nLe elezioni per l'assemblea costituente sanciscono la vittoria del Partito Comunista Italiano con 1923 voti, seguito dalla Democrazia Cristiana (con 1065 voti), dal PSIUP (con 451 voti), dal PRI (441 voti).\nNell'ottobre del 1946 si svolgono le elezioni per il consiglio comunale: vince l'alleanza socialista-comunista e viene confermato sindaco Settimio David. Nel 1949, dopo un breve commissariameto, si registra il successo locale della lista centrista. composta da Dc, liberali, repubblicani e socialdemocratici, che prevale su quella socialcomunista di stretta misura (2184 a 2048): venne eletto sindaco Aldo Santocchi sostituito nel mese di novembre dello stesso anno da Attilio Caliento, allora segretario provinciale della Democrazia Cristiana. \nNelle elezioni del 1954, invece prevale largamente la Lista Vanga e Stella, con un margine pi\u00f9 ampio (2595 voti contro 1875) sulla maggioranza uscente. Dal 1954 al 1991 il PCI \u00e8 sempre stato il partito di maggioranza.\nLa lunga sindacatura di Giuseppe Ciorba (detto Peppe) PCI, durata ben 24 anni, sino al 1978 \u00e8 stata per\u00f2 seguita da lunghi periodi di instabilit\u00e0, con un susseguirsi di esponenti del PCI (Carlo Pandimiglio (1978-1984), Marcello Giovannini (1984-1988), Luigi Storri (1988-1989), Angelo Menicacci (1989-1990), con due scioglimenti anticipati del Consiglio Comunale (1989 e 1990). Nelle elezioni comunali del 1991 la Democrazia Cristiana conquist\u00f2 la maggioranza assoluta dei seggi: il capolista, e il pi\u00f9 votato tra i candidati, l'imprenditore Giancarlo Cecchetti, proprietario della SDA divenne in primo Sindaco di Soriano, dopo la caduta dell'amministrazione centrista del 1954, non appartenente al PCI.\nIn appena un anno e mezzo, con l'avvicendarsi di ben tre vicesindaci in questo breve periodo, questa esperienza si concluse con l'ennesimo commissariamento. Alle elezioni del novembre 1993, la maggioranza che fu di Cecchetti si present\u00f2 divisa in tre tronconi, favorendo il ritorno alla guida del Comune di un'alleanza di sinistra, guidata da Alessandro Pizzi (indipendente eletto nelle file del Partito Democratico della Sinistra).\nQuesta coalizione dur\u00f2 per tutto il mandato ma nella consultazione del 1997 si verific\u00f2 la rottura tra alleati, ovvero tra Partito della Rifondazione Comunista e Democratici di Sinistra, situazione che favor\u00ec l'affermazione del centrodestra con l'elezione di Francesco Sensini (Alleanza Nazionale) alla carica di primo cittadino.\nMa come gi\u00e0 successo in passato le defezioni nella maggioranza portarono al quarto scioglimento anticipato in appena dieci anni: dopo un lungo commissariamento, durato nove mesi, nel maggio 2001 una lista di centrosinistra, guidata da Domenico Tarantino, sbaragli\u00f2 le due liste concorrenti, aggiudicandosi con largo margine la contesa elettorale. La stabilit\u00e0 ritrovata ha probabilmente contribuito alla successiva affermazione, nelle elezioni del 2006 della medesima coalizione che ha confermato lo stesso Tarantino alla guida del paese (governando, tra l'altro, dalla nuova sede municipale del \"Quartiere\", un ex convento presso la chiesa della SS. Trinit\u00e0, inaugurata proprio alla vigilia di queste elezioni).\nAlla successione di Domenico Tarantino, Fabio Menicacci ha battuto il candidato del centrosinistra Eutiziangelo Gentili, riportando cos\u00ec il centrodestra al governo della citt\u00e0.\nMenicacci \u00e8 stato riconfermato sindaco nelle elezioni del 2016 battendo il candidato di una lista civica (Soriano Insieme) Devid Centofanti.\nSimboli.\nLo stemma del comune di Soriano nel Cimino \u00e8 cos\u00ec descritto dallo statuto comunale:\nLo stemma \u00e8 costituito da uno scudo sannitico moderno troncato, azzurro nel campo superiore e rosso in quello inferiore, fasciato da una striscia orizzontale color oro sulla quale \u00e8 incisa la parola \"Fidelitas\", a ricordo dei fatti del 1489 e della fedelt\u00e0 mostrata dal popolo sorianese nei confronti della Chiesa.\nNel campo azzurro \u00e8 rappresentata una mitra d'oro e in quello rosso un libro d'argento aperto: oggetti che fanno riferimento al santo patrono del paese, San Nicola di Bari, e rappresentano rispettivamente la dignit\u00e0 ecclesiastica, la dottrina e l'eloquenza.\nSul libro sono posti tre cerchi di color azzurro, che rappresentano un evento della vita del santo: la leggenda narra che san Nicola riusc\u00ec a sollevare dalla miseria e a far sposare tre giovani fanciulle, grazie al \"dono di San Nicola\", tre preziosi sacchetti o globi d'oro avvolti in panni donati alle fanciulle.\nLo scudo \u00e8 sovrastato da una corona municipale a pettine e cinto ai lati da due ramoscelli, uno di quercia e uno di ulivo.\nLo stemma fu approvato con D.M. del 18 novembre 1897.\nMonumenti e luoghi d'interesse.\nAree naturali.\nMonte Cimino.\nIl monte Cimino (1053 ), che sovrasta il centro abitato, \u00e8 la vetta pi\u00f9 alta dei Monti Cimini; ha sulla sua sommit\u00e0 una faggeta secolare di circa 57 ettari.\nLa Faggeta del Monte Cimino \u00e8 senza ombra di dubbio la pi\u00f9 maestosa ed imponente del Centro Italia.\nIl Monte Cimino \u00e8 la vetta pi\u00f9 alta della provincia di Viterbo e dalla sua sommit\u00e0 permette di dominare la valle del Tevere e tutti i borghi circostanti.\nAgli antichi romani la \"selva Cimina\" appariva come un luogo tetro, sacro ed invalicabile, ed \u00e8 probabilmente per questo motivo che nei monti cimini, sono stati trovati resti di antichi tempietti probabilmente dedicati a Giove Cimino.\nDurante la guerra contro gli etruschi, per i romani guidati dal console Quinto Fabio Massimo Rulliano, fu fondamentale scalare la vetta del Cimino, infatti tale impresa, permise loro di scorgere tutti gli accampamenti etruschi ancora presenti nella valle del Tevere e non ancora caduti sotto la pressante avanzata romana.\nFaggeta vetusta del Monte Cimino.\nIl 2 febbraio 2015 la faggeta vetusta del Monte Cimino \u00e8 stata proposta, dalla delegazione permanente italiana presso l'UNESCO, nella tentative list per l'inclusione tra i siti Patrimonio Mondiale Naturale (criterio di selezione (IX): \"per essere un esempio eccezionale di significativo corso dei processi ecologici e biologici nell'evoluzione e lo sviluppo degli ecosistemi terrestri, di acqua dolce, costieri e marini e le comunit\u00e0 di piante e animali marini\". Il 7 luglio 2017 il World Heritage Committee, riunito a Cracovia, ha riconosciuto la faggeta vetusta del Monte Cimino come sito UNESCO Patrimonio Mondiale Naturale dell'Umanit\u00e0 inserendola nella UNESCO's World Heritage List (ID. 1133ter-047).\nSociet\u00e0.\nEtnie e minoranze straniere.\nI residenti con cittadinanza straniera presenti al 31 dicembre 2009 erano 547 pari al 6,27% della popolazione residente. Le principali comunit\u00e0 rappresentate erano le seguenti:\nCultura.\nIstruzione.\nSono presenti sul territorio del borgo tre istituti, la Scuola dell'infanzia Domenico Patrizi la Scuola primaria Achille Ferruzzi e la Scuola secondaria di primo grado Ernesto Monaci tutte statali.\nBiblioteca comunale.\nIstituita nel maggio 1977, con finanziamento pubblico in base alla legge regionale 30/1975, la Biblioteca Comunale di Soriano nel Cimino dispone di un fondo librario di oltre 43.000 volumi (al 31 dicembre 2007), di cui 12.000 per ragazzi, con incrementi annui di circa 1.500 titoli tra libri, libri in lingua originale, VHS, DVD, CD-ROM, collocati quasi tutti a \"scaffale aperto\" in modo tale che gli utenti possono accedere direttamente ai documenti.\nDall'aprile 1990 ha sede presso il palazzo Catalani, antico palazzo ristrutturato negli anni ottanta, e dispone di una superficie di circa 900\u00a0m\u00b2 e di un giardino per la lettura all'aperto; il piano seminterrato \u00e8 destinato all'archivio storico.\nCinema.\nIl film \"Don Franco e don Ciccio nell'anno della contestazione\" del 1970 diretto da Marino Girolami \u00e8 stato girato quasi interamente nel territorio di Soriano nel Cimino.\nEventi.\nSagra delle Castagne.\nOgni anno, nelle prime due settimane di ottobre, il paese festeggia la \"Sagra delle Castagne\", una manifestazione storico-rievocativa. \u00c8 un evento che ha radici lontane nel tempo, che riconducono al secolo XV, relativamente ad una festa istituita dal consiglio della Comunit\u00e0 verso la fine del Quattrocento.\nLa moderna festa vede la luce nel 1967 ed \u00e8 caratterizzata da diversi eventi che riguardano tutto il paese.\nSuddiviso in 4 rioni (o contrade): \"Papacqua\", \"Rocca\", \"San Giorgio\" e \"Trinit\u00e0\", Soriano si veste di medioevale lungo tutte le vie del paese, che riportano diversi stemmi e addobbi vari con le effigi dei 4 rioni. Gli attuali Presidenti (o \"Priori\") in carica dei Rioni sono:\nL'evento principale della sagra \u00e8 il \"Palio delle contrade\", disputato attualmente presso il \"Campo Giannotti\", che vede sfidarsi un arciere ed un cavaliere per ognuno dei 4 rioni. Il rione vincitore del palio, riceve la giusta premiazione presso la piazza principale del paese: Piazza Vittorio Emanuele II, al termine della manifestazione.\nDurante lo svolgimento della sagra, ogni rione mette in mostra propri spettacoli, contraddistinti da una particolare esibizione; ogni rione ha un proprio gruppo di musici, costituito da tamburini e suonatori di chiarine.\nOltre a questi il rione Trinit\u00e0 presenta il \"Gruppo Sbandieratori\", che d\u00e0 luogo ad evoluzioni nell'arte della bandiera; il rione Rocca presenta il \"Gruppo storico Spadaccini\", che si esibisce nell'arte della spada; il rione San Giorgio rievoca il salvataggio della vergine dal drago da parte di San Giorgio e il rione Papacqua mette in scena l'inquisizione della strega.\nIl momento culminante della sagra \u00e8 costituito dalla domenica del secondo weekend, dove ogni rione ha a disposizione per circa 30 minuti piazza Vittorio Emanuele II per mettere in mostra il proprio corteo storico, con vestiti e mezzi dell'epoca medievale, oltre all'esibizione dei musici.\nDurante il periodo della sagra ogni rione apre una propria taverna, dove \u00e8 possibile degustare i tipici prodotti sorianesi fatti per l'occasione dalla gente del paese, tra cui gli \"gnocchi chi fferro\", dolci tipici (\"tozzetti\") e specialit\u00e0 di carne alla brace.\nUn altro evento che caratterizza la manifestazione \u00e8 l'assegnazione della \"Vojola d'oro\" (caldarrosta d'oro, in dialetto): premio che da molti anni viene assegnato a chi, in Italia e nel mondo, si \u00e8 contraddistinto per meriti e capacit\u00e0 in vari campi (arte, scienze, cultura, letteratura, economia, politica, sport, ecc.) e che ha un legame con Soriano nel Cimino ed ha favorito, con la sua attivit\u00e0, la promozione del paese. I premi vengono assegnati anche alla memoria.\nIn queste ultime edizioni invece si afferma il \"Convivium Secretum\": una vera e propria gara storico-gastronomica che coinvolge le quattro contrade. Le cene storiche medievali o rinascimentali danno l'opportunit\u00e0 di inoltrarsi in un percorso eno-gastronomico tra sapori e costumi di epoche antiche. \u00c8 possibile visitare le quattro taverne e gustare piatti tipici medievali o rinascimentali, in base al periodo storico di appartenenza di ogni rione. Tra le pietanze che si potranno trovare ci sono: cappone in fricassea alla francese, tipico piatto rinascimentale, pasticcio quattrocentesco di coniglio, bianco mangione alla maniera oltremontana del 1300, confetti de melle appio e pome paradiso e torta in balconata limonia.\nGeografia antropica.\nRioni del centro.\nIl centro storico si suddivide in quattro rioni:\nOgni rione possiede un proprio stemma araldico.\nFrazioni.\nSoriano nel Cimino ha due frazioni: Chia e Sant'Eutizio.\nChia.\nChia \u00e8 un borgo di circa 400 persone distante 7 chilometri da Soriano e posto a circa 300 che si erge in posizione panoramica sulla valle del Tevere. L'antico nucleo, risalente circa al 1100 d.C. e attualmente in avanzato stato di degrado, conserva ancora la sua pianta originale ed ha notevole interesse storico.\nI boschi sono disseminati di antiche tombe rupestri, e furono abitati fin dal periodo pre-etrusco (case ipogee, tombe a grotta, pozzi, ecc.). Non lontana \u00e8 l'affascinante zona archeologica di Santa Cecilia.\nOgni anno, durante le festivit\u00e0 natalizie, viene organizzato un presepe vivente immerso nel bosco.\nChia era particolarmente amata dal poeta, scrittore e regista Pier Paolo Pasolini, che l'elesse sua seconda dimora restaurandone un antico castello con una bellissima torre (il castello di Colle Casale, detto anche torre di Chia o \"torre di Pasolini\").\nSant'Eutizio.\nSant'Eutizio \u00e8 una frazione di circa 300 abitanti, dista circa 5 chilometri da Soriano e sorge a 302 \nLa frazione prende il nome dall'omonimo martire cristiano (Eutizio di Ferento) e sorge nei pressi del santuario a lui dedicato, posto sopra la cripta nella quale sono conservati i suoi resti.\nAltre localit\u00e0 del territorio.\nAltre frazioni minori sono presenti nel territorio di Soriano: \"Fornacchia\" (a 5\u00a0km dal paese), \"Santarello\" (8\u00a0km), \"Costa del Fontana\" (1\u00a0km), \"Sanguetta\" (5\u00a0km) e \"Selvarella\" (2\u00a0km).\nEconomia.\nL'economia sorianese \u00e8 molto simile a quella della maggior parte degli altri comuni della provincia di Viterbo: basata quasi esclusivamente sull'agricoltura, sul terziario e sull'artigianato di piccole dimensioni.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 562 imprese operanti nel territorio comunale, che rappresentavano il 2,4% del totale provinciale (23.371 imprese attive), hanno occupato 1.447 addetti, il 2,49% del dato provinciale (59.399 addetti); in media, ogni impresa nel 2015 ha occupato due persone (2,63).\nAgricoltura.\nL'agricoltura \u00e8 oggi rappresentata da aziende a conduzione diretta, con colture della nocciola, dell'olio d'oliva, della vite e, nelle zone montane, della castagna da frutto.\nNocciola dei Monti Cimini.\nNel territorio di Soriano sono soprattutto fiorenti la coltivazione della nocciola e della castagna.\nLa coltivazione della nocciola si localizza principalmente nel versante orientale e meridionale del monte Cimino e nella zona del lago di Vico.\nLa nocciola \u00e8 del tipo \"gentile romana\" ed \u00e8 utilizzata prevalentemente nell'industria dolciaria e nel campo della confetteria per la produzione di torroni, praline, cioccolato nocciolato, ripieni per cioccolatini e confetti o creme da spalmare.\nCon il nome di \"nocciola dei Monti Cimini\" \u00e8 stata inclusa nell'elenco nazionale dei prodotti agroalimentari tradizionali italiani (pubblicato nella G.U. 136/2001 in base al D.L. 350 dell'8/9/1999).\nMarrone dei Monti Cimini.\nIl marrone dei Monti Cimini, castagna della qualit\u00e0 del \"marrone fiorentino\", \u00e8 coltivato nel territorio dei comuni di Ronciglione, Caprarola, Soriano nel Cimino, Canepina, Vallerano e Viterbo, in una zona altimetrica compresa tra i 500 e i 700 .\nLe castagne vengono consumate fresche, arrostite (le cosiddette \"caldarroste\") o lessate in pentola, oppure lasciate essiccare, ad ottenere le cosiddette \"mosciarelle\", dalle quali si ottiene la farina per ottenere il \"castagnaccio\".\nCon il nome di \"marrone dei Monti Cimini\" \u00e8 stato incluso nell'elenco nazionale dei prodotti agroalimentari tradizionali italiani.\nPeperino.\nIl peperino o piperino \u00e8 una roccia magmatica, tipica delle zone di Vitorchiano e Soriano nel Cimino, in provincia di Viterbo, e dei Colli Albani, in provincia di Roma, costituita da frammenti di trachite o di tefrite, e contenente leucite in varie percentuali. Il colore classico \u00e8 il grigio macchiettato. \u00c8 presente inoltre in varie zone dell'Italia centrale. Viene utilizzata nelle costruzioni tipicamente per la realizzazione di zoccolature, fasce, lastricati, soglie, scale.\nInfrastrutture e trasporti.\nStrade.\nSoriano nel Cimino \u00e8 interessato dalla strada statale 675, dalla strada statale 675 Umbro-Laziale e dalla strada provinciale SP1.\nFerrovie.\nIl comune \u00e8 servito dalla stazione di Soriano nel Cimino, posta sulla linea Roma-Civitacastellana-Viterbo.\nAmministrazione.\nIl 12 settembre 1870 Soriano entra a far parte dello Stato italiano e viene inserito nella provincia di Roma, che in origine comprendeva l'intera superficie del Lazio.\nNel 1927 vengono istituite le province e il comune di Soriano nel Cimino entra a far parte di quella di Viterbo.\nNel 1943 viene annessa al comune di Soriano la frazione di Chia, in precedenza compresa nel comune di Bomarzo: in tal modo il territorio comunale raggiunge l'estensione rimasta immutata fino ai nostri giorni.\nDi seguito l'elenco degli ultimi sindaci di Soriano nel Cimino.\nAltre informazioni amministrative.\nSoriano fa parte della Comunit\u00e0 Montana dei Cimini."}
{"id": "28427", "revid": "68179547", "url": "https://it.wikipedia.org/wiki?curid=28427", "title": "Scienza cognitiva", "text": ""}
{"id": "28431", "revid": "88812", "url": "https://it.wikipedia.org/wiki?curid=28431", "title": "Riduzionismo (filosofia)", "text": "In epistemologia il termine riduzionismo rispetto a qualsiasi scienza sostiene che gli enti, le metodologie o i concetti di tale scienza debbano essere ridotti al minimo sufficiente a spiegare i fatti della teoria in questione. In questo senso il riduzionismo pu\u00f2 essere inteso come un'applicazione del cosiddetto \"rasoio di Occam\" (o \"principio di economia\"), secondo cui non bisogna aumentare senza necessit\u00e0 le entit\u00e0 coinvolte nella spiegazione di un fenomeno.\nDescrizione.\nEsistono tre forme di riduzionismo:\nNella filosofia della mente.\nIn particolare il riduzionismo nella filosofia della mente, rispetto a queste tre categorie, sostiene che:\nIl riduzionismo si propone invece di studiare la mente riducendola ad un oggetto della fisica: leggi che descrivono il funzionamento della mente sarebbero riconducibili a leggi fisiche, quindi la mente deve essere studiata come qualsiasi altro oggetto fisico. Assumendo che la mente si manifesti soprattutto in due aspetti, il cervello e il comportamento, il riduzionismo riduce la mente a questi aspetti e si propone di studiare solo questi, senza fare altre assunzioni su una eventuale realt\u00e0 oltre o dietro questi fenomeni. Con ci\u00f2 di fatto si elimina ogni aspetto possibilmente metafisico della mente. Il riduzionismo in tal senso tenta in questo modo di superare il problema mente-corpo, riducendo la mente a propriet\u00e0 o aspetto del corpo e negando qualsiasi forma di dualismo.\nLa critica pi\u00f9 radicale al riduzionismo \u00e8 forse l'opera di Martin Heidegger, critica poi culminata nella famosa affermazione \"La scienza non pensa\". Altres\u00ec, \u00e8 da segnalare l'opera di Emanuele Severino, che lo ritiene una contraddizione logica.\nCorrenti pro e contro.\nCorrenti nella filosofia della mente e nelle scienze cognitive che predicano il riduzionismo sono:\n...che si oppongono al riduzionismo:\nCorrenti critiche all'approccio riduzionista in filosofia"}
{"id": "28444", "revid": "125916943", "url": "https://it.wikipedia.org/wiki?curid=28444", "title": "Rocca Grimalda", "text": "Rocca Grimalda (\"La R\u00f2ca Grim\u00e0uda\" in piemontese, \"Ra R\u00f2ca\" localmente; \"A Roca\" in ligure) \u00e8 un comune italiano di 1.486 abitanti della provincia di Alessandria, in Piemonte, situato nell'Alto Monferrato, su uno sperone roccioso alla sinistra del fiume Orba.\n\u00c8 uno dei comuni principali dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada.\nStoria.\nLe tracce di insediamenti di popolazioni liguri nella valle dell'Orba e in particolare nel comune di Rocca Grimalda si perdono nel passato: l'esistenza della citt\u00e0 romana di \"Rondinaria\", attestata da numerosi documenti e dal ritrovamento di una necropoli celtica in corrispondenza della piana di Silvano, ai piedi dello sperone roccioso su cui sorge il paese, fa presumere l'esistenza di fortificazioni e insediamenti gi\u00e0 in epoca preromana anche al di sopra dell'altura.\nNel territorio comunale, in prossimit\u00e0 del confine con il comune di Carpeneto, in localit\u00e0 Trionzo, il ritrovamento dei resti di un castello di epoca longobarda, costruito con terrapieni e palizzate, ha confermato l'importanza del luogo che era stato nei secoli avvolto da leggende di streghe e sabba sfrenati.\nIl paese venne citato in documenti del X secolo, come territorio della marca aleramica, fu tra i beni donati per la fondazione del monastero di San Quintino a Spigno Monferrato.\nNel 1164 fu ceduto ai marchesi del Monferrato, nel XIII secolo pass\u00f2 ai marchesi di Gavi, in forma di pegno.\nConteso dagli alessandrini e dal marchesato di Monferrato, fu conquistato poi dai genovesi che la infeudarono ai Malaspina.\nPer la sua conformazione di fortezza naturale a strapiombo sulla valle dell'Orba venne a lungo contesa dalla Repubblica di Genova, dai marchesi del Monferrato e dal Ducato di Milano. Nel 1355, fu nuovamente concessa ai marchesi del Monferrato. Occupata da Filippo Maria Visconti, nel 1444 fu ceduta a Galeazzo Trotti.\nNella sua storia Rocca Grimalda assunse nomi diversi, da \"Rocca Val d'Orba\" a \"Rocca De Trotti\". Le colline del feudo di Rocca Grimalda rimasero fino al XVIII secolo per lo pi\u00f9 coperte da fitte foreste dove prosperava il brigantaggio.\nI territori di confine permettevano alle famiglie di banditi di sfuggire alle autorit\u00e0 e di spadroneggaire sui territori dell'oltregiogo mentre i signori locali rimanevano talvolta colpevolmente impotenti di fronte all'appoggio popolare di cui tali fuorilegge godevano.\nDopo alterne vicende, i Trotti vendettero il feudo alla famiglia genovese dei Grimaldi, che ne mantenne il possesso fino al XIX secolo e che diedero al paese il suo nome definitivo. I Grimaldi portarono dalla Repubblica di Genova il culto di santa Limbania e la coltivazione della vite che stravolse il paesaggio delle colline circostanti ove il bosco venne gradualmente rimpiazzato dalla vite.\nDell'estesa foresta della valle Orba, citata da Alessandro Manzoni, rimasero solamente piccoli ritagli come il Parco della Villa Savoia in localit\u00e0 San Giacomo (un tempo detto San Giacomo dei boschi).\nDal 1736 Rocca Grimalda entr\u00f2 nell'orbita del Regno di Sardegna e segu\u00ec da allora le sorti del Piemonte sotto il dominio dei Savoia.\nDurante la seconda guerra mondiale Rocca Grimalda pag\u00f2 un pesante tributo di vittime, e molti rocchesi si unirono alle file della guerra partigiana che impervers\u00f2 sull'Appennino Ligure fino alla Liberazione, che avvenne in queste zone proprio ad opera dei partigiani, ben prima dell'arrivo delle truppe alleate.\nDalla fine della guerra il paese visse un periodo segnato da emigrazione verso le grandi citt\u00e0 e abbandono delle campagne.\nDagli anni novanta Rocca Grimalda, come molti centri limitrofi, vive un periodo di rinascita economica e sociale basato sulla promozione degli ottimi vini locali, tra cui il Dolcetto di Ovada e il Barbera del Monferrato, dei prodotti gastronomici e sul turismo.\nSimboli.\nI Fusi sono ripresi dal blasone della famiglia Grimaldi.\nMonumenti e luoghi d'interesse.\nRocca Grimalda si presenta come un borgo di impianto medioevale ben conservato: il centro abitato si articola seguendo la conformazione dello sperone roccioso la cui funzione difensiva \u00e8 testimoniata da alcuni toponimi come via dei Bastioni, la Torricella e la Porta, in prossimit\u00e0 del castello, rimasta l'unico accesso all'abitato.\nIl Castello Malaspina-Grimaldi, in origine costruzione militare risalente al XIII secolo, venne trasformato in abitazione signorile nel XVIII secolo dopo aggiunte anche nei periodi precedenti, con ali rinascimentali e barocche, insieme ad un pregevole giardino panoramico sulla valle sottostante. Si caratterizza per una torre circolare a cinque piani con scala elicoidale ricavata nello spessore delle mura che un tempo ospitava le prigioni: i muri interni ancora riportano le scritte e i disegni eseguiti da alcuni prigionieri del XVII e XVIII secolo. Il maniero fa parte del sistema dei \"Castelli Aperti\" del Basso Piemonte.\nLa chiesa parrocchiale di San Giacomo Maggiore, di origine romanica, ma ampliata e rimaneggiata in seguito, conserva l'antica facciata inglobata nel muro perimetrale destro, con una serie di archi in pietra grigia e parte del basamento originale del campanile. Al suo interno le tre navate affrescate sono adornate da quadri sulla vita di san Giovanni Battista, originario patrono della comunit\u00e0.\nIl culto di san Giacomo Maggiore, molto diffuso nei paesi limitrofi, si ricollega al passaggio nel comune di uno degli antichi tracciati utilizzati dai pellegrini per raggiungere il santuario di Santiago di Compostela, ove sono ancora oggi conservate le spoglie del santo.\nL'oratorio della Madonna delle Grazie, sede dell'omonima confraternita, conserva al suo interno numerose opere di devozione popolare nonch\u00e9 una pregevole statua processionale del Settecento della scuola di Anton Maria Maragliano mentre all'interno dell'oratorio della Santissima Trinit\u00e0 e di San Giovanni si possono ammirare i pregevoli affreschi della volta e un'altra statua processionale di pi\u00f9 modesta fattura. La Confraternita della Santissima Trinit\u00e0 conserva inoltre archivi di spesa risalenti ai primi del Seicento che raccolgono un importante pezzo della storia del paese.\nSparse per la campagna ci sono numerose edicole votive oltre alla chiesa campestre dedicata a San Rocco del XVI secolo, e a quella di San Giacomo nell'omonima frazione.\nLa Chiesa intitolata di Santa Limbania in Castelvero, dedicata alla Madonna Assunta conserva pregevoli affreschi del XVI secolo nell'abside mentre la struttura attuale \u00e8 frutto di ulteriori rimaneggiamenti che ne fecero una sorta di santuario per i mulattieri; essi trasportavano le merci attraverso l'Appennino Ligure e affidavano le loro sorti alla santa iniziando il loro viaggio presso la chiesina di Santa Limbania a Genova Voltri in Borgo Cerusa, e terminandolo a Rocca Grimalda: tale percorso viene riscoperto a scopo turistico ogni estate mediante un pellegrinaggio enogastronomico, oltre che religioso. La statua lignea di Santa Limbania, veniva un tempo intagliata dalle madri del paese allo scopo di ricavarne schegge da mandare ai propri figli in guerra, pratica che dimostra la devozione popolare per la santa cipriota.\nSociet\u00e0.\nIstituzioni, enti e associazioni.\nLa Societ\u00e0 di Mutuo Soccorso, precedentemente Circolo Garibaldino molto attivo, \u00e8 testimonianza ancora oggi dell'attivit\u00e0 sociale che caratterizz\u00f2 Rocca Grimalda nei tempi passati e che la resero per lungo tempo uno dei centri pi\u00f9 importanti dell'ovadese.\nCultura.\nSi ricorda in particolare la danza ancestrale della \"Lachera\" che viene riproposta ogni anno durante il carnevale con i suoi significati di rito fondante della comunit\u00e0 e propiziatorio per la stagione primaverile e che si pone di diritto tra i carnevali pi\u00f9 importanti d'Europa. Tale tradizione \u00e8 stata valorizzata mediante la costituzione di un Museo della Maschera che promuove scambi e convegni in collaborazione con strutture analoghe in tutto il resto del mondo.\nLa Lachera viene rappresentata ogni anno nel periodo carnevalesco nella sua forma pi\u00f9 completa, con una questua nelle campagne che dura cinque giorni di danze e musiche ininterrotti, fino a giungere nel borgo ove assume le sue caratteristiche pi\u00f9 spettacolari. La manifestazione \u00e8 stata spesso esportata in altre regioni e paesi europei come Belgio, Austria, Francia, Germania.\nAltrettanto gelosamente viene difesa e tramandata un'antica ricetta, il piatto tipico di Rocca Grimalda dal nome quasi impronunciabile ai profani, la \"Peirbuieira\", che viene riproposta ogni anno l'ultima settimana di agosto in una sagra che richiama appassionati da tutta Italia, oltre che numerosissimi affezionati di lunga data.\nNel 2005 Rocca Grimalda \u00e8 stata scelta dal regista esordiente Fausto Paravidino, cresciuto nel piccolo borgo, come set del suo primo film, \"Texas\". Ne sono seguite stagioni teatrali, esposizioni, manifestazioni che hanno animato la vita culturale del borgo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "28448", "revid": "23", "url": "https://it.wikipedia.org/wiki?curid=28448", "title": "Elevatore Spaziale", "text": ""}
{"id": "28453", "revid": "599013", "url": "https://it.wikipedia.org/wiki?curid=28453", "title": "Antiparticella", "text": "Un'antiparticella \u00e8 una particella che corrisponde per massa a una delle normali particelle, ma \u00e8 caratterizzata da alcuni numeri quantici opposti, come la carica elettrica o il numero barionico. Ad esempio il positrone, antiparticella dell'elettrone, ha la sua stessa massa, ma carica elettrica opposta. Esiste un'antiparticella per ognuna delle particelle conosciute; l'insieme delle antiparticelle compone l'antimateria. Alcune particelle, come il fotone, hanno carica elettrica e altri numeri quantici tutti nulli: in questo caso particella e antiparticella coincidono.\nLe antiparticelle possono essere prodotte in decadimenti radioattivi o tramite interazioni tra particelle, come ad esempio nelle reazioni nucleari, nell'interazione dei raggi cosmici con i componenti delle molecole presenti in atmosfera o in interazioni prodotte da acceleratori di particelle. Esse interagiscono molto velocemente con le particelle con un fenomeno chiamato annichilazione, nel quale la massa della particella e dell'antiparticella si trasforma in energia elettromagnetica. Per questo motivo, quando create in laboratorio, le antiparticelle, anche se stabili, restano osservabili solo per tempi molto brevi prima di annichilarsi con le particelle del mezzo in cui sono prodotte. Esiste anche la possibilit\u00e0 che particelle e antiparticelle formino per tempi brevissimi stati legati chiamati onii, come particelle (i mesoni) o atomi esotici (ad esempio il positronio).\nStoria.\nNel 1928 Paul Dirac realizza una trattazione della meccanica quantistica che, estendendo l'equazione di Schr\u00f6dinger, tiene conto della teoria della relativit\u00e0 ristretta. La nuova equazione, che prender\u00e0 il nome di equazione di Dirac, prevede come soluzioni anche elettroni a energia negativa. Nell'intento di attribuire a questi stati un significato fisico, Dirac elabora un modello che interpreta il vuoto (stato di minima energia) come completamente occupato da un \"mare\" di elettroni con energia negativa (mare di Dirac); questi elettroni possono talvolta subire salti quantici lasciando nel mare a energia negativa \"buche\" o \"lacune\" che rappresentano un nuovo tipo di particella virtuale. Dopo varie ipotesi, nel 1931 Dirac conclude che le nuove particelle previste dal suo modello hanno le stesse caratteristiche degli elettroni, ma carica elettrica opposta (ossia positiva) e per questo chiamate positroni. Nel 1932 Carl David Anderson individua tra i sottoprodotti delle collisioni dei raggi cosmici i positroni previsti da Dirac, che si dimostrano particelle reali.\nIl modello di Dirac, affetto da alcune incongruenze, viene poi superato dalla trattazione dell'antimateria nell'ambito della teoria quantistica dei campi. Nel 1955 a Berkeley Emilio Segr\u00e8 e Owen Chamberlain scoprono l'antiprotone e per la scoperta vincono il Premio Nobel per la fisica nel 1959.\nNomenclatura.\nIl simbolo usato per indicare un'antiparticella, di solito, \u00e8 lo stesso usato per la particella corrispondente, ma con una barra di sovrascrittura. Ad esempio, il protone \u00e8 indicato con una \"p\", e l'antiprotone \u00e8 indicato da formula_1 (una \"p\" con una barra posta in cima). In alternativa, quando una particella \u00e8 indicata con la sua carica, l'antiparticella viene indicata con la carica opposta (es.: formula_2 ed formula_3 rappresentano rispettivamente positrone ed elettrone).\nIl simbolo \u00e8 usato in analogia alla coniugazione di un numero complesso. Questo non \u00e8 un caso, perch\u00e9 la coniugazione della carica di una particella, che cambia tale particella nella sua antiparticella, \u00e8 legata alla coniugazione della sua funzione d'onda.\nAnnichilazione particella-antiparticella.\nSe la particella e l'antiparticella sono nello stato quantico appropriato, allora queste possono annichilarsi l'un l'altra e produrre altre particelle. Reazioni come l'annichilazione in due fotoni di una coppia elettrone-positrone:\nformula_4\nsono un esempio di questo fenomeno. L'annichilazione in un singolo fotone di una coppia elettrone-positrone non \u00e8 possibile nello spazio libero perch\u00e9 \u00e8 impossibile conservare energia e momento insieme in questo processo. La reazione inversa (nello spazio libero, senza nucleo atomico) \u00e8 anche impossibile per la stessa ragione. Tuttavia in un campo di Coulomb di un nucleo l'invarianza traslazionale \u00e8 rotta e pu\u00f2 occorrere una annichilazione in un singolo fotone.Nella teoria dei campi questo processo \u00e8 consentito solo come stato quantico intermedio per tempi abbastanza piccoli perch\u00e9 la violazione della conservazione di energia possa essere inserita nel principio di indeterminazione. Questo apre la via per la produzione e l'annichilazione di coppie di particelle virtuali in cui uno stato quantico a una particella pu\u00f2 \"fluttuare\" in due particelle e ritornare quindi allo stato originario. Questi processi sono importanti nello stato di vuoto e nella rinormalizzazione di una teoria di campo. che sono un complicato esempio della rinormalizzazione della massa."}
{"id": "28454", "revid": "8862", "url": "https://it.wikipedia.org/wiki?curid=28454", "title": "Alessandro Besentini", "text": ""}
{"id": "28455", "revid": "287204", "url": "https://it.wikipedia.org/wiki?curid=28455", "title": "Francesco Villa", "text": ""}
{"id": "28457", "revid": "124719488", "url": "https://it.wikipedia.org/wiki?curid=28457", "title": "Farinata di ceci", "text": "La farinata di ceci, conosciuta anche come fain\u00e8, fain\u00e0 (in ligure) o cec\u00ecna e torta di ceci, \u00e8 una torta salata molto bassa, preparata con farina di ceci, acqua, sale e olio extravergine di oliva.\nSi tratta di un piatto italiano tipico della tradizione ligure e toscana. In Liguria prende il nome di fain\u00e2. A Pisa, Lucca e in Versilia \u00e8 conosciuta con l'appellativo di cec\u00ecna, a Livorno come torta di ceci o, pi\u00f9 semplicemente, \"torta\", come \"calda calda\" a Massa e a Carrara, come socca a Nizza o come cade a Tolone, in Francia, nel Basso Piemonte e in particolare nella provincia di Alessandria dove nel Tortonese \u00e8 anche chiamata belecauda.\" Viene preparata anche in Sardegna soprattutto a Sassari dove il suo nome \u00e8 fain\u00e8 (spesso, cotta con altri ingredienti come cipolle, acciughe, salsiccia e con l'aggiunta di una spolverata di pepe nero; da qui si \u00e8 diffusa in parte della Sardegna settentrionale, specialmente ad Alghero e a Porto Torres), oltre a Carloforte e a Calasetta. La farinata si \u00e8 diffusa anche in alcune localit\u00e0 all'estero, come a Buenos Aires in Argentina, e a Montevideo in Uruguay dove \u00e8 conosciuta come fain\u00e1\". Famosissima e presente in tutte le pizzerie di tutta la provincia di Ferrara e nel vicino Polesine dove viene chiamata padellata di ceci e servita con sale e pepe oppure con salsiccia spezzettata e cipolla.\nSi cuoce in un forno a legna, in teglia, a 300 \u00b0C per 10 minuti e assume con la cottura una crosticina con un vivace colore dorato, mentre sotto rimane liscia e senza crosta.\nAlcune aziende alimentari ne propongono una versione confezionata precotta, pronta da scaldare e venduta nella grossa distribuzione.\nStoria.\nHa radici assai antiche: diverse ricette latine e greche riportano sformati di purea di legumi, cotti in forno. I ceci erano ben noti anche nel mondo arabo: \u00e8 opinione diffusa che siano stati i commerci della Repubblica Marinara di Genova a importare in Italia, nel Medioevo, l'abitudine all'impiego di questo legume nello stile alimentare, tramutandolo poi in quella che oggi \u00e8 la farinata. \nSecondo la leggenda popolare il piatto nacque nel 1284, quando Genova sconfisse Pisa nella battaglia della Meloria. Le galee genovesi, cariche di vogatori prigionieri, si trovarono coinvolte in una tempesta. Nel trambusto alcuni barilotti d'olio e dei sacchi di ceci si rovesciarono, inzuppandosi di acqua salata. Poich\u00e9 le provviste erano quelle che erano e non c'era molto da scegliere, si recuper\u00f2 il possibile e ai marinai vennero date scodelle di una purea di ceci e olio. Alcuni marinai rifiutarono la poltiglia lasciandola al sole, che asciug\u00f2 il composto in una specie di frittella. Il giorno dopo, spinti dai morsi della fame, i marinai mangiarono il preparato scoprendone la prelibatezza. Rientrati a terra i genovesi pensarono di migliorare la scoperta improvvisata, cuocendo la purea in forno. Il risultato piacque e, per scherno agli sconfitti, venne chiamato \"l'oro di Pisa\".\nAttualmente viene preparata in friggitorie di strada dedicate, in Liguria chiamate \"sciamadda\" (fiammata), mentre nel Sassarese viene preparata in pizzerie da asporto o in locali dedicati alla produzione e al consumo di essa.\nPreparazione.\nSecondo una delle molte ricette pi\u00f9 diffuse: setacciare la farina di ceci, controllando che non vi siano bestioline o altre impurit\u00e0.\nStemperare una parte di farina di ceci con da tre a quattro parti d'acqua in una terrina, aggiungere poco sale e mescolare energicamente con una frusta o una forchetta, per sciogliere i grumi di farina (eventualmente schiacciandoli contro la parete della terrina). Lasciare riposare la miscela per alcune ore (da due a dieci ore e anche pi\u00f9 ma allora va messa nel frigorifero perch\u00e9 se no fermenta) mescolando di tanto in tanto per evitare la decantazione della farina e sciogliendo sempre i grumi residui. Non aggiungere olio a questa miscela, altrimenti viene disgustosamente oleosa. Schiumare la miscela dalla schiuma che si forma.\nUngere una teglia in rame stagnato con un velo d'olio d'oliva (una parte di olio per 5-10 parti di ceci) porla in forno per circa un minuto per fare scaldare l'olio, non di pi\u00f9 altrimenti l'olio si mette a fumare (questo accorgimento serve a facilitare il successivo distacco) quindi tirarla fuori dal forno e versarvi la miscela partendo dal centro della teglia (lo spessore deve essere di almeno 5 mm ma inferiore a 1 cm). \"Spezzare\" l'olio con un cucchiaio di legno dai bordi verso il centro della teglia (fino a fare affiorare macchie di olio sparse sulla superficie) e infornare nel forno a legna gi\u00e0 ben caldo. Nella primissima fase della cottura \u00e8 importante girare la teglia in modo da mantenere uniforme lo spessore (essendo molto difficile che il forno sia completamente in piano questo evita di avere parti pi\u00f9 spesse e poco cotte e parti troppo sottili e bruciate).\n\u00c8 possibile arricchire la ricetta cospargendo la farinata prima di infornare con rosmarino, cipolla, carciofi o cipollotti oppure a met\u00e0 cottura con stracchino, gorgonzola, salsiccia o bianchetti, tipico pescato della costa ligure.\nPreparazione classica.\nFar stemperare la farina di ceci con l'acqua e un pizzico di sale in una ciotola. Lasciare riposare un'ora, con un cucchiaio togliere la schiuma che si \u00e8 formata in superficie e versare l'amalgama ottenuto in una teglia bassa in rame stagnato che in Liguria prende il nome di \"t\u00e8sto\" con un diametro da 32 cm, casalingo, a oltre 1 metro, dal negoziante; in precedenza unta abbondantemente con dell'olio d'oliva extra-vergine. Girare il tutto in modo che l'olio venga in superficie e infornare nel forno casalingo a 250 \u00b0C per 10 minuti e poi accendere il grill per 15 minuti. I tempi di cottura possono cambiare a seconda del forno che si utilizza.\nPrecauzione: pur essendo che i ceci sono macinati puliti \u00e8 possibile che sui semi durante il trasporto abbia aderito della polvere o granelli di sabbia. Quando si versa l'amalgama nella teglia occorre controllare che gli ultimi cucchiai di amalgama non contengano granelli che sono andati a fondo, in tal caso si getta via la quantit\u00e0 residua.\nTradizionalmente la farinata \u00e8 mangiata calda, appena sfornata.\nDiffusione.\n\u00c8 oggi un piatto tipico di alcune zone del Mediterraneo, specialmente della cucina ligure e della cucina toscana costiera.\nQuesto \u00e8 dovuto alla sua caratteristica di cibo povero, usato come alternativa al pane, in grado di dare sostentamento grazie alle vitamine, B e C e al fosforo contenuti nei ceci e nella farina che da questi si ricava e che ne costituisce l'ingrediente primario. Usualmente vengono utilizzati per la preparazione un forno a legna e speciali padelle o teglie preferibilmente in rame nelle quali viene fritta a temperatura elevata.\nVi sono molti luoghi in cui viene prodotta la farinata di ceci in diverse varianti.\nDa ricordare inoltre che la farina di ceci \u00e8 protagonista altre ricette affini alla farinata diffuse nel Mediterraneo:\nVarianti.\nLa \"fain\u00e2 de \u00e7eixai\".\nLa farinata \u00e8 un piatto tipico della cucina ligure. Oltre a Genova, dove \u00e8 conosciuta con il nome \"fain\u00e2 de \u00e7eixai\", luoghi tipici di produzione della farinata in Liguria sono Chiavari, Santo Stefano d'Aveto, Pegli, La Spezia, Savona, Pietra Ligure e Imperia. Nel XV secolo un decreto, emesso appunto a Genova, ne disciplinava la produzione, allora chiamata \"scripilita\".\nCaratteristici erano i locali in cui la si poteva acquistare o si poteva mangiarla con un bicchiere di buon vino. Oggi non ve ne sono quasi pi\u00f9. Erano le vecchie \"Sciamadde\" care a letterati e artisti, come Fabrizio De Andr\u00e9, che erano soliti frequentarle.\nTradotto in italiano, il termine \"Sciamadda\" (letteralmente \"fiammata\") pu\u00f2 significare negozio nel quale si vendono torte (salate) e, appunto, farinata. Luoghi tipici e caratteristici, caratterizzati dal grande forno a legna e anche da un odore tipico che sapeva di fritto e di legna arsa.\nI produttori di farinata sono chiamati \"fain\u00f2tti\" in lingua ligure o \"farinotti\" in italiano.\nFarinata con cipollotti.\nLa farinata con cipollotti \u00e8 una variante diffusa nelle zone del ponente genovese e nella provincia di Imperia, soprattutto a Oneglia. La preparazione prevede che prima di infornare si ricopra la superficie della farinata con sottili fette di cipollotti, usando quasi tutta la pianta (anche il verde). Appena sfornata si cosparge poi di pepe macinato al momento. La farina di ceci e i cipollotti sono gli ingredienti principali anche in un altro piatto tipico della cucina onegliese: la panissa con cipollotti.\nLa farinata bianca.\nLa farinata bianca \u00e8 una variante di quella di ceci, tipica di Savona e stretti dintorni, prodotta con farina di grano anzich\u00e9 con farina di ceci e spolverata di pepe nero; per questo motivo assume una caratteristica colorazione bianca invece che giallastra, generalmente ha uno spessore minore e una maggiore croccantezza rispetto a quella di ceci.\nLa cec\u00ecna.\nLa cec\u00ecna \u00e8 un prodotto tipico della cucina pisana. La sua origine si fa risalire al Medioevo, epoca in cui la Repubblica Marinara di Pisa aveva continui e proficui contatti con il mondo arabo: introdotta nella Repubblica alfea, si diffuse poi nel tempo lungo la costa toscana (la Tirrena). Pu\u00f2 essere consumata da sola o come ripieno di tipiche focaccine rotonde (le \"stiacciatine\"); viene accompagnata da una spolverata di pepe nero o in abbinamento con stracchino (o crescenza), gorgonzola, cipolla o melanzane. Pisa ha richiesto la denominazione DOP per questo prodotto.\nLa \"stiacciatina\" \"'on la cec\u00ecna, o doratino,\" \u00e8 un piatto tipico pisano.\nLa cec\u00ecna \u00e8 un piatto tipico anche della vicina citt\u00e0 di Viareggio, dove viene consumata in purezza o come ripieno della focaccia. \nLa torta di ceci.\nLa torta di ceci o comunemente solo \"torta\" \u00e8 un piatto tipico della cucina livornese e di tutta la sua provincia. Viene preparata cuocendola rigorosamente in forni a legna e utilizzando larghe teglie rotonde di rame stagnato. Quella tipica di Livorno deve essere servita quando ha formato una leggera crosta dorata in superficie mentre l'interno, sebbene cotto, deve mantenere una certa cremosit\u00e0.\nSi consuma da sola, servita su fogli di carta gialla e spolverata di pepe, oppure dentro al pane: il pane di accompagnamento \u00e8 tradizionalmente una sorta di sfilatino molto salato, tipico della zona, noto come \"francesino\", oppure schiacciatine rotonde; dentro al pane la torta pu\u00f2 essere mangiata anche con le melanzane \"sotto il pesto\" (cio\u00e8 marinate). Da questo accostamento nasce il tipico nome popolare: \"cinque e cinque\". Questa espressione \u00e8 nata nella prima met\u00e0 del XX secolo a indicare una porzione di 5 centesimi di lira di torta e 5 centesimi di lira di pane. Generalmente si accompagna con birra fredda o \"Spuma bianca\".\nIn citt\u00e0 e in tutta la provincia di Livorno si possono trovare numerosi \"tortai\" (venditori di torta, antenati delle moderne pizzerie a taglio), tra i quali alcuni storici in citt\u00e0.\nLa fain\u00e8.\nNella cucina sassarese viene consumata principalmente da sola, servita gi\u00e0 tagliata, spesso con pepe nero tritato. Viene preparata in alcuni locali tipici (dove \u00e8 l'unico piatto servito) ma anche in molte pizzerie, pub e paninoteche. Molto apprezzate sono le varianti con cipolle, salsiccia sarda o entrambe.\nA Fain\u00f2 e a fain\u00f2 inta crusta tabarchine.\nLa fain\u00f2 tabarchina \u00e8 del tutto identica alla farinata genovese, \u00e8 una preparazione tradizionale delle comunit\u00e0 di Carloforte e Calasetta. In passato a Carloforte era preparata in casa e venduta dai ragazzi per le vie del paese, il cui passaggio era scandito da caratteristico richiamo Oh fena f\u00e8! Coda ch'a b\u00e8! Attualmente oltre che essere una preparazione domestica, \u00e8 venduta presso le pizzerie al taglio.\nLa Fain\u00f2 inta crusta \u00e8 una preparazione peculiare della cucina tabarchina, e rappresenta uno dei piatti pi\u00f9 singolari della gastronomia locale. Si tratta di un impasto di semola di ceci, sapa e uvetta passa, raccolto in una semplice sfoglia e cotta al forno. \nI ceci.\nA Ferrara una variante della farinata denominata \"i ceci\" \u00e8 stata introdotta molti decenni fa, da una nota pizzeria al taglio (pizzeria \"Orsucci da Armando\") del centro cittadino. Questo piatto \u00e8 diventato uno dei prodotti pi\u00f9 popolari delle pizzerie da asporto e dei fornai ferraresi."}
{"id": "28461", "revid": "827882", "url": "https://it.wikipedia.org/wiki?curid=28461", "title": "Focaccette al formaggio", "text": "Le focaccette al formaggio (in dialetto genovese \"'e fugasette\") sono una pasta ripiena di formaggio e fritta; sono una specialit\u00e0 tipica della cucina della riviera ligure di levante, Sori, Recco, Uscio, Camogli, tutti comuni della Citt\u00e0 metropolitana di Genova, che si affacciano nel Golfo Paradiso e che \u00e8 diventata nota in tutto il mondo.\nIngredienti e preparazione.\nLa focaccetta col formaggio pu\u00f2 essere considerata una variazione della famosa focaccia col formaggio originaria di Recco: in effetti gli ingredienti adoperati sono molto simili, alla tradizionale focaccia senza lievito, fatta con farina, acqua e olio, viene in questo caso aggiunto del formaggio di tipo crescenza, varianti casalinghe con altri formaggi come la prescins\u00eaua, il grana grattugiato o il gorgonzola; mentre diversi sono ovviamente il modo di preparazione e la procedura di cottura, che nel caso delle focaccette prevede un taglio rotondo o quadrato e la frittura. Variante casalinga \u00e8 di cuocerle al forno, con un velo d'olio nella teglia.\nAbbinamento enogastronomico.\nAlle focaccette col formaggio si abbina un vino bianco, fresco e leggero come il Vermentino.\nLe foccaccette al formaggio molto spesso vengono inserite in un assortimento di antipasti, come i grissini al timo, le frittelle salate di cipolla e le frittelle di lattuga, i biscotti salati, le olive marinate.\nEventi legati alle focacette.\nDagli inizi degli anni settanta del XX secolo si svolge ogni anno a Recco la \"Sagra delle Focaccette\", in concomitanza con la Festivit\u00e0 della Santa Spina, nel giorno di Pasquetta e la domenica successiva. Ottanta persone della comunit\u00e0 parrocchiale della chiesa di Nostra Signora delle Grazie nella frazione di Megli, preparano le famose focaccette col formaggio, gustose frittelle salate, con una sfoglia croccante e sottile, ripiene di formaggio stracchino, fritte nell'olio bollente. Vengono preparate circa 3.500 focaccette, per la preparazione delle quali occorrono circa 400\u00a0kg di farina, 400 litri di olio, in un padellone di circa 2,00\u00a0m di diametro, visibile al pubblico. Il padellone contiene circa 150 litri d'olio per ogni turno di frittura. Due simili sagre si svolgono anche a Capreno, frazione di Sori, a giugno la \"Sagra della ciliegia e delle focaccette\" (giunta nel 2016 alla 57\u00aa edizione) e in primavera la \"Sagra del ravioli e delle focaccette\". Il giorno di ferragosto, 15 agosto, presso piazza Gaggini a Ruta Di Camogli, si tiene la tradizionale Sagra delle focaccette, dove vengono servite le classiche focaccette con stracchino e varianti golose."}
{"id": "28463", "revid": "2043609", "url": "https://it.wikipedia.org/wiki?curid=28463", "title": "Ducato di Castro", "text": "Il ducato di Castro fu un feudo dell'Italia centrale, sorto come vassallo dello Stato Pontificio (di fatto indipendente) e retto dai Farnese. Costituito nel 1537, rientr\u00f2 nel patrimonio di san Pietro nel 1649. Comprendeva una piccola fascia territoriale dell'attuale Lazio a ridosso della Toscana. Si estendeva dal mar Tirreno al lago di Bolsena, in quella striscia di terra delimitata dal fiume Marta e dal Fiora, risalendo fino all'affluente Olpeta, emissario del lago di Mezzano. Dipendeva da esso la contea di Ronciglione, mentre il ducato di Latera, che gli sopravvisse per diciannove anni, godeva di maggiore autonomia. Attualmente le rovine della citt\u00e0 di Castro fanno parte del comune di Ischia di Castro.\nStoria del ducato.\nDalla fondazione alla dissoluzione.\nCastro, una cittadina arroccata su una rupe tufacea nei pressi del fiume Fiora, era la capitale e la residenza del duca.\nFeudo della Chiesa dal 1154, il ducato di Castro fu creato da papa Paolo III Farnese (1534-1549), con la bolla \"Videlicet immeriti\" del 31 ottobre 1537, in favore del figlio Pier Luigi e della sua primogenitura maschile, con annessa la contea di Ronciglione, in cambio di Frascati. Il piccolo Stato ebbe un'esistenza breve, poco pi\u00f9 di 110 anni, e fu emarginato dal principale possedimento parmense dei Farnese. Il ducato comprendeva le seguenti localit\u00e0: Castro, Montalto, Musignano, Ponte della Badia, Canino, Cellere, Pianiano, Arlena, Tessennano, Piansano, Valentano, Ischia, Gradoli, Grotte, Borghetto, Bisenzio, Capodimonte, Marta, le isole Bisentina e Martana. Altri possedimenti farnesiani nel Lazio, ma separati dal nucleo attorno a Castro, erano: Ronciglione, Caprarola, Nepi, Carbognano, Fabrica di Roma, Canepina, Vallerano, Vignanello, Corchiano e Castel Sant'Elia.\nQuale sede politica del nuovo Stato fu scelta Castro che, nel 1527, aveva subito un grosso saccheggio proprio a causa di Alessandro Farnese, il futuro Paolo III, che l'aveva fatta occupare suscitando le ire di papa Clemente VII. Castro ricambi\u00f2 la scelta farnesiana inserendo nel proprio stemma, costituito da un leone rampante, tre gigli azzurri e il motto \u201c\"Castrum Civitas Fidelis\"\u201d. I Farnese, coadiuvati da Antonio da Sangallo il Giovane, ricostruirono completamente la citt\u00e0 di Castro, adeguatamente fortificata e dotata di una propria zecca.\nDopo la creazione del ducato di Parma e Piacenza nel 1545, i Farnese si divisero per un decennio tra il vecchio ed il nuovo possedimento, cominciando, per\u00f2, sempre di pi\u00f9 a preferire quello nuovo. Divenuto duca di Parma, Pier Luigi cedette Castro al figlio Ottavio: questi, a sua volta, dopo la tragica morte del padre, trasmise Castro al fratello Orazio. Morto Orazio senza prole, il ducato torn\u00f2 ad Ottavio.\nAlla morte di Ottavio, il feudo pass\u00f2 al figlio Alessandro Farnese, che non visit\u00f2 mai il suo territorio perch\u00e9 prefer\u00ec combattere e farsi una fama nel Nord Europa.\nIl declino del ducato inizi\u00f2 con Ranuccio I, figlio di Alessandro, che eredit\u00f2 una situazione debitoria piuttosto consistente.\nIl suo successore, Odoardo I Farnese, non cerc\u00f2 di sanare la situazione, anzi, con una scelta poco lungimirante dichiar\u00f2 guerra alla Spagna, senza neanche avvertire il pontefice Urbano VIII, che riusc\u00ec, comunque, a risolvere la situazione attraverso i canali diplomatici.\nTuttavia, gli interessi legati all'importanza strategica del territorio del ducato, enclave nello Stato Pontificio, fecero s\u00ec che il Papa cambiasse opinione nei confronti dei Farnese, rei di non onorare i propri debiti. Nel 1641 lo staterello fu conquistato dalle truppe papali, ma nel maggio 1643, il duca Odoardo lo riconquist\u00f2 con l'aiuto dei francesi. \nCon la seconda guerra di Castro, dopo stretto assedio, infatti, Innocenzo X (quasi certamente dietro suggerimento della potente cognata Olimpia Maidalchini) conquist\u00f2 nuovamente il centro il 2 settembre 1649 e ordin\u00f2 la demolizione della citt\u00e0, di cui rimangono pochi ruderi e sulle sue rovine fu eretta una colonna con la scritta \u201cHic Castrum fuit\u201d.\nTentativi di recupero e annessione allo Stato Pontificio.\nGrazie all'aiuto del re di Spagna e del granduca di Toscana, con atto rogato il 19 dicembre 1649, Ranuccio, riconoscendo la propria impossibilit\u00e0 a pagare i debiti di famiglia, cedette tutti i beni e diritti inerenti al ducato alla Camera Apostolica per la cifra di 1.629.750 scudi. Con questo atto la Santa Sede si accoll\u00f2 tutti i debiti dei Farnese e concesse al duca la facolt\u00e0 di riscatto, rimborsando la cifra in un'unica soluzione entro otto anni. Erano esclusi da questo documento palazzo Farnese a Roma e palazzo Farnese a Caprarola.\nAl termine degli otto anni, Ranuccio non aveva ancora raccolto la somma pattuita, cos\u00ec papa Alessandro VII, con bolla del 24 gennaio 1660, dichiar\u00f2 il ducato \"De non infeudandis\", quindi definitivamente incamerato.\nIn seguito al Trattato di Pisa tra la Francia di Luigi XIV e la Santa Sede (1664), il ducato fu liberato dalla confisca. Venne concessa una nuova proroga di otto anni per riscattarlo, con la possibilit\u00e0 di pagare in due rate uguali per i beni divisi in due parti. Vista la situazione economica di casa Farnese, sempre pi\u00f9 compromessa, anche questa dilazione si rivel\u00f2 infruttuosa.\nCos\u00ec il territorio del piccolo Stato fu definitivamente assorbito e aggregato alla provincia pontificia del Patrimonio di san Pietro (in Tuscia), per poi essere dato ai conti Stampa di Ferentino che ne furono saggi amministratori per diversi anni.\nIl ducato di Castro ritorn\u00f2 agli onori delle cronache di tutta Europa sul finire degli anni sessanta dell'Ottocento, quando l'ultimo re delle Due Sicilie Francesco II, perso il regno dopo la disfatta subita da parte dei Savoia, decise di assumere la dignit\u00e0 di duca di Castro. \nAncora oggi il titolo di duca di Castro \u00e8 assunto dal pretendente al trono della casa di Borbone delle Due Sicilie, in contrapposizione al duca di Calabria, come erede dell'ultima rappresentante di casa Farnese, Elisabetta, che and\u00f2 sposa a Filippo V di Borbone, da cui nacque Carlo III, duca di Parma e Piacenza prima, poi sovrano di Napoli e Sicilia e, infine, re di Spagna.\nIl ducato nella storiografia.\nAll'inizio del 1985, lo storico Romualdo Luzi pubblic\u00f2 sulla prestigiosa rivista \"Barnabiti Studi\" l'inedito \"\u00abGiornale\u00bb dell'assedio, presa e demolizione di Castro (1649) dopo l'assassinio del vescovo barnabita Mons. Cristoforo Giarda\".\nIl manoscritto completava con informazioni preziose e con tutta evidenza di prima mano, le notizie spesso scarne relative a quel terribile anno per la Maremma laziale. \nLa cronaca, che iniziava il 1\u00ba giugno e terminava il 3 dicembre, rendeva conto di ogni dettaglio sulla demolizione, avvenuta \"\"facendo inventario e trasportando a Civitavecchia l'artiglieria et ogni altra monitione di Castro\"; \"si conobbe poi anco in Roma che la demolitione era opera maggiore di quella che i Consultori di figuravano\"\".\nLa vicenda fu drammatica per gli abitanti dell'ex ducato, soprattutto della citt\u00e0, che dovettero evacuare e reperire altrove lavoro e alloggio.\nPer i Farnese risult\u00f2 essere solo una questione di prestigio, dato che si erano interessati pochissimo del feudo a favore del ducato di Parma e Piacenza. La perdita delle opere d'arte, invece, riguard\u00f2 tutte le persone sensibili e colte.\nLo scrittore francese Stendhal (1783-1842 si interess\u00f2 al ducato farnesiano con il romanzo breve \"La badessa di Castro\", scritto nel 1839 e ambientato nel decennio 1559-1569.\nLo stemma del ducato di Castro.\nL'arme del ducato di Castro \u00e8 stata ricostruita solo di recente, perch\u00e9 nei fitti ruderi della citt\u00e0 distrutta sono stati rinvenuti solo alcuni stemmi in travertino, raffiguranti i sei classici gigli farnesiani. Dagli archivi storici comunali di Valentano e dal libro del notaio di Castro Domenico Angeli \"De depraedatione Castrentium, et suae patriae historia\", si \u00e8 potuto ricomporre l'emblema della citt\u00e0 scomparsa.\nIl blasone \u00e8 cos\u00ec illustrato:\nGalleria d'immagini.\nI suddetti Farnese, ad eccezione di Orazio, furono al contempo duchi di Parma e Piacenza. Ranuccio II ebbe altre due mogli, ma solo Margherita Violante di Savoia fu duchessa di Castro."}
{"id": "28468", "revid": "1483974", "url": "https://it.wikipedia.org/wiki?curid=28468", "title": "Corzetti", "text": "I corzetti o croxetti oppure anche corsetti (in dialetto genovese \"corz\u00e9tti\", che si pronuncia ) sono una pasta tipica della cucina ligure.\nTipologie.\nNe esistono due tipi: quelli della val Polcevera (corzetti valpolceveraschi), dalla caratteristica forma a piccolo 8 (otto) e quelli stampati (corz\u00e9tti stanp\u00e6 o corzetti del Levante). Sono detti stampati perch\u00e9 la decorazione di questi piccoli cerchi di pasta a forma di medaglione \u00e8 ottenuta mediante uno stampino in legno che decora la pasta in modo da \"prepararla\" ad accogliere meglio il condimento. In alcune botteghe artigianali del centro storico genovese si trova ancora chi fabbrica questi stampi cos\u00ec utili per preparare questa pasta tipica. Parallelemente alla produzione artigianale, esiste anche una produzione industriale dei corzetti che viene normalmente effettuata con macchine raviolatrici.\nI Curzetti carlofortini sono una pasta secca artigianale tipica del paese di Carloforte, prodotta nell'Isola di San Pietro (arcipelago del Sulcis) nel sud-ovest della Sardegna. La loro forma ricorda molto quella delle orecchiette pugliesi, ma la loro origine \u00e8 differente. Nascono da una semplificazione della ricetta dei Corzetti liguri (chiamati anche curzetti, croxetti oppure anche corsetti).\nStoria.\nI corzetti stampati (\u201ccruxetti\u201c) compaiano nel medioevo, nell'epoca rinascimentale. Le famiglie nobili del tempo pare ordinassero ai loro cuochi di realizzare un tipo di pasta che riportasse il proprio stemma, tutto ci\u00f2 con lo scopo di rammentare ai commensali l'importanza della loro famiglia e per riaffermare il proprio dominio sul territorio.\nLe incisioni erano solitamente differenti sulle due parti. Il nome deriva dall'immagine stilizzata di una piccola croce, una crocetta (\u201ccruxetta\u201c) con la quale veniva originariamente decorato un lato di questi medaglioni, da qui il nome \u201ccruxettu\u201c. Nel levante ligure, con la parola \u201ccorzetto\u201c s'intende sia lo stampo di legno che la pasta cos\u00ec incisa. \nTecnicamente i corzetti si presentano come stampi di legno, sono composti da due parti: una che ha la funzione di \u201ctimbro\u201d e l'altra di forma cilindrica con una parte incisa e concava, che serve per tagliare la pasta. I tipi di legno generalmente usati sono: pero, melo, faggio o acero. Sebbene la maggior parte degli stampi per corzetti oggi venga prodotta in modo industriale, i pi\u00f9 pregiati restano quelli intagliati interamente a mano. \nTra i maestri intagliatori pi\u00f9 famosi ricordiamo Pietro \nPicetti di Varese Ligure. Al Picetti va anche il merito di aver ritrovato una fonte documentale della Repubblica di Genova risalente al 1700, che testimonia come i corzetti fossero preparati in occasione di eventi ufficiali. \nIngredienti.\nAcqua, farina di grano e sale.\nPreparazione.\nSi prepara l'impasto, poi la sfoglia, quindi la si taglia a cerchietti su cui si stampa il disegno dello stampino.\nUna volta fatti si lasciano asciugare un po' sulla \"madia\" e poi si cuociono.\nSono ottimi conditi con salsa di noci, sugo di funghi (\"Tocco de funzi\") o con il pesto.\nNel Levante Ligure \u00e8 uso condirli anche con la salsa di pinoli\nRiconoscimento.\nSia i corsetti \"valpolceveraschi\" che quelli \"del Levante\" sono stati riconosciuti dal Ministero delle politiche agricole alimentari e forestali, su proposta della Regione Liguria, come Prodotti agroalimentari tradizionali liguri ."}
{"id": "28471", "revid": "308552", "url": "https://it.wikipedia.org/wiki?curid=28471", "title": "Panissa (gastronomia ligure)", "text": "La panissa \u00e8 un piatto tipico della cucina ligure.\nPreparazione.\nPer la panissa si usano gli stessi ingredienti della farinata di ceci, con l'esclusione per\u00f2 dell'olio di oliva. Si unisce la farina di ceci con l'acqua ed il sale e si mette sul fuoco, quando ha raggiunto una certa consistenza si rovescia dentro a dei piatti fondi oppure, pi\u00f9 spesso, in appositi stampini lunghi e stretti con profilo semicircolare di 7\u201310\u00a0cm di diametro. \nIl piatto ligure \u00e8 totalmente diverso dall'omonimo piatto tipico della cucina piemontese.\n\u00c8 un cibo di origine povera, ma nutriente.\nUtilizzo.\nDopo che la panissa si \u00e8 solidificata la si taglia a fette con sezione semicircolare, poi si taglia a cubetti e si serve fredda o tiepida, condita con olio e limone, o si condisce con cipolla. Si pu\u00f2 mangiare anche calda appena fatta, condita solo con olio e limone, pepe a piacimento.\nOppure si friggono le striscioline in abbondante olio, dando origine alle \"panissette\" (a Genova), o \"fette\" (a Savona), analoghe alle panelle palermitane; si servono salate da sole o, pi\u00f9 spesso, dentro un panino speciale, a forma di piccola focaccia bianca senza crosta, rotonda, piatta e senza sale: sono le \"fette con le fugassette\".\nAltra variante prevede di tagliare a cubetti la panissa dopo che \u00e8 solidificata e farla passare in padella con cipolla o cipollotti.\nLa panissa fritta pu\u00f2 anche essere consumata come street food, da sola o per accompagnare altri fritti tipici della cucina ligure, come ad esempio le acciughe ripiene. Dalla Liguria la ricetta si \u00e8 diffusa sulla costa mediterranea della Francia, tra Nizza e Marsiglia, dove ha preso il nome di \"panisse\"."}
{"id": "28472", "revid": "123783547", "url": "https://it.wikipedia.org/wiki?curid=28472", "title": "Rossese di Dolceacqua", "text": "Il Rossese di Dolceacqua, detto anche solo Rossese, \u00e8 un vino prodotto nel ponente ligure, ed esattamente in val Nervia, in val Verbone e in una porzione della Valle Roja nella provincia di Imperia. I principali comuni interessati nella produzione sono Camporosso, Dolceacqua, Perinaldo, San Biagio della Cima, Soldano, Vallecrosia, Ventimiglia.\nOrigini e sviluppo.\n\"Recenti studi del CNR di Torino, da parte della nota ampelografa Dott.ssa Maria Schneider, hanno dimostrato che l'uva italiana rossese e la francese tibouren sono sostanzialmente identiche dal punto di vista genetico. La forma della foglia ed i suoi lobi profondamente incisi fanno pensare ad un'origine mediorientale, se non esattamente greca. Pare inoltre che, come molte varianti ora diffuse nel continente europeo, l'uva rossese/tibouren sia arrivata tramite il porto di Messalia, l'attuale Marsiglia, grazie appunto agli scambi commerciali dei Greci, quindi diffusasi nell'attuale Provenza e nella zona di Dolceacqua, grazie all'operato dei monaci benedettini, prendendo due nomi differenti. Attualmente il Tibouren viene utilizzato come uva per la produzione di rosati nella AOC Provenza, in saldo ad altre uve meno aromatiche, e solamente in Italia \u00e8 usata da sempre in purezza per la produzione di vino rosso.\"\n\"La coltivazione di questa variet\u00e0 si \u00e8 affermata intorno al XIX secolo, anche se la prima citazione \u00e8 riportata dal Gallesio nella sua Pomona Italiana. In questa opera il Gallesio gli dedica un breve spazio accanto ad un Rossese bianco, denominato \u201cRuzzese\u201d, coltivato ed apprezzato da tempo nel Levante ligure. Oggi sono iscritti all'albo il \u201cRossese di Dolceacqua\u201d ed il \u201cRuzzese\u201d, ma nel savonese viene anche coltivata una variet\u00e0 minore, il \u201cRossese di Campochiesa\u201d, il quale \u00e8 utilizzato per la produzione dei vini a denominazione Riviera Ligure di Ponente Rossese in sostituzione o in miscela con il rossese.\"\n\"Viticoltura\".\n\"Il rossese, ed in particolare il suo grappolo, con acini dalla buccia assai fine, \u00e8 una pianta assai delicata: molto sensibile all'oidio e ad altre patologie della vite; frequenti sono inoltre i fenomeni di colatura ed acinellatura. L'insieme di questi fattori la rende pianta difficile da coltivare, con produzione quantitativamente non costante nel tempo. Necessita di suoli ben drenati e zone ben aerate, per prevenire le patologie dovute all'umidit\u00e0.\"\n\"Il terreno prediletto e predominante \u00e8 un terreno scisto marnoso (tipo flysch), con pi\u00f9 o meno concentrazione di argilla, detto in ligure \u2018sgrutto\u2019, ad indicare la particolare roccia friabile che sgretolandosi crea il suolo sabbioso.\"\n\"Tuttavia nelle due vallate, ed in particolare nella Val Nervia, si trovano varie zone con terreni molto differenti, a forte matrice argillosa/calcarea dotati di pi\u00f9 o meno scheletro (i.e.presenza di rocce al loro interno). Nello specifico vanno citati i cru Pian del Vescovo a Camporosso, dotato di argille rosse e bianche con buono scheletro, ed i cru Brunetti, Trinceira e Migliarina, dotati di argille bianco blu con ottima dotazione fossile ed assenza pressoch\u00e9 totale di scheletro.\"\n\"Data la particolare morfologia delle vallate in cui \u00e8 coltivato, e delle pendenze estremamente accentuate dei versanti delle colline, il luogo prediletto di coltivazione \u00e8 la terrazza (detta \u2018fascia\u2019 dai liguri), unico stratagemma per ottenere terreni pianeggianti anche nelle zone pi\u00f9 ripide. I muri che sorreggono le terrazze, detti \u2018maixei\u2019 sono costruiti con pietra locale ed \u2018a secco\u2019, cio\u00e8 senza uso di cemento o collanti.\"\n\"La coltivazione tradizionale sulle terrazze \u00e8 l'alberello, grazie a questo tipo di potatura ed all'altissima densit\u00e0 degli impianti, molti vigneti hanno pi\u00f9 di 120 anni (molto note alcune vigne dei cru Arcagna, Beragna, Luvaira e Pini) e la media di et\u00e0 dei vigneti \u00e8 di oltre 45 anni (2011, dati Ispettorato Agrario Imperia). La vigoria \u00e8 buona, cos\u00ec come la resa, anche in potature tipo alberello o cordone speronato. Non essendoci problemi di produzione sulle gemme basali, tendenzialmente si preferisce usare questo tipo di potature rispetto al\" \"sistema guyot, potatura moderna arrivata nella zona di Dolceacqua pi\u00f9 recentemente.\"\n\"Disciplinare di produzione D.O.C. o D.O.P.\".\nIl disciplinare D.O.C. del Rossese di Dolceacqua \u00e8 stato il primo ad essere approvato in Liguria, nel 1972; di seguito il testo dell'ultimo aggiornamento (Fonte Ministero Politiche Agricole)\nDISCIPLINARE DI PRODUZIONE DEL VINO A DENOMINAZIONE DI ORIGINE CONTROLLATA \u201cROSSESE DI DOLCEACQUA\u201d O \u201cDOLCEACQUA\u201d\nArticolo 1.\nLa Denominazione di Origine Controllata \u201cRossese di Dolceacqua\u201d o \u201cDolceacqua\u201d \u00e8 riservato al vino rosso, anche nella tipologia \u201csuperiore\u201d, che risponde alle condizioni ed ai requisiti stabiliti nel presente disciplinare di produzione.\nArticolo 2.\nIl vino \u201cRossese di Dolceacqua\u201d o \u201cDolceacqua\u201d deve essere ottenuto dalle uve provenienti dai vigneti composti dal vitigno Rossese. Possono concorrere alla produzione di detto vino le uve rosse, non aromatiche, provenienti da vitigni, idonei alla coltivazione per la Regione Liguria, presenti nei vigneti fino ad un massimo complessivo del 5%.\nArticolo 3.\nLa zona di produzione del vino \u201cRossese di Dolceacqua\u201d o \u201cDolceacqua\u201d comprende in tutto i territori dei comuni di Dolceacqua, Apricale, Baiardo, Camporosso, Castelvittorio, Isolabona, Perinaldo, Pigna, Rocchetta Nervina, San Biagio della Cima e Soldano, nonch\u00e9 la frazione Vallecrosia Alta, del comune di Vallecrosia, e quella di Mortola Superiore, S. Bartolomeo - Carletti, Ville, Calandri, S. Lorenzo, S. Bernardo, Sant'Antonio, Sealza, Villatella, Calvo-S. Pancrazio, Torri, Verrandi e Calandria di Trucco del comune di Ventimiglia, e quella parte del territorio del comune di Vallebona che \u00e8 situata sulla riva destra del torrente Borghetto.\nArticolo 4.\nLe condizioni ambientali e di coltura dei vigneti destinati alla produzione del vino \u201cRossese di Dolceacqua\u201d o \u201cDolceacqua\u201d devono essere quelle tradizionali della zona e, comunque, atte a conferire alle uve ed al vino derivante le specifiche caratteristiche di qualit\u00e0. Sono pertanto da considerarsi idonei, ai fini dell'iscrizione allo schedario viticolo ai sensi della vigente normativa, unicamente i vigneti ubicati in terreni ben esposti, a quote non superiori ai 600 metri, con esclusione di quelli siti nei fondovalle. I sesti di impianto, le forme di allevamento ed i sistemi di potatura devono essere quelli generalmente usati o comunque atti a non modificare le caratteristiche delle uve e dei vini.\n\u00c8 vietata ogni pratica di forzatura. \u00c8 consentita l'irrigazione di soccorso. La resa massima di uva ammessa per la produzione del vino \u201cRossese di Dolceacqua\u201d o \u201cDolceacqua\u201d non deve essere superiore a t 9,00 di uve per ettaro di coltura specializzata. Le uve destinate alla vinificazione devono assicurare un titolo alcolometrico volumico naturale minimo dell'11,50% vol al vino \u201cRossese di Dolceacqua\u201d o \u201cDolceacqua\u201d, ed un titolo alcolometrico volumico naturale minimo del 12,00% vol al vino \u201cRossese di Dolceacqua\u201d o \u201cDolceacqua\u201d superiore. Fermo restando il limite massimo sopra indicato, la resa per ettaro di vigneto in coltura promiscua deve essere calcolata, rispetto a quella specializzata, in rapporto alla effettiva superficie coperta dalla vite. A tale limite, anche in annate eccezionalmente favorevoli, la resa dovr\u00e0 essere riportata attraverso un'accurata cernita delle uve, purch\u00e9 la produzione non superi del 20% il limite medesimo.\nArticolo 5.\nLe operazioni di vinificazione e imbottigliamento devono essere effettuate nell'interno della zona di produzione delimitata nel precedente art. 3. Tuttavia, tenuto conto delle situazioni tradizionali di produzione \u00e8 consentito che tali operazioni siano effettuate nell'intero territorio dei comuni anche se soltanto in parte compresi nella zona delimitata.\nNella vinificazione sono ammesse soltanto le pratiche enologiche leali e costanti, tradizionali della zona, atte a conferire al vino le sue peculiari caratteristiche.\nLa resa massima delle uve in vino non deve essere superiore al 70%. Il vino \u201cRossese di Dolceacqua\u201d o \u201cDolceacqua\u201d superiore non pu\u00f2 essere immesso al consumo prima del 1 \u00b0 novembre dell'anno successivo a quello della vendemmia.\nArticolo 6.\nIl vino \u201cRossese di Dolceacqua\u201d o \u201cDolceacqua\u201d, all'atto dell'immissione al consumo, deve rispondere alle seguenti caratteristiche: colore: rosso rubino, granato se invecchiato;\nodore: vinoso intenso, ma delicato, caratteristico; sapore: morbido; aromatico, caldo; titolo alcolometrico volumico totale minimo: 12% vol; acidit\u00e0 totale minima: 4,5 g/l;\nestratto non riduttore minimo: 23 g/l. Il vino \u201cRossese di Dolceacqua\u201d o \u201cDolceacqua\u201d che si fregia della qualificazione aggiuntiva \u201csuperiore\u201d all'atto dell'immissione al consumo deve avere un titolo alcolometrico volumico totale minimo del 13,00% vol.\nArticolo 7.\nAi vini a Denominazione di Origine di cui all'art. 1 \u00e8 vietata l'aggiunta di qualsiasi qualificazione diversa da quella prevista nel presente disciplinare, ivi compresi gli aggettivi \u201cextra\u201d, \u201cfine\u201d, \u201cscelto\u201d, \u201cselezionato\u201d e similari. \u00c8 tuttavia consentito l'uso di indicazioni che facciano riferimento a nomi, ragioni sociali, marchi privati, non aventi significato laudativo e non idonei a trarre in inganno l'acquirente.\n\u00c8 inoltre consentito l'uso delle \u201cmenzioni geografiche aggiuntive\u201d definite nell'allegato al presente disciplinare di produzione. Sulle bottiglie o altri recipienti contenenti vino \u201cRossese di Dolceacqua\u201d o \u201cDolceacqua\u201d deve figurare l'indicazione dell'annata di produzione delle uve, purch\u00e9 veritiera e documentabile.\nArticolo 8.\nConfezionamento: \u00e8 consentito l'uso di bottiglie in vetro aventi capienza massima di litri 12. Tappatura: in base alle norme vigenti, \u00e8 escluso l'uso del tappo a corona.\nMenzioni Geografiche o Cru.\nIl disciplinare Doc del Rossese di Dolceacqua prevede l'individuazione di zone produttive di particolare pregio, denominate 'cru' o 'menzioni geografiche', appunto. Queste zone storicamente note sono omogenee per caratteristiche di base quali altitudine, esposizione, tipologia del terreno. I vini provenienti dai cru sono in linea di massima assimilabili per caratteristiche di fondo, anche se, ovviamente, l'interpretazione del produttore pu\u00f2 notevolmente cambiare il risultato del vino.\nLe menzioni, se opportunamente registrate, possono essere riportate in etichetta definendo quindi in maniera ancora pi\u00f9 precisa la provenienza delle uve con cui \u00e8 stato prodotto il vino.\nQueste le suddivisioni dei Cru per Comune di appartenenza:\nDolceacqua risulta essere il Comune pi\u00f9 vitato con il 37% delle vigne, seguito da Soldano (21%), Camporosso (15%), San Biagio (13%) e i restanti Comuni insieme per la restante parte. (Fonte: Ispettorato Agrario Imperia, 2011)\nCaratteristiche organolettiche.\nIl Rossese di Dolceacqua, da non confondere con il Rossese Riviera Ligure di Ponente (detto anche 'di Campochiesa') \u00e8 un vino di colore rosso rubino, dal sapore sapido e fragrante.\nIl profumo \u00e8 lieve, fragrante, fruttato e floreale; l'aroma ha inoltre forti richiami mediterranei, di macchia (timo, rosmarino, pino, elicriso...), di terra e di mare; se giustamente affinato si fa intenso e persistente, con sentori pi\u00f9 complessi e articolati di rosa leggermente appassita, di frutti rossi, di spezie e altri profumi mediterranei che confermano lo strettissimo legame tra il mare e la terra, a specchio del territorio d'origine. La gamma aromatica \u00e8 molto complessa e stratificata.\nIn bocca \u00e8 poco tannico, di notevole ed elegante sapidit\u00e0, con caratteristico fondo amarognolo. Nelle realizzazioni pi\u00f9 semplici pu\u00f2 avere struttura molto leggera, mentre le migliori selezioni esprimono medio volume e morbidezza in bocca unite a buona acidit\u00e0 e ad un tenore alcolico di livello. Particolarissima caratteristica \u00e8 la sapidit\u00e0 estremamente accentuata che, unita alla buona acidit\u00e0 percepita, ne fanno un vino molto piacevole da bere.\nSi serve piuttosto fresco, ad una temperatura intorno ai 15 gradi; alcuni amano berlo, soprattutto se giovane, anche pi\u00f9 fresco.\nIl calice dovr\u00e0 essere di medie dimensioni con buona larghezza della pancia per permettere sufficiente ossigenazione del vino.\nL'utilizzo del decanter \u00e8 sconsigliato, essendo vino assai delicato e sensibile all'ossidazione, soprattutto se invecchiato. Preferibile la scolmatura della bottiglia qualche tempo prima dell'assaggio, o la permanenza nel bicchiere per valutarne le sfumature nell'evoluzione.\nIl Dolceacqua e la cucina.\nIl Rossese di Dolceacqua \u00e8 sicuramente un vino da abbinare alla cucina, per la sua natura golosa e sapida. Andr\u00e0 benissimo laddove sar\u00e0 necessario un vino rosso con accenti aromatici speziati e buon contrasto acido. Dal pesce alla carne, passando per le verdure ed i funghi. Tra i pochi vini che tollerano l'abbinamento con i carciofi, per via della sua natura poco tannica.\nAbbinamento gastronomico tipico: con l'antico e tradizionale stufato di capra con i fagioli, capretto o agnello al forno, coniglio alla ligure, vitella all'uccelletto, terrina di fagiano, faraona alla crema con funghi, tordi in casseruola e formaggette dell'alta val Nervia.\nAbbinamento gastronomico alla tavola di tutti i giorni: se giovane con pesce azzurro, salumi rossi di media stagionatura persino sashimi di tonno; se invecchiato, con tutti quei piatti dotati di discreta materia grassa o dolce, coi quali la sapidit\u00e0 e la speziatura naturale del Rossese di Dolceacqua si fondono splendidamente.\nProduzione.\nLa superficie coltivata di rossese di Dolceacqua supera di poco gli 80 ettari nel 2010. In netto calo rispetto ai dati del Ministero delle Politiche Agricole che nel 1962 attribuiva una superficie coltivata a rossese di Dolceacqua di circa 650/700 ettari. Come si pu\u00f2 notare nella tabella riportata qui sotto le rese rispetto alla superficie sono molto basse.\nFonte: Ispettorato Agrario Imperia, 2011."}
{"id": "28476", "revid": "1632387", "url": "https://it.wikipedia.org/wiki?curid=28476", "title": "Ribolla", "text": "Ribolla \u00e8 una frazione del comune italiano di Roccastrada, nella provincia di Grosseto, in Toscana.\nCon i suoi abitanti \u00e8 il centro abitato pi\u00f9 popoloso del comune.\nStoria.\nLa miniera e la tragedia del 1954.\nLa miniera di Ribolla fu attiva per pi\u00f9 di un secolo, arrivando ad un picco produttivo di 270.000 tonnellate annue di carbone nel corso della seconda guerra mondiale.\nRibolla, dagli anni trenta alla met\u00e0 del Novecento, divenne un villaggio minerario della Montecatini. La miniera fu teatro, il 4 maggio 1954, della pi\u00f9 grave tragedia mineraria italiana del secondo dopoguerra. Un'esplosione di gas, il gris\u00f9 accumulatosi per la scarsa ventilazione in una galleria a 260 metri di profondit\u00e0, che non permetteva un efficace ricambio dell'aria presente, provoc\u00f2 la morte di 43 persone nella sezione \"Camorra Sud\" della miniera di lignite. L'onda d'urto percorse le varie gallerie provocando una nube di polvere che rese difficoltosa la respirazione ai minatori anche degli altri reparti. I primi soccorsi furono poco incisivi a causa della mancanza delle maschere antigas. I funerali mobilitarono 50\u00a0000 persone. Le famiglie, che dovettero costituirsi parte civile accettarono le offerte in denaro della Montecatini e il processo si concluse con l'assoluzione di tutti gli imputati e il disastro fu archiviato come \"mera fatalit\u00e0\". A seguito del disastro la direzione della Montecatini decise la chiusura della miniera, la cui smobilitazione richiese ben cinque anni.\nDi quell'episodio rimangono alcuni resti della miniera e il \"Monumento al minatore\" di Vittorio Basaglia. La vicenda \u00e8 estesamente raccontata da Luciano Bianciardi e Carlo Cassola ne \"I minatori della Maremma\", pubblicato nel 1956 dall'editore Laterza, e richiamata nel romanzo di Bianciardi \"La vita agra\" (e quindi nel film di Carlo Lizzani, tratto dal romanzo).\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Ribolla. Sono indicati gli abitanti del centro abitato e dove \u00e8 possibile \u00e8 inserita la cifra riferita all'intero territorio della frazione.\nEconomia.\nRibolla era nota anche per la sua cooperativa di consumo, fondata nel 1945 come \"Minatori, Operai Contadini\" (MOC), nel 1959 si fonde con altre cooperative dei comuni di Roccastrada e di Gavorrano (\"L'Avvenire\" di Sticciano Scalo, \"La Libert\u00e0\" di Sticciano paese, L'\"Unione\" di Sassofortino, \"La Concordia\" di Montemassi e \"La Castellaccia\" di Castellaccia) dando vita a Coop Unione Ribolla.\nCoop Unione Ribolla \u00e8 stata incorporata in Unicoop Tirreno nel 2005, nella ex sede di Coop Unione Ribolla trova attualmente spazio l'Archivio Storico di Unicoop Tirreno.\nSport.\nLa squadra di calcio della frazione \u00e8 l'A.S.D. Ribolla 1925, fondata nel 1925, militante in Seconda Categoria. Ha sempre disputato campionati dilettantistici regionali e gioca le partite interne allo stadio comunale \"Gaetano Scirea\"."}
{"id": "28479", "revid": "2200451", "url": "https://it.wikipedia.org/wiki?curid=28479", "title": "Roccastrada", "text": "Roccastrada \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale si estende su una superficie di quasi 285\u00a0km\u00b2, tra la pianura della Maremma Grossetana e le Colline Metallifere grossetane. Confina a nord con la provincia di Siena e i relativi comuni di Chiusdino e Monticiano, a est con il comune di Civitella Paganico, a sud-est con il comune di Campagnatico, a sud con il comune di Grosseto, a ovest con i comuni di Gavorrano e Massa Marittima e a nord-ovest con il comune di Montieri.\nL'altitudine varia dai 42 metri s.l.m. di Sticciano Scalo ai 797 metri s.l.m. di Monte Alto, che superano di appena dieci metri la vetta di Sassoforte (787 metri s.l.m.), mentre la frazione comunale alla quota pi\u00f9 elevata (560 metri s.l.m.) \u00e8 quella di Sassofortino.\nAll'estremit\u00e0 meridionale dell'abitato passa il 43\u00ba parallelo.\nClima.\nI 2181 gradi giorno registrati nel centro di Roccastrada includono l'intero territorio comunale in zona E, consentendo l'accensione degli impianti di riscaldamento nel periodo 15 ottobre-15 aprile per un massimo di 14 ore giornaliere.\nIn base ai dati medi disponibili per il trentennio 1951-1980 per le stazioni meteorologiche situate all'interno del territorio comunale e di seguito riportati nella tabella, la temperatura media annua varia dai +12,8\u00a0\u00b0C di Roccatederighi (537 metri s.l.m.) ai +15,2\u00a0\u00b0C di Ribolla (50 metri s.l.m.). Le precipitazioni medie annue, pur presentando una difforme distribuzione nel territorio, sono influenzate dalla vicinanza delle vette delle Colline Metallifere, che creano effetto stau con venti di scirocco, ostro e libeccio: gli accumuli medi annui variano dagli 839\u00a0mm di Roccastrada ai 1.108\u00a0mm di Torniella, mentre i valori minimi dell'intero territorio comunale si registrano nella pianura attorno a sud della Fattoria di Monte Lattaia, ove si scende ben al di sotto degli 800\u00a0mm.\nStoria.\nIl paese sorse in epoca medievale sulla vetta di una collina come possesso della famiglia Aldobrandeschi del ramo di Santa Fiora. Nel corso del Trecento, dopo una serie di lotte, venne conquistata dai Senesi che iniziarono lo sfruttamento delle vicine miniere di rame e argento e controllarono l'intera zona fino alla met\u00e0 del Cinquecento, epoca in cui anche Roccastrada entr\u00f2 a far parte del Granducato di Toscana, a seguito della definitiva caduta della Repubblica di Siena, avvenuta nel 1555.\nIl 24 luglio del 1921, una domenica, dopo una spedizione di settanta fascisti comandati dal segretario del fascio di Grosseto, Dino Castellani, durata un paio di ore, e in seguito all'uccisione sulla via del ritorno di Ivo Saletti, i fascisti diedero l'avvio a una rappresaglia che port\u00f2 all'omicidio di dieci persone. I primi a cadere furono Tommaso Bartaletti e suo figlio Guido, e successivamente in seguito a colpi d'arma da fuoco e a pugnalate Angiolo Barni, Vincenzo Tacconi, Francesco Minocchieri, Luigi Nativi, Tizio Checcucci, Giuseppe Regoli, Giovanni Gori e Antonio Fabbri. Il processo del 1946 non port\u00f2 alla condanna degli autori della spedizione e altres\u00ec accert\u00f2 che il Saletti fu ucciso da un colpo partito accidentalmente da uno degli squadristi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa Biblioteca comunale Antonio Gamberi \u00e8 la principale biblioteca pubblica del comune. Fondata nel 1974, si trova in corso Roma e dispone di un patrimonio librario di oltre volumi.\nMusei.\nParco Nazionale Tecnologico Archeologico delle Colline Metallifere Grossetane.\nRoccastrada \u00e8 uno dei sette Comuni che compongono il Parco Tecnologico Archeologico delle Colline Metallifere Grossetane. Le finalit\u00e0 istituzionali del Parco riguardano il recupero, la conservazione e la valorizzazione del patrimonio ambientale, storico-culturale e tecnico-scientifico delle Colline Metallifere, segnate in particolar modo dall'esperienza mineraria\nI siti di competenza del Parco all'interno del territorio comunale di Roccastrada sono:\nLa porta del Parco cio\u00e8 il centro di accoglienza e informazioni all'interno del comune di Roccastrada \u00e8 situata presso il centro civico di Ribolla in Piazza della Libert\u00e0.\nEconomia.\nIndustria.\nRoccastrada \u00e8 dal 1870 sede delle Grafiche Vieri, azienda del settore dell'editoria e della stampa, fondata patriota garibaldino Giovanni Vieri.\nSport.\nNel comune hanno sede tre societ\u00e0 calcistiche: l'A.S.D. Roccastrada e l'A.S.D Ribolla 1926 che militano in Seconda Categoria e l'A.S.D. Alta Maremma, che milita in Terza Categoria.\nDal 1973 al 1983 ha ospitato sette edizioni del Criterium Roccastrada, corsa ciclistica riservata ai professionisti. Vincitori sono risultati: Eddy Merckx (1973), Wladimiro Panizza (1974), Felice Gimondi (1975), Francesco Moser (1977), Gianbattista Baronchelli (1981 e 1983) e Giuseppe Saronni (1982)."}
{"id": "28484", "revid": "2155871", "url": "https://it.wikipedia.org/wiki?curid=28484", "title": "Sfera di Dyson", "text": "Una sfera di Dyson \u00e8 un'ipotetica enorme struttura di rivestimento che potrebbe essere applicata attorno ad un corpo stellare allo scopo di catturarne l'energia. \u00c8 stata teorizzata dal fisico britannico Freeman Dyson.\nStoria.\nNel suo articolo \"Search for Artificial Stellar Sources of Infrared Radiation\" (\"Ricerca di sorgenti stellari artificiali di radiazione infrarossa\"), pubblicato nel 1959 sulla rivista \"Science\", Dyson teorizz\u00f2 che delle societ\u00e0 tecnologicamente avanzate avrebbero potuto circondare completamente la propria stella natia per poter massimizzare la cattura di energia proveniente dall'astro. Rinchiusa cos\u00ec la stella, sarebbe possibile intercettare tutte le lunghezze d'onda del visibile per inviarle verso l'interno, mentre tutta la radiazione non utilizzata verrebbe mandata all'esterno sotto forma di radiazione infrarossa.\nDa ci\u00f2 consegue che un possibile metodo per cercare civilt\u00e0 extraterrestri potrebbe essere proprio la ricerca di grandi fonti di emissione infrarossa nello spettro elettromagnetico.\nModello.\nUna sfera di Dyson \u00e8 una sfera di origine artificiale e di raggio pari a quello di un'orbita planetaria. La sfera consisterebbe di un guscio di collettori solari o di habitat posti attorno alla stella. Questo, oltre ad essere un modo per raccogliere un'enorme quantit\u00e0 di energia, permetterebbe di creare uno spazio vitale immenso.\nLa proposta originaria prevedeva che avrebbero dovuto esserci collettori solari posizionati intorno a tutta la stella, per assorbire la luce stellare, ma non presumeva che questi collettori avrebbero potuto costituire un guscio continuo. Piuttosto, il guscio sarebbe consistito di strutture orbitanti indipendenti, ossia un numero complessivo di oggetti superiore a 10.000 e distribuiti lungo uno spessore radiale di un milione di chilometri.\nCervello Matrioska.\nUna variante della sfera di Dyson \u00e8 il cervello Matrioska (\"Matrioshka Brain\"), in cui la struttura viene ripetuta in pi\u00f9 sfere concentriche, di cui ciascuna sfrutta l'energia ancora utilizzabile dispersa all'esterno dalla sfera pi\u00f9 interna.\nSfera di Dyson nel sistema solare.\nUna sfera di Dyson posta nel sistema solare, con un raggio di (cio\u00e8 la distanza media fra Terra e Sole, pari a circa ) avrebbe come minimo una superficie pari a \u00b2, all'incirca 600 milioni di volte l'area della superficie della Terra. Il Sole emette una potenza energetica dell'ordine di , della quale la maggior parte potrebbe essere disponibile per un'utilizzazione pratica.\nDyson originariamente calcol\u00f2 che ci sarebbe abbastanza materia nel sistema solare per creare un guscio dello spessore di almeno tre metri, ma aveva sovrastimato l'ammontare del materiale, poich\u00e9 la maggior parte di ci\u00f2 che si pu\u00f2 reperire e teoricamente utilizzare nel sistema solare \u00e8 composto da idrogeno ed elio, inutilizzabili come materiale da costruzione (almeno al livello tecnologico attuale). Questi elementi potrebbero eventualmente subire un processo di fusione nucleare che li converta in elementi pi\u00f9 pesanti, ma ci\u00f2 presupporrebbe una civilt\u00e0 in grado di padroneggiare la fusione nucleare per la sintesi di elementi chimici, ovvero di controllare lo stesso processo che permette alle stelle di produrre energia.\nSe si assume che solo gli elementi pi\u00f9 pesanti dell'elio siano utilizzabili, allora i pianeti interni sarebbero quasi interamente utilizzabili, cos\u00ec come la fascia asteroidale.\nC'\u00e8 incertezza riguardo all'utilizzabilit\u00e0 dei pianeti esterni: Giove e Saturno sono costituiti principalmente da idrogeno ed elio, con circa lo 0,1% di altri elementi; riguardo a Giove e Saturno, si presume che abbiano un nucleo roccioso di massa rispettivamente all'incirca 10-15 e 3 volte la massa totale della Terra. Urano e Nettuno sembrano principalmente fatti di roccia e ghiaccio, con circa il 15% di idrogeno, quindi una stima approssimativa dovrebbe considerare circa il 50-70% di massa utilizzabile. Plutone dovrebbe attestatsi attorno all'80% di massa utilizzabile.\nIl sistema interno contiene abbastanza materiale utilizzabile per una sfera di Dyson. Se si assume un raggio di 1\u00a0UA, ci sarebbero circa 42\u00a0kg/m\u00b2 sulla sfera. Questo \u00e8 probabilmente un numero troppo basso perch\u00e9 sia realistico costruire una massiccia sfera di Dyson di tipo II, ma probabilmente abbastanza per costruirne una di Tipo I che invece ha la massa concentrata negli habitat e in cui la maggior parte delle superfici \u00e8 costituita da vele solari e recettori. Con materiale extra proveniente da sistemi esterni \u2014 circa 600\u00a0kg/m\u00b2 \u2014 si avrebbe abbastanza materiale per costruire una sfera pi\u00f9 pesante (se fosse tutta di ferro, dovrebbe essere spessa circa 8 centimetri, e se fosse di diamante circa 20 centimetri).\nInterpretazione nella letteratura fantascientifica.\nMolti scrittori di fantascienza hanno interpretato questo concetto visualizzandolo piuttosto come un guscio solido che racchiude completamente la stella e che di solito presenta una superficie interna abitabile, impadronendosi del termine \"sfera di Dyson\" per utilizzarlo in numerosi romanzi. La prima apparizione di questa interpretazione sembra essere quella del romanzo di Robert Silverberg \"La civilt\u00e0 degli eccelsi\" (\"Across a Billion Years\", 1969), ritrovandola identica nel romanzo \"La sfera di Dyson\" (\"The Starless World\", 1978) di Gordon Eklund ispirato alla serie classica di \"Star Trek\" e nel romanzo \"La sfera spezzata\" (\"Shattered Sphere\", 1994) di Roger MacBride Allen. I problemi di questa interpretazione sono due: il materiale per la costruzione della sfera dovrebbe essere resistentissimo, molto pi\u00f9 di qualunque cosa esistente o anche immaginata fino ad oggi; inoltre, la forza di gravit\u00e0 della stella agente sulla sfera avrebbe una media di zero: come risultato la sfera si comporterebbe come se la stella non esistesse, andando quindi tenuta in posizione da razzi o altri dispositivi per non \"volare via\" (e sbattere contro la stella con la parete interna).\nL'idea \u00e8 ripresa anche ne \"l'orbita di metallo\", titolo originale \"Spinneret\", romanzo di Timothy Zahn del 1985.\nDyson stesso, del resto, ha ammesso che l'ispirazione originale gli era venuta dal romanzo di fantascienza \"Il costruttore di stelle\" (\"The Star Maker\") di Olaf Stapledon, scritto nel 1937. Stapledon, a sua volta, potrebbe aver avuto l'idea da J. D. Bernal, anch'egli fonte diretta di ispirazione per Dyson. Bernal descrisse alcune colonie spaziali sferiche in \"The World, the Flesh, and the Devil\" del 1929.\nNella cultura di massa.\nVarie opere di fantascienza includono la rappresentazione di una sfera di Dyson:\nBibliografia.\nRomanzi.\nIn ordine cronologico di pubblicazione:\nVoci correlate.\nhttps://m.youtube.com/watch?v=pP44EPBMb8A"}
{"id": "28487", "revid": "79968", "url": "https://it.wikipedia.org/wiki?curid=28487", "title": "Fanteria", "text": "La fanteria \u00e8 l'arma dell'esercito composta da soldati che combattono appiedati, detti fanti. \nNel corso degli anni le fanterie si sono naturalmente evolute, complici i progressi tecnologici e lo snellimento generalizzato delle forze armate di tutti gli Stati del mondo, in unit\u00e0 pi\u00f9 piccole, dinamiche ed efficaci, con compiti spesso specializzati.\nStoria.\nDall'Et\u00e0 Antica al Medioevo.\nI primi reparti di fanteria nacquero con la disciplina e l'inquadramento delle truppe a piedi dei primi eserciti delle prime civilt\u00e0 organizzate come quelli dei Sumeri, Assiro-Babilonesi, Egiziani, Hyksos, e Medi. In questi eserciti comparvero le prime unit\u00e0 a cavallo e l'utilizzo dei carri da guerra: questa semplice apparizione rendeva necessaria la distinzione tra truppe appiedate e truppe a cavallo e quindi anche la definizione di fanteria. Inoltre si cominci\u00f2 a cercare di inquadrare le truppe a piedi per effettuare manovre diverse e pi\u00f9 complesse del semplice avventarsi frontalmente sull'esercito nemico. Anticamente la fanteria costituiva il grosso dell'esercito, a fronte di reparti di cavalleria numericamente esigui che venivano usati in genere per azioni di disturbo, per incalzare nemici gi\u00e0 in fuga o per attacchi secondari: l'urto principale era sempre quello delle due fanterie nemiche. Queste erano divise fra fanti leggeri, con solo spada e scudo o addirittura con armi rimediate, e fanti pesanti, che oltre alle armi avevano anche un'armatura completa. Molto spesso i fanti avevano, oltre alla spada, anche una lancia o giavellotto che lanciavano contro gli avversari poco prima del contatto corpo a corpo. Inoltre una parte consistente della fanteria leggera era costituita da arcieri e frombolieri. \nBen presto alcuni eserciti cominciarono a organizzarsi in veri e propri reparti e adottarono schemi di manovra e combattimento precisi, soprattutto della fanteria pesante: in questo, i precursori di maggior successo furono i Greci, con la falange oplitica e, soprattutto, i Macedoni con la loro falange macedone, seguiti tempo dopo dai Romani con la loro legione (che a sua volta era suddivisa in reparti minori, chiamati coorti, manipoli, centurie a seconda del periodo storico, a conferma della ormai acquisita capacit\u00e0 di organizzazione) e l'utilizzo di particolari formazioni (come la testuggine romana) in presenza di situazioni specifiche. Durante gli ultimi secoli del suo impero, Roma riorganizz\u00f2 pi\u00f9 volte il suo esercito e conseguentemente anche le sue legioni che tra le sue file annoverava sempre pi\u00f9 soldati e comandanti provenienti dalle trib\u00f9 germaniche asservite lungo i confini del proprio impero: ormai il ruolo delle legioni era contrastare le popolazioni germaniche e nordiche che premevano sugli stessi confini per entrare nei territori imperiali. Quando tali popolazioni riuscirono a penetrare all'interno dell'impero e a stanziarvisi, avvenne la dissoluzione della \"pars occidentalis\" dell'Impero romano, formalmente dopo le invasioni barbariche e con la deposizione dell'ultimo imperatore d'occidente Romolo Augusto nel 476 a.C.\nCon la nascita del feudalesimo si ebbero importanti ripercussioni sul modo di combattere: infatti caduto l'Impero romano, durante il periodo feudale la fanteria regredisce e assume importanza la cavalleria. Chi prende le armi per difendere un territorio ne assume anche il controllo come feudatario, e combatte a cavallo, lui e pochi altri suoi pari, perch\u00e9 nel feudo \u00e8 l'unico a poterselo permettere. In questo periodo la fanteria \u00e8 costituita da mercenari o da servi della gleba arruolati a forza nelle terre del feudo: si pu\u00f2 ben immaginare quanto poco fossero motivati a combattere e quanto scarso fosse il rendimento in una battaglia in campo aperto di queste truppe, che a questo punto venivano utilizzate soprattutto durante gli assedi. Quando i re medievali andavano in guerra, dovevano convincere i loro vassalli per ottenere un esercito, e dovevano girare per le province e per le citt\u00e0 a chiedere fondi. Non esistevano, infatti, le tasse come noi le conosciamo, perlomeno a livello nazionale. Queste guerre non potevano durare pi\u00f9 di un paio di mesi, e dovevano necessariamente essere su piccola scala. Con la guerra dei cent'anni e l'introduzione della fanteria e degli eserciti mercenari, i vassalli persero la loro importanza come cavalieri, e il rafforzamento del potere statale (anche dovuto alla perdita di importanza della nobilt\u00e0) consent\u00ec guerre su scala maggiore, pi\u00f9 lunghe e pi\u00f9 sanguinose, con pi\u00f9 mezzi e pi\u00f9 uomini.\nLa fanteria torn\u00f2 ad assumere importanza durante la guerra dei cent'anni tra Francia e Inghilterra (1337 - 1453) durante la quale si svolsero tre battaglie che cominciarono a segnare la fine della cavalleria pesante e la rinascita della fanteria: Crecy (1346), Poitiers (1356) e Agincourt (1415). Durante queste battaglie, la fanteria (soprattutto con l'utilizzo di arcieri) riusc\u00ec a resistere alle cariche di cavalleria e a decimare le forze nemiche, battendole sul campo. Da quel momento, la fanteria dei Paesi europei, costituita soprattutto da mercenari, svilupp\u00f2 ulteriormente le tattiche che la resero quasi invincibile nei confronti della cavalleria (come l'utilizzo della formazione detta \"quadrato\" dalla quale si ergeva da ogni lato un muro di picche che risultava impossibile superare a cavallo) e torn\u00f2 a essere la forza principale di qualsiasi esercito.\nL'et\u00e0 moderna e le armi da fuoco.\nCon l'avvento delle armi da fuoco per\u00f2, la fanteria compie un ulteriore e decisivo salto di qualit\u00e0 e nasce la figura del fuciliere (o moschettiere): i reparti di fanteria vengono riorganizzati per usare la nuova arma, inizialmente sostituendo gli arcieri e integrandosi con picchieri e alabardieri come nell'esercito spagnolo dal XVI al XVII secolo, poi diventando praticamente l'unica specialit\u00e0 della fanteria (negli eserciti dell'era napoleonica).\nLo schieramento delle unit\u00e0 che si fronteggiavano cambi\u00f2 da rettangolare a lineare, cio\u00e8 disposto su due linee di soldati, una in piedi e l'altra inginocchiata, che facevano fuoco alternativamente mentre l'altra linea ricaricava il fucile, che era ad avancarica. Da questo schieramento, mantenuto per tre secoli fino all'avvento delle armi da fuoco moderne (prima le armi ad avancarica ma a canna rigata, poi quelle a retrocarica, e infine le armi automatiche e le mitragliatrici) nasce la designazione \"fanteria di linea\" che si \u00e8 mantenuta in uso fin quasi ai giorni nostri. La formazione rettangolare o \"quadrato\" venne mantenuta solo per i movimenti dei reparti schierati sul campo di battaglia prima del contatto o per essere adottata in particolari situazioni, come per resistere a cariche di cavalleria da ogni lato o per ammassare un sufficiente numero di uomini per eseguire l'assalto alla baionetta, il quale rappresentava l'attacco risolutivo, data l'esigua portata delle armi ad avancarica a canna liscia che costringeva a sparare quasi a contatto con il nemico.\nDopo la Rivoluzione francese, durante il periodo napoleonico, si ebbero grandi mutamenti anche nel reclutamento dei soldati (soprattutto di fanteria) in quanto si vide l'utilizzo del primo grande esercito di coscritti: a differenza degli altri eserciti europei costituiti da nobili (in qualit\u00e0 di ufficiali comandanti), da professionisti che avevano scelto il mestiere delle armi e da criminali e malfattori che entravano in qualche reggimento per non essere perseguiti dalla legge, l'esercito francese della Prima Repubblica francese e poi di Napoleone Bonaparte era costituito da \"cittadini\" (spesso volontari, ma anche coscritti dallo Stato): da questo evento in poi, anche gli altri eserciti avrebbero usato sempre pi\u00f9 spesso il \"richiamo alla leva\" per formare i propri ranghi, in special modo quelli delle truppe di fanteria.\nLe guerre napoleoniche e le innovazioni del XIX secolo.\nNapoleone, che cre\u00f2 appunto la fanteria napoleonica - un tipo di fanteria leggera - dopo aver valutati i diversi effetti in combattimento, della fanteria di linea e dei tiragliatori. Questi ultimi erano reparti formatisi durante la Rivoluzione francese e totalmente composti da volontari che, a causa della loro insufficiente istruzione militare, non erano in grado di manovrare inquadrati. Raggruppati in battaglioni, i tiragliatori venivano lanciati innanzi ai reparti di linea e, spesso, sorprendevano per i risultati ottenuti e per la modestia delle perdite subite, dovuta all'ordine sparso che ne rendeva imprevedibile il movimento e difficile l'individuazione. Nel settembre 1805 Bonaparte suddivise le grandi formazioni di tiragliatori, istituendo ufficialmente, in ogni battaglione di linea, una compagnia di \"volteggiatori\", composta di uomini agili, di bassa statura e particolarmente abili nel tiro e nel combattimento corpo a corpo. La novit\u00e0 tattica napoleonica diede eccellenti risultati e, vincendo le resistenze dei militari conservatori, venne adottata anche dagli eserciti avversari, primo fra tutti l'esercito austriaco, nel 1809.\nNella prima met\u00e0 del XIX secolo, cominciarono a nascere corpi di fanteria speciale, caratterizzati dalla particolare abilit\u00e0 nel tiro col fucile e da un equipaggiamento leggero. Tali corpi assunsero varie denominazioni con preponderanza delle classiche \"tiragliatori\" e \"cacciatori\", usate da tutti gli eserciti europei. Le due specialit\u00e0, generalmente, distinguevano reparti di sola fanteria (tiragliatori) o reparti misti di fanteria e cavalleria (cacciatori). Nei successivi decenni nacquero altre definizioni che, in ogni caso, richiamavano la precisione di tiro con il fucile. Tra le formazioni pi\u00f9 celebri del secolo si ricordano i cacciatori tirolesi, i tiragliatori algerini, i Cacciatori d'Africa, i Carabinieri genovesi, i tiragliatori bersaglieri, i Cacciatori delle Alpi e molte altre che, in alcuni casi, diedero vita a corpi le cui tradizioni militari sono state tramandate fino al III millennio.\nDa questo momento storico in poi, lo sviluppo delle tattiche di fanteria si evolse in modo accelerato, anche per la successiva comparsa delle armi da fuoco a retrocarica (i primi a utilizzarle in massa furono i fanti prussiani durante la guerra austro-prussiana del 1866 e poi nella guerra franco-prussiana del 1870) e quindi delle armi automatiche (le mitragliatrici soprattutto) distribuite ai fanti a partire dai primi del Novecento: la fanteria stava diventando sempre pi\u00f9 simile a quella moderna.\nDal XX secolo a oggi.\nIl XX secolo ha rappresentato un periodo di incredibili cambiamenti nel condurre le guerre in generale e nell'evoluzione della fanteria in particolare. Molti Stati europei hanno affrontato l'inizio del secolo con eserciti adatti soprattutto a esercitare la loro influenza sui loro possedimenti coloniali e la fanteria non era esclusa da questo stato di cose.\nQuando inizi\u00f2 la crisi che port\u00f2 alla prima guerra mondiale, tutti gli attori in causa dovettero ricorrere alla chiamata alle armi della propria popolazione maschile di et\u00e0 adatta. Nonostante il progresso tecnologico e l'apparizione di nuove armi avessero gi\u00e0 fatto anticipare in qualche modo quali sarebbero state le modalit\u00e0 di combattimento in un successivo conflitto tra potenze europee, grande fu l'impreparazione di tutti nell'affrontare la nuova situazione: enormi masse di fanteria contrapposte su linee di fronte lunghe quanto i confini tra gli Stati, protette da reticolati e incapaci di avanzare o di fare qualsiasi tipo di manovra in quanto bersagliate dalle mitragliatrici e dagli sbarramenti di artiglieria.\nIn questo periodo la fanteria si trov\u00f2 ad affrontare nuovi nemici oltre alla tradizionale cavalleria (che ancora di pi\u00f9 non trovava impiego in questo tipo di guerra) e all'artiglieria: infatti si doveva guardare anche dagli aeroplani che mitragliavano dal cielo e, nell'ultimo periodo, dai primi carri armati apparsi proprio per riguadagnare la possibilit\u00e0 di manovra.\nLa fanteria, ebbe un ulteriore assaggio di come sarebbero state combattute le battaglie successive durante la guerra di Spagna e tutto si realizz\u00f2 poi nella seconda guerra mondiale: uso di armi automatiche largamente distribuite tra le truppe appiedate, uso degli automezzi per il trasporto rapido e su lunga distanza dei fanti, utilizzo di unit\u00e0 pi\u00f9 snelle incorporanti i supporti logistici e tattici (artiglieria ed eventualmente mezzi corazzati) a livello divisionale per avere mobilit\u00e0 e flessibilit\u00e0 di ruolo.\nFu in questo contesto che si svilupp\u00f2 enormemente il concetto di corpi speciali: dalle idee e dalle procedure di quei gruppi di fanteria speciale nati durante il primo conflitto mondiale (come le \"Sto\u00dftrupp\" tedesche gli \"Arditi\" italiani) era ormai in piena fase di attuazione la nascita e l'utilizzo di forze di fanteria specializzata adatta a impieghi meno tradizionali: nacquero reparti per svolgere pattugliamenti e raid motorizzati a lungo raggio nel deserto (Long Range Desert Group - LRDG inglesi) o per effettuare incursioni improvvise ben all'interno dei territori occupati dal nemico (commando inglesi), inoltre vennero inventati i reparti di fanteria paracadutista lanciata dagli aerei (primo uso operativo in guerra da parte dei tedeschi in Norvegia, in Belgio e poi a Creta) e messe a punto le metodologie e i mezzi che permisero l'assalto anfibio di fanteria.\nDalla fine del secondo conflitto mondiale, la presenza del deterrente nucleare e la nascita di organismi di controllo internazionali come l'ONU, la caduta del muro di Berlino e il proliferare di conflitti asimmetrici, hanno fatto s\u00ec che non si generassero pi\u00f9 scontri su scala cos\u00ec ampia da richiedere l'impiego di grandi reparti di fanteria come succedeva in passato, o almeno non \u00e8 pi\u00f9 successo che avvenissero conflitti combattuti con masse enormi di fanteria contrapposte, con le dovute eccezioni come la guerra di Corea, e in scala minore la guerra delle Falkland.\nDescrizione.\nInquadramento e armamento.\nSono inquadrati nelle unit\u00e0 militare terrestri e generalmente, non impiegano equipaggiamento particolarmente evoluto e hanno bisogno di minori esigenze rispetto a unit\u00e0 di altre specialit\u00e0. Hanno adottato una variet\u00e0 di armamento molto eterogenea e mutevole nel corso della storia, come armi individuali, come picche, spade, archi, balestre e pugnali prima, e poi con armi da fuoco quali archibugi, moschetti, pistole e fucili a canna rigata. In alcuni casi pu\u00f2 essere dotata di specifiche armi di reparto, e il pregio tattico \u00e8 quello di poter combattere in qualunque condizione e su ogni tipo di terreno. Nell'impiego i fanti sono destinati agli scontri di massa, come assalti, consolidamento delle posizioni e al controllo del territorio.\nOrganizzazione.\nSi articola in unit\u00e0 veloci, dinamiche e spesso altamente specializzate, destinate a essere impiegate per compiti specifici in ambiti ben circostanziati e con armamento tecnologicamente avanzato. Se prima l'impiego della fanteria avveniva schierando intere brigate o reggimenti al completo, mediante l'articolazione di complesse manovre sul campo di battaglia, oggi si fa spesso riferimento alla singola squadra, al plotone o alla compagnia, in cui ogni individuo \u00e8 di per s\u00e9 un sistema d'arma in grado di ottenere il massimo effetto con il minimo sforzo e con la flessibilit\u00e0 di potersi adattare a contesti d'impiego diversi, quali le operazioni di \"peacekeeping\" o di \"peaceenforcing\", oltre alle operazioni tradizionali. Anche per quanto riguarda gli spostamenti, dove prima grandi reparti marciavano a piedi verso l'obiettivo, adesso sia le piccole squadre sia i grandi reparti, si muovono per cielo (aerotrasportati), mare (anfibi) e terra (meccanizzati) a bordo di mezzi veloci e pesantemente armati in modo tale che questi ultimi possano essere impiegati durante tutto lo svolgimento dell'azione, e non solo per raggiungere il punto iniziale da cui far partire l'operazione.\nImpiego.\nIl loro impiego pu\u00f2 prevedere attivit\u00e0 di acquisizione obiettivi, pattugliamento, rastrellamento, interdizione d'area, sabotaggio, guerriglia e antiguerriglia oltre a quelli tradizionali. A partire dal secondo dopoguerra \u00e8 cresciuto l'utilizzo in congiunzione con mezzi corazzati per il proprio trasporto nonch\u00e9 per garantire supporto operativo. Il secondo impiego \u00e8 quello della fanteria leggera: anzich\u00e9 utilizzare veicoli in propria dotazione esclusiva, sfruttano veicoli di vario genere in dotazione a reparti di pi\u00f9 alto livello ordinativo per svolgere missioni specializzate. In questo caso anche l'addestramento delle truppe \u00e8 orientato specificamente alla missione specializzata che esse sono chiamate a svolgere, per tipologia o per impiego ambientale particolare. \u00c8 il caso delle truppe aviolanciate (paracadutisti che vengono lanciati col paracadute da aeromobili ad ala fissa o rotante) e delle truppe aeromobili (che usano gli elicotteri come veicolo tattico). Spesso nell'ambito della fanteria leggera vengono creati i reparti speciali che si occupano di missioni particolari: incursione, esplorazione/osservazione, guerriglia e antiguerriglia.\nPu\u00f2 avvelersi di veicoli corazzati direttamente in dotazione fin dal pi\u00f9 basso livello ordinativo per il trasporto dei fanti (Veicolo trasporto truppe VTT o \"Armoured Personnel Carrier\" APC) ed eventualmente anche per il combattimento da bordo (Veicolo da combattimento corazzato della fanteria VCC o \"Infantry Fighting Vehicle\" IFV). In questo caso si dice che il reparto di fanteria \u00e8 meccanizzato, utilizza veicoli corazzati che possono essere ruotati o cingolati e supporta le altre forze corazzate in quei compiti che nella storia erano svolti dalle falangi nell'antichit\u00e0: attacco e sfondamento delle linee nemiche o tenuta delle posizioni in difesa. Grazie alla mobilit\u00e0 consentita dai veicoli di cui \u00e8 dotato, a questi compiti si assommano anche quelli dello sfruttamento dell'attacco (in caso di sfondamento delle linee nemiche) e quelli di riserva mobile. Questi ultimi compiti sono condivisi con la moderna cavalleria (spesso corazzata anch'essa).\nTipologie.\nFanteria leggera.\nLa fanteria leggera \u00e8 la denominazione tradizionale, invalsa per designare soldati incaricati di creare uno schermo avanzato al grosso della formazione dei combattenti terrestri, con compiti di disturbo e di ritardo l'avanzata nemica; la classificazione in contrapposizione alla fanteria pesante e scomparsa progressivamente con l'et\u00e0 contemporanea.\nFanteria pesante.\nFanteria pesante \u00e8 la denominazione invalsa per designare soldati incaricati di battersi in formazioni chiuse, costituenti il vero e proprio nerbo dell'esercito durante le battaglie campali. La classificazione rimase in auge principalmente fino all'et\u00e0 moderna, la sua azione spesso si poneva in termini di stretta coordinazione con la fanteria leggera.\nFanteria d'assalto.\nLa fanteria d'assalto \u00e8 un tipo di fanteria speciale che utilizza armi da fuoco leggere, rispetto a quelle utilizzate in via ordinaria, perch\u00e9 pi\u00f9 adatte a una guerra di movimento. Sono unit\u00e0 specializzate nell'assalto rapido e utilizza armi automatiche, lanciafiamme e bombe a mano.\nFanteria di marina.\nLa fanteria di marina \u00e8 l'espressione con cui sono definiti i reparti anfibi delle forze armate nei vari Stati del mondo.\nFanteria montata.\nLa fanteria montata \u00e8 una specialit\u00e0 delle forze armate di diversi Paesi, composta da soldati che si spostavano su cavalli (o altri animali da sella) ma combattevano appiedati come normali fanti.\nFanteria meccanizzata.\nLa fanteria meccanizzata \u00e8 un tipo di unit\u00e0 militare terrestre di fanteria dotata di veicoli trasporto truppe, mezzi corazzati e veicoli da combattimento della fanteria per il trasporto e il combattimento.\nFanteria da montagna.\nLe truppe da montagna sono reparti specifici delle forze armate il cui compito \u00e8 di operare in ambienti montani, e quindi in grado di poter effettuare con successo una guerra in montagna per osservare e superare le linee di difesa nemiche.\nSpecializzazioni.\nFucilieri.\nI fucilieri sono i soldati armati di fucile e costituiscono la componente base della fanteria. Da quando sono state introdotte le armi di reparto (mitragliatrici, armi controcarro leggere, a volte anche mortai) anche ai livelli ordinativi pi\u00f9 bassi (plotone e squadra), questi reparti hanno perso la possibilit\u00e0 di essere identificati tramite l'omogeneit\u00e0 dei componenti. Non costituiscono pi\u00f9 l'unica tipologia di fanti inquadrati in una determinata unit\u00e0 per cui, in molti eserciti, la denominazione di \"fuciliere\" identifica il componente di una qualsiasi unit\u00e0 base di fanteria. Sono generalmente equipaggiati con armamento individuale e/o con armi di reparto (mitragliatrici pesanti, armi anticarro) sono destinati allo svolgimento di ogni attivit\u00e0 militare sui generis (assalto e attacco di postazioni nemiche, difesa di posizioni, manovre di avvolgimento) e di tutte le attivit\u00e0 che coinvolgono specificatamente la fanteria, comprese quelle di pattugliamento, sorveglianza, difesa di strutture.\nTra gli uomini di fanteria maggiormente predisposti al tiro con il fucile, vengono selezionati gli elementi che affronteranno ulteriori corsi di specializzazione per diventare tiratori scelti; questi ultimi sono distribuiti tra i vari reparti di fanteria per fornire ai comandanti di battaglione o di compagnia la possibilit\u00e0 di far effettuare tiri di precisione nei confronti di bersagli particolarmente paganti e sensibili. Spesso \u00e8 una specializzazione molto diffusa tra le truppe speciali costituite da \"incursori\" e \"commando\".\nParacadutisti.\nIl paracadutista militare \u00e8 il militare che utilizza il paracadute per il suo impiego in combattimento. \u00c8 solitamente inquadrato in apposite unit\u00e0 di fanteria, all'interno delle forze armate, particolarmente addestrate. Sono il nucleo principale delle truppe aviotrasportate.\nIncursori e commando.\nIncursori e commando sono i fanti maggiormente specializzati, inquadrati in unit\u00e0 di fanteria leggera e talvolta nelle forze speciali, spesso con ulteriori qualifiche che li rendono idonei all'aviolancio con paracadute ad apertura comandata e all'utilizzo di autorespiratori per il nuoto subacqueo, sono in grado di operare in qualunque teatro o condizione.\nQueste unit\u00e0 sono destinate ad azioni veloci verso bersagli di grande valenza sia a livello tattico sia strategico (incursioni, acquisizione obiettivi, sabotaggio, guerriglia, antiguerriglia, rapimento o eliminazione di figure di spicco avversarie) e dotate di armamento individuale specifico che spesso si differenzia da quello in dotazione agli altri reparti dell'esercito a cui appartengono, oltre ad avere in dotazione esplosivi per effettuare le loro missioni di sabotaggio e demolizione.\nNel contesto di conflitti convenzionali di media/alta intensit\u00e0, il loro impiego \u00e8 spesso previsto per eseguire missioni oltre le linee nemiche, motivo per cui vengono addestrati all'esecuzione di operazioni che prevedono attivit\u00e0 di \"infiltrazione\" ed \"esfiltrazione\", ovvero le tecniche che permettono di entrare e muoversi in territorio nemico, nonch\u00e9 di uscirne nel modo pi\u00f9 sicuro senza essere scoperti.\nOsservatori ed esploratori.\nFanti specializzati nelle missioni di raccolta informazioni sull'entit\u00e0 delle forze nemiche e sulle caratteristiche del territorio, con compiti di ricognizione. Essi sono inquadrati in piccole unit\u00e0 specializzate e hanno due connotazioni principali: una a carattere tattico per essere a disposizione o del comandante di una grande unit\u00e0 (divisione o brigata) o di quello di una unit\u00e0 base (reggimento o battaglione) e una a carattere strategico per essere a disposizione diretta dello stato maggiore dell'esercito di appartenenza (eventualmente tramite un comando intermedio che gestisce tutte le forze speciali) e per eseguire missioni molto simili a quelle delle forze speciali da incursione, con la differenza che non effettuano azioni di combattimento dirette (se non per autodifesa nel caso in cui siano scoperti) ma solo di osservazione o acquisizione obiettivi.\nAd esempio nell'esercito italiano, unit\u00e0 di esploratori/osservatori di questo tipo sono previste solo a livello strategico come nel 185\u00ba Reggimento paracadutisti ricognizione acquisizione obiettivi \"Folgore\", mentre in altri eserciti esistono reparti di questo tipo anche a livello tattico (non solo divisionale, ma anche reggimentale o a livello battaglione), come nello \"US Army\" nel quale \u00e8 previsto un plotone \"scout\" inserito nella \"Weapons Company\" di ogni battaglione di fanteria. Per le unit\u00e0 impiegate a livello strategico (o comunque nell'\"area di interesse\" di una grande unit\u00e0 almeno divisionale) le modalit\u00e0 di impiego prevedono metodologie e tecniche particolari riguardo infiltrazione ed esfiltrazione.\nNelle forze armate nazionali.\nItalia.\nI pi\u00f9 antichi reggimenti di fanteria italiana hanno origine nei reparti della fanteria sabauda, le cui prime unit\u00e0 organiche nascono nel 1619 sotto Carlo Emanuele I. Nel 1664 sei reggimenti saranno ordinati e denominati come le province dello Stato sabaudo, con l'eccezione delle \"Guardie\". Nel 1798, dopo l'occupazione francese, Carlo Emanuele IV scioglie le truppe dal giuramento. Le unit\u00e0 nazionali saranno ricostituite dopo il 1814, e arriveranno a essere 24 nel 1848. L'Arma di Fanteria, formata dai Granatieri e dalle unit\u00e0 di linea, si sviluppa progressivamente aprendosi a nuove specialit\u00e0. Nel 1836, da un'intuizione del capitano Alessandro La Marmora, nascono i Bersaglieri da alcune unit\u00e0 dei Granatieri. Nel 1872 \u00e8 la volta di Giuseppe Perrucchetti con gli Alpini.\nDurante la prima guerra mondiale l'esercito italiano fu organizzato con un numero elevato di reggimenti di fanteria come in nessun altro momento della storia, raggiungendo i 235 reggimenti organizzati in 115 brigate (per lo pi\u00f9 costituite da 2 reggimenti, tranne 5 brigate da 3 reggimenti). Nell'estate del 1917, in piena Grande guerra, nacquero ufficialmente gli Arditi, presso la 2\u00aa armata, per iniziativa del generale Capello (comandante della 2\u00aa armata), del generale Grazioli (comandante della brigata Lambro) e del tenente colonnello Bassi (comandante di un battaglione di fanteria).\nIl 12 giugno, in localit\u00e0 Russiz, frazione di Capriva del Friuli, fu costituita una compagnia di formazione, agli ordini di Bassi, con 4 plotoni di fanteria, una sezione mitragliatrici e una artiglieria someggiata, con elementi provenienti dalla 2\u00aa armata.\nRisultando poi, nel proseguire (il 5 luglio fu autorizzata la costituzione del I Reparto d'assalto), insufficiente il campo di Russiz, venne creato un nuovo campo d'addestramento sulla riva destra del Natisone, in localit\u00e0 Sdricca di Manzano, con tanto di collina \"tipo\" per le esercitazioni.\nNel campo di Sdricca il I Reparto d'assalto fu \"consacrato\" dalla visita del re (effettuata il 29 luglio, che rest\u00f2 come data di nascita del corpo degli Arditi). Il battesimo del fuoco degli Arditi si ebbe con la battaglia della Bainsizza (18 e 19 agosto 1917), allorch\u00e9 la 1\u00aa e la 2\u00aa compagnia del I\u00aa Reparto d'assalto aprirono la via alla 22\u00aa divisione del XXVII CdA, passando l'Isonzo a Loga e Auzza e conquistando le alture del monte Fratta. Nelle stesse giornate la 3\u00aa compagnia effettu\u00f2 un attacco in localit\u00e0 \"Belpoggio\", sul monte San Marco, vicino a Gorizia. Fra il 1938 e il 1939 nascono le prime unit\u00e0 paracadutisti. Nel 1950 nascono i Lagunari, la specialit\u00e0 pi\u00f9 giovane dell'Arma tra quelle ancora esistenti. Nel 1953 nasce il nucleo di quelli che saranno gli incursori moderni dell'Esercito Italiano e che diventeranno il 9\u00ba reggimento d'assalto paracadutisti \"Col Moschin\". Negli anni settanta iniziarono a essere usate anche in Italia le dizioni \"Fanteria d'arresto\", \"motorizzata\" e \"meccanizzata\" per qualificare l'uso e le capacit\u00e0 dei vari battaglioni, che ora si chiamano semplicemente \"di fanteria\" solo se addetti all'addestramento delle reclute.\nRegno Unito.\nIl \"Royal Regiment of Fusiliers\" \u00e8 un reggimento di fucilieri di fanteria del \"British Army\"."}
{"id": "28489", "revid": "767487", "url": "https://it.wikipedia.org/wiki?curid=28489", "title": "Devil Doll", "text": "I Devil Doll sono stati una band italo-slovena fondata nel 1987 da un musicista che si celava dietro lo pseudonimo di Mr. Doctor.\nIl loro genere musicale era una sorta di unione tra musica classica contemporanea, teatro, rock progressivo ed elementi metal, mentre lo stile di canto adoperato da Mr. Doctor era ispirato a quello espressionista, lo \"Sprechgesang\".\nIl nome del gruppo deriva dal film \"The Devil-Doll\" (in lingua italiana \"La bambola del diavolo\") del 1936 diretto da Tod Browning.\nStoria.\nGli inizi.\nMr. Doctor reclut\u00f2 i membri dei Devil Doll attraverso un annuncio su un giornale nel marzo del 1987 che recitava:\nTra aprile e giugno del 1987 videro la luce due formazioni a nome Devil Doll, una in Italia, a Venezia, e una in Slovenia, a Lubiana. Gi\u00e0 a dicembre la band registra l'album d'esordio \"The Mark of the Beast\" nei Tivoli Studios di Lubiana. L'ingegnere del suono Jurij Toni (noto per il suo lavoro con i Laibach) rester\u00e0 stupito dalle capacit\u00e0 tecnico-artistiche del gruppo e dalla genialit\u00e0 interpretativa di Mr. Doctor, al punto di curare negli anni tutte le uscite successive del gruppo.\nL'album esce in un'unica copia, con copertina disegnata a mano, in possesso del solo Mr. Doctor e mai pi\u00f9 stampato o distribuito: \"Questo \u00e8 un dipinto, non un lavoro di grafica\", risponder\u00e0 Mr. Doctor a uno Jurij Toni piuttosto in disappunto per questa strana scelta commerciale.\nNel marzo del 1988, i Devil Doll iniziano le prove del loro primo vero album: \"The Girl Who Was... Death\", una composizione basata sulla serie televisiva \"Il prigioniero\" di Patrick McGoohan. A settembre la formazione di Lubiana, con il supporto di alcuni membri della formazione veneziana, rientra nei Tivoli Studios insieme a Jurij Toni per registrare quello che sar\u00e0 il primo album disponibile al pubblico dei Devil Doll.\nNel novembre dello stesso anno viene formata a Venezia la Hurdy Gurdy Records, casa discografica che negli anni a seguire si occuper\u00e0 di gestire le uscite discografiche del gruppo. Il 22 dicembre l'opera viene presentata in teatro, e alcune copie su cassetta della composizione verranno distribuite agli spettatori dell'esibizione.\nNel marzo del 1989, per la seconda performance live della band, vengono pubblicate 500 copie di \"The Girl Who Was... Death\" in versione LP, ogni copia contiene inserti differenti, tutti preparati a mano da Mr. Doctor e alcuni, leggenda vuole, scritti perfino con il sangue. Di queste copie se ne salveranno solamente 150, distribuite poi in teatro, mentre le altre verranno distrutte dallo stesso Mr. Doctor perch\u00e9 a suo dire \"tutti gli interessati hanno gi\u00e0 avuto la loro copia\". A novembre viene fondato a Lubiana il Devil Doll Fan Club.\n\"Eliogabalus\" e \"Sacrilegium\".\nNel 1989 Mr. Doctor \u00e8 al lavoro su tre diverse composizioni: tra aprile e luglio si dedica alla sua nuova opera: \"The Black Holes Of the Mind\", una composizione di 45 minuti, mentre in agosto, accompagnato da alcuni membri dei Devil Doll, esegue dal vivo una reinterpretazione di quattro opere del compositore espressionista tedesco Hanns Eisler. Il concerto verr\u00e0 registrato da Jurij Toni per poi comporsi in un album dal titolo \"Mr. Doctor Sings Hanns Eisler\", ma questo disco non verr\u00e0 mai pubblicato per ragioni di copyright.\nInfine, tra settembre e novembre, Mr. Doctor realizza e presenta in teatro \"Eliogabalus\", una nuova composizione di 60 minuti, ispirata al libro \"Eliogabalo o l'anarchico incoronato\" di Antonin Artaud.\nNel dicembre del 1989 i Devil Doll sono pronti a entrare nuovamente nei Tivoli Studios di Lubiana per registrare il loro nuovo album, ma, a causa dei fondi limitati, la Hurdy Gurdy non pu\u00f2 permettersi un doppio album, e Jurij Toni \u00e8 quindi costretto a tagliare le due composizioni per poterle inserire in un unico album. Per la registrazione verranno usati solamente i musicisti italiani (con l'eccezione del chitarrista sloveno Bor Zuljan).\n\"Eliogabalus\" verr\u00e0 pubblicato nel 1990, e includer\u00e0 una versione di \"The Black Holes Of The Mind\" tagliata di 20 minuti e rinominata \"Mr. Doctor\", mentre \"Eliogabalus\", che conserver\u00e0 il proprio titolo, dura 30 minuti di meno del brano che i Devil Doll avevano inizialmente concepito.\nNel 1991 la Slovenia viene invasa dalle truppe di Belgrado; la sede del Fan Club viene spostata a Venezia, ci sono inoltre cambi di formazione: Francesco Carta, che ha lavorato precedentemente in \"Mr. Doctor Sings Hanns Eisler\", diventa il nuovo pianista del gruppo; in seguito all'indipendenza della Slovenia, Mr. Doctor unisce le due formazioni dei Devil Doll in un unico gruppo; la nuova formazione, composta da Sasha Olenjuk (violino), Bor Zuljan (chitarra), Davor Klaric (tastiera), Roberto Dani (batteria), Francesco Carta (pianoforte) e ovviamente Mr. Doctor, a dicembre \u00e8 pronta a entrare in studio per registrare il nuovo album \"Sacrilegium\".\nNel marzo del 1992, I Devil Doll presentano l'album in teatro e durante il concerto vengono mostrate le immagini di \"The Sacrilege Of Fatal Arms\" il primo film scritto e diretto da Mr. Doctor. Pochi giorni dopo la Televisione Nazione Slovena mander\u00e0 in onda il concerto, censurando per\u00f2 l'introduzione di Mr. Doctor, che in seguito a questo taglio decider\u00e0 di chiudere i suoi rapporti con la stampa e di non concedere pi\u00f9 interviste, almeno fino al 2007.\nNel maggio dello stesso anno, la Hurdy Gurdy pubblica \"Sacrilegium\", mentre Mr. Doctor continuer\u00e0 i lavori per il suo film sperimentale, la cui prima proiezione avverr\u00e0 nel dicembre a Lubiana, davanti a un pubblico selezionato. Nel gennaio del 1993 il Devil Doll Fan Club pubblica la colonna sonora del film: \"The Sacrilege of Fatal Arms\", una versione estesa di \"Sacrilegium\", dalla durata di oltre 70 minuti.\nL'incendio dei Tivoli Studios.\nNel maggio del 1993 Mr. Doctor comincia a lavorare su una nuova composizione intitolata \"The Day Of Wrath \u2013 Dies Irae\"; a luglio i Devil Doll entrano in studio per registrare il nuovo album. Durante una fase di missaggio scoppia un incendio nei Tivoli Studios, all'interno ci sono solo Mr. Doctor e Jurij Toni, entrambi riescono a fuggire, ma tutti i nastri sono perduti, con l'eccezione di una cassetta contenente materiale strumentale miracolosamente salvata da Jurij Toni, e gli studi distrutti dall'incendio.\nIn seguito, Mr. Doctor si rifiuter\u00e0 di registrare nuovamente l'album, circolano cos\u00ec \"rumour\" riguardanti lo scioglimento della band, voci che non vengono n\u00e9 confermate, n\u00e9 smentite. A dicembre Mr. Doctor chieder\u00e0 alla Hurdy Gurdy di pubblicare 20 copie di un lussuoso libro, contenente gli spartiti musicali, e una cassetta con tutta la musica proveniente dal DAT scampato all'incendio. Questo materiale, formato per la maggior parte da parti strumentali, prive di missaggio e voce, verr\u00e0 pubblicato dalla Hurdy Gurdy con il titolo \"The Lost Tapes\".\nTra il giugno e il luglio del 1994 i Devil Doll ritornano con alcune esibizioni dal vivo, \"Dies Irae\" viene presentato assieme a nuova composizione, \"The Carnival Of Souls\". Tutti gli spettacoli ricevono reazioni entusiastiche, convincendo cos\u00ec Mr. Doctor a tornare in studio per registrare nuovamente la sua opera.\nLe prime registrazioni vengono fatte da settembre, in vari studi di Lubiana, mentre le parti d'organo vengono registrate a dicembre, presso la Basilica di Monte Berico vicino a Vicenza. Nel gennaio del 1995 vengono scelti gli Akademik Studios per terminare la registrazione dell'album, i Devil Doll entrano in studio accompagnati dall'Orchestra Filarmonica Slovena della quale Sasha Olenjuk \u00e8 primo violinista e \"leader\"; mentre Mr. Doctor \u00e8 affiancato dalla voce del soprano Norina Radovan.\nTra maggio e luglio viene fatto il primo missaggio dell'album, ma Mr. Doctor rivede il finale dell'album, includendo nuove parti orchestrali e facendo rientrare Norina Radovan in studio per registrare delle nuove parti vocali; il disco sar\u00e0 definitivamente pronto il 10 settembre. \"Dies Irae\" viene presentato ufficialmente il 20 settembre alla stampa e al pubblico. Mr. Doctor non si presenter\u00e0.\nNel dicembre del 1995 iniziano le registrazioni di \"The Days Of Wrath\", la colonna sonora del secondo film sperimentale di Mr. Doctor, completa per gennaio del 1996, mentre a febbraio la Hurdy Gurdy pubblica \"Dies Irae\", in versione CD. A marzo viene completato il secondo film sperimentale di Mr. Doctor; \"The Days Of Wrath\" presentato a Lubiana.\nA settembre Mr. Doctor e Francesco Carta scrivono la colonna sonora per il film muto \"La caduta della casa Usher\" diretto da Jean Epstein, e in ottobre creano la \"Devil Doll Chamber Orchestra\" per suonare la colonna sonora.\nIn seguito non si avranno quasi pi\u00f9 notizie del gruppo.\nVicende recenti.\nNegli ultimi anni W. Timmer del sito internet DevilDoll.nl si \u00e8 impegnato nel promuovere iniziative di sostegno e apprezzamento per i Devil Doll e Mr. Doctor, allo scopo di convincerlo, un giorno, a tornare a pubblicare materiale inedito e no.\nNell'ottobre del 2007 Mario Panciera ha pubblicato un libro dal titolo \"45 Revolutions\", un'analisi storico-musicologica sul punk, edito proprio dalla Hurdy Gurdy Records. Intervistato dalla rivista slovena Dvevnik in quanto autore del libro, ha ammesso di aver pubblicato in passato alcuni lavori discografici sotto il nome di Mr. Doctor con i Devil Doll, rivelando di fatto la vera identit\u00e0 del suo alter-ego."}
{"id": "28492", "revid": "2142040", "url": "https://it.wikipedia.org/wiki?curid=28492", "title": "Ordinamento giuridico", "text": "Un ordinamento giuridico in diritto \u00e8 l'insieme ordinato e coerente delle norme giuridiche che regolano la vita di una comunit\u00e0; secondo il brocardo \"ubi ius ibi societas\" (\"dove c'\u00e8 il diritto, ivi [si trova] la societ\u00e0\") e viceversa \"ubi societas ibi ius\" (\"dove c'\u00e8 la societ\u00e0, ivi [si trova] il diritto\"), gli ordinamenti giuridici vengono spesso identificati con le organizzazioni sovrane, ad esempio gli Stati, le Federazioni e le Confederazioni di Stati.\nClassificazione.\nOriginari e derivati.\nUn ordinamento giuridico pu\u00f2 essere originario oppure derivato. \u00c8 \"originario\" quando non deriva la sua sovranit\u00e0 da nessun altro ordinamento (ad esempio: lo Stato, la Chiesa, la Comunit\u00e0 internazionale); \u00e8 invece \"derivato\" quando la sua sovranit\u00e0 non \u00e8 diretta e immediata, ma un riflesso della sovranit\u00e0 di un altro ordinamento (gli enti territoriali e l'Unione europea sono esempi di ordinamenti giuridici derivati). Il diritto dello Stato si compone di due grandi branche, \"Diritto privato\" e \"Diritto pubblico\", ciascuno con le sue suddivisioni.\nDiritto privato.\nInsieme delle norme che regolano i rapporti fra i privati, siano essi atti personali (come i rapporti di famiglia), o gli atti di commercio (come i rapporti di lavoro). Nel primo caso si parla di \"Diritto civile\", nel secondo di \"Diritto commerciale\" e di \"Diritto del lavoro\". \nGenerali e particolari.\nIn relazione ai fini che persegue un ordinamento giuridico pu\u00f2 essere generale oppure particolare. Si dice \"generale\" quando il fine perseguito \u00e8 il cosiddetto \"bene comune\" (ad esempio: Stato, enti territoriali, Unione Europea); si dice invece \"particolare\" quando \u00e8 volto al conseguimento di un interesse specifico (la Chiesa, ad esempio, tra gli ordinamenti giuridici originari; cos\u00ec come una societ\u00e0 per azioni o un'associazione tra gli ordinamenti giuridici derivati).\nStatici e dinamici.\nIn relazione al criterio in base al quale viene stabilita la \"validit\u00e0\" delle norme, ossia la loro appartenenza all'ordinamento giuridico, quest'ultimo pu\u00f2 essere, secondo una distinzione che risale a Hans Kelsen, statico o dinamico.\nIn un ordinamento \"statico\" \u00e8 valida la norma logicamente deducibile da un'altra norma dell'ordinamento (\"metanorma\"): \u00e8 questo il cosiddetto \"criterio materiale di validit\u00e0\". Negli ordinamenti statici, cos\u00ec come nei sistemi morali, tutte le norme sono legate tra loro da relazioni di deducibilit\u00e0 logica e costituiscono, quindi, un \"sistema normativo\"; ne sono tipici esempi gli ordinamenti di matrice religiosa, ad esempio la Sharia islamica, dove le metanorme, in base alle quali viene stabilit\u00e0 la validit\u00e0 delle altre norme, trovano origine in una qualche forma di rivelazione divina. Negli ordinamenti \"dinamici\", invece, possono essere prodotte nuove norme valide in conformit\u00e0 a norme apposite (\"metanorme\" o \"norme sulla produzione giuridica\"), contenute nello stesso ordinamento, che individuano quali atti o fatti danno luogo alla loro creazione (cosiddetto \"criterio formale di validit\u00e0\").\nSono tipici ordinamenti dinamici degli stati odierni; peraltro negli ordinamenti contemporanei solitamente il criterio materiale di validit\u00e0 e quello formale operano congiuntamente: cos\u00ec, per fare un esempio, nell'ordinamento italiano le norme di legge devono essere create con un atto approvato dal Parlamento e promulgate dal Presidente della repubblica, secondo un determinato procedimento (criterio formale); al contempo, per\u00f2, devono essere logicamente coerenti con le norme contenute nella costituzione (criterio materiale).\nDibattito.\nLa dottrina del diritto maggioritaria, nel solco dell'insegnamento di Santi Romano, ritiene che, affinch\u00e9 si possa parlare di ordinamento giuridico, debba riscontrarsi il concorrere di tre elementi:\nIn dottrina, dunque, si \u00e8 posto il problema se le norme abbiano creato l'organizzazione sociale o, viceversa, l'organizzazione sociale abbia creato le norme. Il dibattito \u00e8 in corso. \u00c8 certo che gli ordinamenti giuridici sono caratterizzati da un insieme di norme e da un'organizzazione capace di creare nuove regole; e quindi in grado di abrogare, sostituire e modificare le regole precedenti. Le norme per essere considerate giuridiche devono essere rispettate o fatte rispettare anche contro la volont\u00e0 dei destinatari, in caso contrario non sono vere norme giuridiche. La teoria elaborata da Santi Romano si discosta notevolmente dalle precedenti perch\u00e9 ha dimostrato che all'interno dello stesso territorio e della medesima popolazione possono esistere pi\u00f9 ordinamenti giuridici sovrani. Si pensi ai casi delle chiese non sottomesse allo Stato entro il cui territorio agiscono (o sopravvivono) pi\u00f9 o meno in segreto.\nPrendendo spunto dalla teoria sulla pluralit\u00e0 degli ordinamenti giuridici, R. Federici ha effettuato un ulteriore passo in avanti: ha ipotizzato che le guerre e le rivoluzioni siano effetto dello scontro tra ordinamenti giuridici sovrani. Ha intuito che la funzione degli ordinamenti giuridici sia quella di prevenire e risolvere le controversie E per la dimostrazione della sua tesi si \u00e8 avvalso della distinzione fondamentale tra diritto sostanziale e diritto processuale, ed ha evidenziato che lo scopo del diritto sostanziale (diritto civile, penale, commerciale, tributario, internazionale, ecc.) \u00e8 quello di dettare le regole per prevenire le controversie; mentre l'obiettivo di risolvere le dispute \u00e8 demandato al diritto processuale (civile, penale, amministrativo, tributario, contabile). A chiusura del discorso concettuale Renato Federici aggiunge che: allorquando l'ordinamento statale non riesce a prevenire e risolvere le controversie tra classi sociali, pu\u00f2 accadere che il conflitto degeneri in scontro armato, e cio\u00e8: in una rivoluzione violenta tra ordinamenti opposti (quello dei conservatori e quello sostenuto dai rivoluzionari). Si pensi ad esempio, alla Rivoluzione francese del 1789 o a quella russa del 1917.\nL'ordinamento giuridico, secondo la \"teoria normativista\" enunciata da Hans Kelsen, sarebbe costituito dal complesso delle norme vigenti in un determinato ambito territoriale. Tali norme, fra loro riconnesse in un rapporto di gerarchia decrescente, si potrebbero raffigurare a seconda di una struttura piramidale, al cui vertice supremo starebbe la cosiddetta \"norma fondamentale\" di carattere \"originario\", dalla quale scaturirebbero le altre norme \"derivate\", tutte poste a un rango di effettiva inferiorit\u00e0 rispetto a quest'ultima.\nIn contrapposizione a questa dottrina, troviamo la \"teoria istituzionalista\" (o \"istituzionista\") per la quale un ordinamento non si esaurirebbe in un complesso di prescrizioni normative, poich\u00e9, al contrario, sarebbero proprio le prescrizioni normative a scaturire da una determinata e preesistente organizzazione sociale; in tal senso, il padre di questa ricostruzione dogmatica Santi Romano affermava: \"un ordinamento non si risolve solo in norme. Il diritto \u00e8 anche norma, ma oltre che norma, e spesso prima di essere norma, \u00e8 organizzazione e corpo sociale\". In altri termini, giacch\u00e9 il concetto stesso di organizzazione implica il reiterarsi di un'attivit\u00e0 non casuale, ma ordinata a seconda di precise regole (o norme), sarebbe da questo dato organizzativo - logicamente preesistente - che conseguirebbero successivamente quelle regole (o norme) che valgono a costituire uno degli elementi essenziali dell'ordinamento stesso."}
{"id": "28495", "revid": "174925", "url": "https://it.wikipedia.org/wiki?curid=28495", "title": "Movimenti rivoluzionari russi del XIX secolo", "text": "Le riforme di Alessandro II ed in particolar modo l'attenuazione delle censura incoraggi\u00f2 il dibattito politico e sociale. Il regime sperava cos\u00ec di ottenere attraverso l'influenza che i giornali e gli altri periodici avevano sull'opinione pubblica l'appoggio la sua politica interna ed estera. Questa maggior libert\u00e0 permise anche a tutti gli oppositori del regime sia progressisti che nazionalisti di portare a conoscenza di un maggior numero di persone le loro opinioni che denunciavano l'imperialismo dello stato e le condizioni di vita dei contadini e degli operai, o che chiedevano una politica estera pi\u00f9 aggressiva.\nTra il 1860 e il 1880 i radicali russi, meglio conosciuti come populisti (\"narodniki\"), focalizzarono la loro attenzione sui ceti contadini che essi identificarono come \"il popolo\" (\"narod\"). Tra i leader populisti vi erano scrittori, idealisti ed anche sostenitori di linee d'azione pi\u00f9 determinate come i nichilisti. Nel 1860, Nikolaj \u010cerny\u0161evskij, il pi\u00f9 popolare scrittore populista del periodo, ipotizz\u00f2 che la Russia potesse scavalcare la fase capitalista e dirigersi direttamente verso il socialismo.\nLa sua pi\u00f9 importante opera \"Che fare?\" (1861) suggerisce la come risposta alla sua domanda il lavoro rivoluzionario tra i contadini in modo da creare una nuova generazione di rivoluzionari. Altri radicali come gli anarchici Michail Bakunin e Sergej Ne\u010daev spingono per l'azione diretta. Il pubblicista P\u00ebtr Tka\u010d\u00ebv polemizzava con in fautori del Marxismo affermando che una rivoluzione di popolo non fosse possibile in Russia a causa dell'ignoranza delle masse, in cui Tka\u010d\u00ebv non riponeva alcuna fiducia, e quindi era necessario educare una \"\u00e9lite\" rivoluzionaria composta di soli intellettuali.\nContestando questa visione P\u00ebtr Lavrov fece un appello \"per il popolo\" seguendo il quale negli anni 1873 e 1874 centinaia di idealisti si recarono nelle campagne nel tentativo di creare un movimento di massa tra i contadini. La campagna fall\u00ec a causa della diffidenza dei contadini per tutto ci\u00f2 che veniva dalla citt\u00e0 ed anche perch\u00e9 il governo incominci\u00f2 a ritenere pericolose tali attivit\u00e0 dei populisti arrestando molti di loro e deportandoli in Siberia. I radicali riconsiderarono allora la loro strategia e nel 1876 formarono l'organizzazione detta \"Terra e Libert\u00e0\" (\"Zemlja i volja\") che prendeva anche in considerazione per l'uso degli attentati nella lotta politica.\nQuesto orientamento divenne pi\u00f9 marcato tre anni dopo quando il gruppo si ribattezz\u00f2 \"Volont\u00e0 del Popolo\" (Narodnaja Volja). Questo gruppo intendeva contrastare le azioni repressive del governo colpendo direttamente, attraverso attentati alla loro vita, i responsabili. Si trattava di vere e proprie \"condanne a morte\" spesso preannunciate a scopo di deterrente. Anche lo stesso Zar venne ritenuto responsabile delle repressioni e vari furono gli attentati alla sua vita fino a quello definitivo del 1881 in cui Alessandro II perse la vita. Nel 1879 Georgij Plechanov aveva costituito, all'interno di \"Terra e Libert\u00e0\", il gruppo \"Ripartizione nera\" (\u010c\u00ebrnyj Peredel).\nQuesto nome fa riferimento alla necessit\u00e0 di distribuire le terre fertili - le \u00abterre nere\u00bb, in russo - ai contadini. Questo gruppo si avvicin\u00f2 progressivamente allo studio del marxismo cercando di adattarne i dettami a una societ\u00e0 pre-capitalista. \"Volont\u00e0 del Popolo\" continu\u00f2 la sua attivit\u00e0 clandestina e nel 1887 un suo membro, Aleksandr Il'i\u010d Ul'janov, partecip\u00f2 a un complotto per uccidere lo zar Alessandro III. L'attentato fu sventato e i suoi organizzatori furono arrestati e giustiziati. La morte di Aleksandr impression\u00f2 grandemente il fratello Vladimir che, influenzato dagli scritti di \u010cerny\u0161evskij, si un\u00ec anch'esso a \"Volont\u00e0 del Popolo\" per poi iniziare lo studio del marxismo influenzato dalle idee di Plechanov: poco dopo inizi\u00f2 l'attivit\u00e0 clandestina usando lo pseudonimo di Lenin."}
{"id": "28496", "revid": "1805885", "url": "https://it.wikipedia.org/wiki?curid=28496", "title": "Imola", "text": "Imola (\"Jomla\" in romagnolo, \"Forum Cornelii\" in latino) \u00e8 un comune italiano di abitanti della citt\u00e0 metropolitana di Bologna in Emilia-Romagna.\n\u00c8 il maggior comune della citt\u00e0 metropolitana per estensione e il secondo per numero di abitanti, dopo Bologna. \u00c8 sede amministrativa del Nuovo Circondario Imolese.\nGeografia fisica.\nTerritorio.\nImola \u00e8 situata in Romagna, lungo la via Emilia, nel punto in cui la valle appenninica del fiume Santerno sfocia nella pianura Padana. Il territorio comunale \u00e8 per la maggior parte pianeggiante, eccetto una fascia collinare nella parte meridionale.\nStoria.\nAntichit\u00e0.\nLa citt\u00e0 era anticamente chiamata Forum Cornelii, dopo che il dittatore romano Lucio Cornelio Silla la fond\u00f2 intorno all'82 a.C. La citt\u00e0 divenne un centro di agricoltura e commercio.\nSecondo Paolo Diacono, nel 412 Imola fu teatro del matrimonio di Ataulfo, re dei Visigoti, con Galla Placidia, figlia dell'imperatore Teodosio il Grande.\nMedioevo.\nIl nome attuale deriva dalla locuzione \"Castrum Imolae\", usata per la prima volta nel VII secolo per indicare l'insediamento sul monte Castellaccio; successivamente il nome pass\u00f2 alla citt\u00e0 stessa.\nNella Guerra Gotica (535-553) e dopo l'invasione dei Longobardi, la citt\u00e0 fu governata alternativamente dai Bizantini e dai Longobardi. Con l'Esarcato di Ravenna, Imola pass\u00f2 sotto l'autorit\u00e0 papale come il resto della attuale Romagna. Nel IX secolo fu coraggiosamente difesa contro i Saraceni e gli Ungari da Fausto Alidosi. Nel X secolo la famiglia di Troilo Nordiglio acquis\u00ec grande potere.\nNei primi secoli dopo il Mille si susseguirono guerre contro i Ravennati, i Faentini e i Bolognesi, cos\u00ec come lotte interne tra gli abitanti di Forum Cornelii, quelli di \"Castrum Imolae\" e i Sancassianesi (da \"Castrum Sancti Cassiani\"). Nello stesso periodo venne redatto il primo Statuto comunale della citt\u00e0.\nNella disputa tra il Papa e l'Imperatore, Imola fu generalmente ghibellina, sebbene essa ritorn\u00f2 spesso al Papa (per esempio nel 1248). Diverse volte i Signori locali tentarono di ottenere il controllo della citt\u00e0 (gli Alidosi nel 1292, Maghinardo Pagani nel 1295). Papa Benedetto XII consegn\u00f2 la citt\u00e0 e il suo territorio a Lippo II Alidosi, il quale venne insignito anche del titolo di vicario pontificio. Il potere rimase alla famiglia Alidosi fino al 1424, quando il condottiero Angelo della Pergola, \"capitano\" per Filippo Maria Visconti, la prese con la forza cacciando gli Alidosi.\nNel 1426 la citt\u00e0 fu riannessa allo Stato Pontificio; il legato papale Domenico Capranica inaugur\u00f2 un nuovo regime negli affari pubblici.\nIn seguito essa fu conquistata da diversi condottieri, tra cui i Visconti, dai quali derivano diverse fortezze di confine. Nel 1434, 1428 e 1470 Imola fu dominio degli Sforza signori di Milano. La citt\u00e0 fu riportata sotto l'autorit\u00e0 papale quando fu concessa in dote sotto Caterina Sforza, moglie di Girolamo Riario.\nLa contessa, figlia di Galeazzo Maria Sforza, segn\u00f2 un periodo della storia di Imola.\nIl padre aveva sottratto la citt\u00e0 a Taddeo Manfredi, feudatario pontificio. Quando Caterina non aveva ancora compiuto 10 anni, decise di darla in sposa a Girolamo Riario, nipote di papa Sisto IV. Imola costitu\u00ec parte della dote nuziale di Caterina.\nGirolamo Riario fu insignito del dominio sul Principato di Forl\u00ec e Imola. Questo port\u00f2 diversi vantaggi alla citt\u00e0, che fu abbellita con splendidi palazzi, molti dei quali su progetto del celebre Melozzo da Forl\u00ec, e luoghi d'arte. Infatti, \"durante la sua signor\u00eca in Imola Girolamo Riario fece ivi costruire vari palazzi. Per alcuni di essi l'esecuzione dei lavori fu affidata a Giorgio fiorentino ed ai suoi figli Cecco ed Antonio; per un altro della stessa epoca, ma non propriet\u00e0 dei Riario, cio\u00e8 il palazzo Calderini-Paterlini, l'addetto ai lavori fu Francesco Fuzzi da Dozza. Queste costruzioni imolesi, come quelle dei Palazzi Riario di Roma e di Forl\u00ec, furono ideate da un grande pittore che era pure architetto e fino dall'epoca romana in dimestichezza con Girolamo: Melozzo da Forl\u00ec. Infatti ad un osservatore attento non pu\u00f2 sfuggire che la linea \u00e8 sempre la stessa. A questa geniale e felice intuizione \u00e8 giunto dopo accurati studi, convalidati da convincenti prove, il prof. Fausto Mancini, direttore della biblioteca musei ed archivio storico della citt\u00e0 di Imola\".\nDopo soli quattro anni Girolamo fu assassinato, a Forl\u00ec, il 14 aprile del 1488 da una congiura. Caterina stessa fu imprigionata, ma poi riusc\u00ec abilmente a tornare libera. Pot\u00e9 cos\u00ec recuperare il governo sia di Forl\u00ec che di Imola, anche grazie all'appoggio dello zio Ludovico il Moro, sempre interessato a garantirsi in tal modo una certa influenza nella zona della Romagna, per contrastare la presenza di Venezia. Il 30 aprile del 1488 Caterina inizi\u00f2 il suo governo in nome del figlio maggiore Ottaviano, legittimo erede del principato.\nNel 1494 scoppi\u00f2 un conflitto tra Ducato di Milano e Regno di Napoli. Caterina inizialmente si mantenne in posizione neutrale. Poi scelse di sostenere il Re di Napoli, ma fu tradita dai partenopei, che al primo attacco dei francesi non la difesero. Si schier\u00f2 quindi con il Re di Francia, lasciando al suo esercito via libera per raggiungere e conquistare il regno di Napoli.\nPapa Alessandro VI decise di riprendere direttamente il dominio dei territori pontifici in Romagna. A questo scopo assold\u00f2 Cesare Borgia, cui affid\u00f2 la guida di un esercito. Il 24 novembre 1499 Cesare Borgia arriv\u00f2 a Imola. Per evitare il saccheggio, le porte della citt\u00e0 vennero aperte dagli abitanti ed egli pot\u00e9 prenderne possesso (25 novembre), dopo averne espugnato la rocca dove il castellano resistette diversi giorni. Caterina, arroccata a Forl\u00ec, non pot\u00e9 fare altro che assistere agli eventi.\nCon la morte di Alessandro VI (18 agosto 1503), Cesare Borgia perse tutto il suo potere. Caterina rivendic\u00f2 la signoria su Imola e Forl\u00ec presso il nuovo papa Pio III. Il pontefice si mostr\u00f2 favorevole al ripristino della Signoria dei Riario su Imola e Forl\u00ec, ma la popolazione delle due citt\u00e0 si dichiar\u00f2 in maggioranza contraria al ritorno della contessa, per cui lo Stato pass\u00f2 al forlivese Antonio Maria Ordelaffi, che si insedi\u00f2 il 22 ottobre del 1503. Ma le contese per il controllo della citt\u00e0 non terminarono, come testimoniano l'aspra disputa tra le famiglie Vaini e Sassatelli.\nEt\u00e0 moderna.\nNel 1797 le forze rivoluzionarie francesi insediarono un governo provvisorio. Dopo la parentesi austriaca (1799), nel 1800 Imola fu annessa alla Repubblica Cisalpina. Con la Restaurazione torn\u00f2 sotto lo Stato Pontificio, nella Legazione di Ravenna. Nel 1859, in seguito ai plebisciti d'annessione al Regno di Sardegna, fu annessa al Regno di Sardegna.\nDopo la creazione del Regno d'Italia, vennero abolite le Legazioni, sostituite dalle Province. La citt\u00e0, con i paesi della vallata del fiume Santerno fu tolta a Ravenna per essere annessa alla Provincia di Bologna, di cui fa parte tuttora.\nSimboli.\nLo stemma \u00e8 stato concesso con l'apposito Decreto del Capo del Governo datato al 6 agosto 1928.\nOnorificenze.\nImola \u00e8 tra le citt\u00e0 decorate al valor militare per la guerra di Liberazione. Il 12 giugno 1984 \u00e8 stata insignita della Medaglia d'oro al valor militare per i sacrifici delle sue popolazioni e per la sua partecipazione alla lotta partigiana durante la seconda guerra mondiale:Il 2 giugno 1971 Imola \u00e8 stata decorata della medaglia d'oro ai benemeriti della scuola, della cultura e dell'arte: \nMonumenti e luoghi d'interesse.\nUn monumento-simbolo della citt\u00e0 \u00e8 l'orologio monumentale. Collocato sulla torre del municipio, fu costruito nel 1838 su donazione di Fran\u00e7ois Guichard, un ufficiale arrivato a Imola al seguito di Napoleone e qui stabilitosi. Realizzarono l'opera i maestri Domenico e Stanislao Cavina da Civitella di Romagna. Gli ingranaggi e i meccanismi che costituivano il motore originale furono rimpiazzati una prima volta dal Comune nel 1976. Nel 2002, infine, il motore \u00e8 stato sostituito con un congegno automatico.\nChiese.\nIl pi\u00f9 importante nucleo religioso della citt\u00e0 altomedievale e medievale fu l'abbazia di Santa Maria in Regola.\nGli edifici religiosi di Imola sono:\nAree naturali.\nComprende una vasta area al di l\u00e0 del fiume Santerno, attorno al monte Castellaccio, una delle prime colline prospicienti la citt\u00e0.\nLe origini del parco risalgono al 1830, quando ai piedi del monte furono scoperte quattro sorgenti minerali, due che contenevano zolfo e due ferro. Le mineralizzazioni avvenivano rispettivamente negli strati profondi della formazione gessoso-solfifera del Miocene e nelle ghiaie e sabbie dei terrazzamenti quaternari riccamente impregnate di sali di ferro. La scoperta fu opera di un medico condotto, Gioacchino Cerchiari. Gi\u00e0 l'anno dopo il fratello Francesco cre\u00f2 il primo stabilimento idroterapico. L'area, che al tempo era utilizzata come fondo agricolo, cominci\u00f2 ad essere frequentata dagli imolesi. Attorno alle sorgenti di acque minerali nacque il Parco.\nNell'estate 1873 vennero realizzati i primi due ponticelli in legno per l'attraversamento del rio che scorre alla base della collinetta. Venne inoltre decisa l'edificazione di uno chalet a beneficio dei visitatori, per favorire anche la frequentazione dell'area da parte dei forestieri. Fu il primo fabbricato costruito all'interno del parco. Nel 1924 il Comune d'Imola divenne proprietario dell'area. Nel 1931 venne realizzata la fontanella vicina al rio. Nel 1936 fu aperta la fontana a tre getti. Dal dopoguerra l'erogazione delle acque fu discontinua, tanto che nel 1988, dopo varie interruzioni temporanee, venne definitivamente sospesa per l'eccessiva presenza di acido solfidrico. Oggi la denominazione Parco delle Acque Minerali comprende tre aree: il monte Castellaccio, le acque minerali e lo Stadio \"Romeo Galli\" con annessi gli impianti tennistici.\nSituato in una vasta area collinare ai margini della zona urbana, il parco \u00e8 aperto al pubblico dal 1\u00ba aprile 1978. La famiglia dei conti Tozzoni acquis\u00ec l'area nel 1882 e la utilizz\u00f2 come riserva di caccia, conferendole il nome di \"Parco del Monte\". L'ultima erede del casato lo cedette al comune nel 1975. Contigua al parco \u00e8 la Riserva Naturale Regionale del bosco della Frattona.\nSociet\u00e0.\nPopolazione.\nVariazione della popolazione residente a Imola dal 2006 al 2010.\nFonte, \"Dati Istat al 31 dicembre 2010\".\nEtnie e minoranze straniere.\nSecondo i dati ISTAT al 31\u00ba dicembre 2019 la popolazione straniera residente era di persone, pari al 10,7% della popolazione. Le nazionalit\u00e0 maggiormente rappresentate in rapporto alla popolazione straniera erano:\nReligione.\nImola \u00e8 sede di una diocesi della Chiesa cattolica. La diocesi di Imola comprende, oltre al comune di Imola, altri comuni romagnoli come Lugo, Conselice, Riolo Terme e Casola Valsenio. Le parrocchie del territorio del Comune possono essere divise in tre gruppi:\nDevozione mariana.\nNel territorio di Imola esistono molti luoghi di devozione mariana.\nIstituti religiosi.\nIn citt\u00e0 hanno sede un monastero e un convento:\nEnti e istituzioni.\nIl primo ospedale psichiatrico della Romagna fu costruito a Imola nel 1844, su impulso del vescovo Giovanni Maria Mastai Ferretti. In quell'anno il direttore dell'ospedale cittadino, \u00abS. Maria alla Scaletta\u00bb, il medico Cassiano Tozzoli, apr\u00ec in un padiglione la sede del manicomio. Nel 1847 divenne \u00abasilo psichiatrico\u00bb e fu abilitato ad ospitare malati provenienti da tutte le diocesi della Romagna. La capienza della struttura raggiunse la ragguardevole cifra di 800 letti. Nel 1862 Tozzoli lasci\u00f2 la direzione dell'ospedale psichiatrico a Luigi Lolli di Riolo Terme, nato nel 1818. Nominato \"direttore permanente\" dal 1\u00ba gennaio 1863, Lolli decise di disgiungere il manicomio dall'ospedale e fece costruire un edificio ex novo. I lavori presero avvio nel 1869 sotto la direzione dell'architetto romano Antonio Cipolla e terminarono nel 1880. Tutti gli 800 degenti furono trasferiti nella nuova struttura, nominata \u00abManicomio centrale\u00bb. Nel giro di pochi anni anche gli 800 letti presenti si rivelarono insufficienti per le domande che provenivano da tutte le regioni d'Italia. Lolli progett\u00f2 la costruzione di un secondo edificio. Il progetto prevedeva che le due strutture avrebbero assunto due funzioni differenti: il Manicomio centrale (rinominato \"Villa dei Fiori\") doveva ospitare i malati acuti e curabili, mentre nel nuovo edificio sarebbero andati i malati \"incorreggibili\", ovvero i soggetti affetti da patologie mentali croniche. Lolli trov\u00f2 un terreno a soli 500 metri di distanza da Villa dei Fiori e lo acquist\u00f2: si trattava di un'area confinante con il convento \u00abdell'Osservanza\u00bb. I lavori di edificazione del secondo manicomio durarono dal 1881 al 1890, quando il Manicomio dell'Osservanza venne completato. Il nuovo complesso, come gi\u00e0 il Manicomio centrale, venne concepito con una struttura a padiglioni: sei destinati al ricovero dei pazienti e gli altri adibiti a servizi (lavanderia, asciugatoio, officine artigiane, cucina, guardaroba), ambulatorio medico e alloggi del personale e del direttore.\nL'Ospedale psichiatrico imolese divenne un modello architettonico e terapeutico, tanto che fu scelto come sede del primo congresso nazionale della societ\u00e0 italiana di freniatria (branca della psichiatria), tenutosi dal 22 al 29 settembre 1874. All'Esposizione Internazionale di Bruxelles del 1876 il manicomio imolese si classific\u00f2 al terzo posto; a quella di Torino del 1884 vinse la medaglia d'oro. Lolli fu direttore sia amministrativo che scientifico dell'istituzione fino al 1891 e direttore scientifico fino a poco prima della morte, avvenuta nel 1896. Alla fine dell'Ottocento i ricoverati superavano il migliaio.\nDopo la morte del Lolli, l'ospedale centrale venne messo in vendita. L'acquirente fu la Provincia di Bologna, che nel 1898 rinomin\u00f2 Villa dei Fiori \u00abManicomio provinciale di Bologna in Imola\u00bb e lo destin\u00f2 ad accogliere i pazienti provenienti dalla sola Provincia di Bologna. La struttura fu diretta, in successione, da Raffaele Brugia, Giulio Cesare Ferrari e Luigi Baroncini. L'\u00abOspedale psichiatrico dell'Osservanza\u00bb, invece, rimase nelle mani della Congregazione di carit\u00e0 e continu\u00f2 ad ospitare i malati provenienti dalle altre province. Fu diretto da Raffaele Baroncini.\nLe due strutture conservarono tale funzione fino al 1978, quando la legge Basaglia sanc\u00ec la cessazione dei ricoveri in manicomio. La chiusura formale dei due ospedali psichiatrici avvenne il 31 dicembre 1996. Villa dei Fiori \u00e8 stata demolita nel 2011.\nFondato per assistere gli orfani imolesi della Prima guerra mondiale, l'Istituto Artigianelli (intitolato a Santa Caterina) nasce il 2 luglio 1915, pochi mesi dopo l'entrata dell'Italia nel conflitto. I locali furono forniti dal cardinale Francesco Salesio Della Volpe, che don\u00f2 in morte un fabbricato sito sulla via Emilia. Con il vescovo Paolino Tribbioli prese contatto con il sacerdote don Angelo Bughetti, che avvi\u00f2 l'opera. Don Bughetti dedic\u00f2 gli ultimi cinque anni della sua esistenza al completo servizio dell'istituto.\nL'istituto ha continuato la sua attivit\u00e0 assistenziale per tutto il resto del XX secolo. A partire dal XXI secolo la sua struttura si \u00e8 modificata da orfanotrofio-collegio a casa d'accoglienza. Una delle attivit\u00e0 che ha caratterizzato tale trasformazione \u00e8 l'oratorio-doposcuola, che accoglie tutti i bambini dai sei anni d'et\u00e0 in poi.\nIstituto ospedaliero specializzato nella cura e nella riabilitazione di pazienti con lesioni spinali e cerebrali.\nLa vita dell'istituzione pu\u00f2 essere suddivisa in tre fasi (foto dell'ingresso):\nAll'interno dell'area ospedaliera ha sede la casa di accoglienza \u201cAnna Guglielmi\u201d, una struttura dotata di 46 camere e 82 posti letto che accoglie i familiari dei pazienti ricoverati.\nCultura.\nBiblioteche.\nLa Biblioteca comunale \u00e8 nata in seguito alla confisca napoleonica della biblioteca del convento dei frati minori conventuali, presenti a Imola dal XIV secolo. La biblioteca \u00e8 stata aperta al pubblico l'11 gennaio 1799; dal 1802 \u00e8 di propriet\u00e0 del comune. Nel XX secolo fu diretta per quarant'anni da Romeo Galli (Imola, 1872 - ivi, 1945), il fondatore della SACMI.\nDurante i due secoli di vita, il patrimonio librario si \u00e8 arricchito grazie alle donazioni di privati cittadini, tra cui il fondo di Giovanni Codronchi Argeli (1843), l'archivio Sassatelli (1923) e il fondo Andrea Ponti (1957). Oggi la biblioteca comunale gestisce anche l'Archivio storico della citt\u00e0. Il patrimonio librario totale \u00e8 di volumi. Gli iscritti totali al prestito sono . Sedi decentrate della biblioteca comunale sono situate nelle frazioni di Ponticelli, Sasso Morelli e Sesto Imolese.\nNel 1990 \u00e8 stata fondata \u00abCasa Piani\u00bb, la biblioteca comunale per ragazzi. \u00c8 una delle prime biblioteche in Italia completamente dedicata ai bambini e ai ragazzi. Nel 2010 ha raggiunto il numero di giovani lettori iscritti. Casa Piani ha due sedi decentrate, denominate \"Pippi Calzelunghe\" e \"Zigo Zago\".\nAltre biblioteche di Imola aperte al pubblico sono:\nMusei.\nI musei di Imola sono sette, di cui quattro civici e uno diocesano.\nI quattro musei civici, oltre ad ospitare esposizioni permanenti, sono anche luoghi attorno a cui ruotano attivit\u00e0, mostre e iniziative. L'elenco comprende:\nIl Museo diocesano \u00e8 intitolato a Papa Pio IX, che fu vescovo di Imola dal 1832 al 1846.\nGli altri musei di Imola sono:\nIstituti di istruzione superiore.\nI quattro istituti di istruzione superiore presenti a Imola sono:\nUniversit\u00e0.\nDal 1997 Imola \u00e8 una delle sedi romagnole dell'Universit\u00e0 di Bologna. Oggi ospita sette corsi di laurea, sei master e un dottorato, principalmente nelle Facolt\u00e0 di Agraria, Farmacia e Medicina. Dal 2008 la sede imolese dell'ateneo \u00e8 palazzo Vespignani.\nSono circa un migliaio gli studenti della sede romagnola. Dal 1\u00ba novembre 2018 Imola \u00e8 sede anche di un dottorato di ricerca (\"Salute, sicurezza e sistemi del verde\").\nAssociazioni culturali.\nIl pi\u00f9 antico e illustre sodalizio culturale imolese \u00e8 l'\u00abAssociazione per Imola Storico-Artistica\u00bb (AISA). Fondata nel 1938 per iniziativa di Luigi Orsini (letterato), Gianluigi Poggiali (ingegnere) e Rezio Buscaroli (critico d'arte, zio di Piero), l'associazione ha come scopo la valorizzazione del patrimonio storico e artistico di Imola e del suo territorio. Il suo primo presidente fu Luigi Orsini (1938-1942), seguito da Rezio Buscaroli (1943-1946). L'attuale presidente \u00e8, dal 2000, lo storico Andrea Ferri.\nIl pi\u00f9 antico circolo cittadino imolese tuttora esistente \u00e8 il \u00abSilvio Pellico\u00bb, nato nel 1911 a Palazzo Monsignani. Fu fondato da don Angelo Bughetti come centro di ritrovo e di crescita per i giovani dai 15 anni in su. Oggi il circolo (che dal 2008 ha sede all'ex convento dell'Osservanza) rappresenta un punto di riferimento nel panorama educativo e culturale cittadino.\nAssociazioni musicali.\nL'associazione musicale pi\u00f9 antica \u00e8 la \u00abBanda Musicale Citt\u00e0 d'Imola\u00bb. Fondata nel 1823 come \u00abFilarmonica Imolese\u00bb, l'associazione, oltre ad essere presente nelle manifestazioni pi\u00f9 importanti della vita pubblica imolese, svolge un'intensa attivit\u00e0 di educazione musicale nelle scuole cittadine. Nel 2011 contava 150 iscritti, di cui 100 sono componenti effettivi della Filarmonica della Banda.\nL'Accademia Pianistica \"Incontri col Maestro\", fondata dal pianista e docente Franco Scala, \u00e8 un istituto di perfezionamento musicale, in particolare pianistico, nel quale oggi sono attivi otto insegnamenti (pianoforte, violino, viola, chitarra, violoncello, flauto, composizione e musica da camera). Nata nel 1981 come associazione, nel 1989 avviene la fondazione come accademia vera e propria; in quell'anno trova sede all'interno della Rocca Sforzesca. Dal 1994 ha a disposizione anche una parte del piano nobile di palazzo Monsignani.\nIl 24 giugno 2014 l'Accademia \u00e8 stata insignita del prestigioso Premio nazionale Presidente della Repubblica. L'Accademia \u00e8 sostenuta, tra gli altri, dal Ministero dei Beni Culturali ed \u00e8 riconosciuta scuola d'eccellenza. Nel 2019 i titoli rilasciati dall'Accademia sono stati equiparati alle lauree triennali e magistrali, cio\u00e8 sono stati riconosciuti dal Ministero dell'Istruzione come titoli accademici. L'istituzione imolese \u00e8 stata la prima realt\u00e0 nazionale in campo musicale ad aver ottenuto questo riconoscimento. Nel 2018 \u00e8 stata tra i fondatori dell'Associazione italiana formazione delle arti (Aifart); nel 2020 \u00e8 stata tra i fondatori della Federazione accademie musicali italiane di tradizione (Famit).\nPer quanto riguarda la musica tradizionale romagnola, Imola ha dato i natali a una delle pi\u00f9 celebri formazioni del settore: il \u00abGruppo canterini e danzerini romagnoli \"Turibio Baruzzi\"\u00bb. Fondato con il nome di \"Camerata dei canterini romagnoli di Imola\" nel 1927, nacque dall'idea di Pietro Tarabusi (Imola, 1895 - ivi, 1975) e dei dirigenti del Circolo degli artigiani di Imola, con l'aiuto del noto musicista Francesco Balilla Pratella. Nel 1928, grazie all'interessamento del compositore lughese, la direzione della corale fu assunta dal maestro fontanese Turibio Baruzzi (1893-1944), che fece dei canterini imolesi una delle formazioni pi\u00f9 prestigiose di tutta la Romagna. Il repertorio del sodalizio \u00e8 costituito dalle cante popolari romagnole. Nel secondo dopoguerra il coro \u00e8 stato affiancato da un \"ensemble\" di tre orchestrali, poi da un gruppo di ballerini. Dal 1954 il nome ufficiale del gruppo \u00e8 passato da \u00abCanterini romagnoli \"Turibio Baruzzi\"\u00bb a quello attuale. Il corpo di ballo propone danze tradizionali romagnole del XIX secolo. Nel 2002, in occasione del 75\u00ba anniversario della fondazione, il gruppo imolese ha ricevuto la Medaglia d'argento del presidente della Repubblica.\nMedia.\nNel passato Imola \u00e8 stata sede di diverse radio indipendenti. \"Radio Imola\", fondata nel 1974, \u00e8 stata la principale radio imolese. Trasmetteva informazioni, musica rock e leggera. Nel 2006 l'emittente \u00e8 stata ceduta e le frequenze sono passate a Radio Bruno di Modena. Altre radio imolesi esistite nel passato: \"Radio Grifone Stereo\", \"Radio Alba\", \"Teleradio Centrale\", \"Radio logica\".\nTeatro.\nA Imola hanno sede tre teatri:\nCinema.\nLa prima sala permanente di Imola fu il Cinema Marconi, aperto nel 1907. Dagli anni venti fu conosciuto come Cinema Modernissimo. Poi in successione aprirono il \u00abCentrale\u00bb (1925), il \u00abCristallo\u00bb (1960), il \u00abJolly\u00bb e (nel quartiere Pedagna) l'\u00abAstoria\u00bb. Alla fine degli anni trenta fu avviata la realizzazione di un cinema sotterraneo nel centro cittadino. I lavori furono interrotti con l'entrata dell'Italia nella Seconda guerra mondiale e poi non furono pi\u00f9 ripresi.\nNel 1959 il Circolo del Cinema ide\u00f2 il \u00abPremio Citt\u00e0 di Imola\u00bb, riservato al miglior film italiano presente alla Mostra del cinema di Venezia (in concorso o meno). Il film prescelto veniva premiato con il Grifone d'oro (l'animale mitologico \u00e8 presente nel gonfalone della citt\u00e0). La giuria, tutta composta da critici cinematografici, era appositamente nominata dai soci del Circolo. Il premio fu assegnato fino al 1968, quando - nel vivo della contestazione, fu dapprima sospeso e poi soppresso. Nel 1980 nacque il cineforum presso il cinema-teatro \"Cappuccini\".\nFino ai primi anni novanta esistevano a Imola cinque cinema di prima visione. Oggi sono attivi quattro cinema: il \u00abCristallo\u00bb, il \u00abCentrale\u00bb (che dopo anni di chiusura ha riaperto nel settembre 2011) e due sale parrocchiali: il \u00abDon Fiorentini\u00bb, riaperto nel 2002 ed intitolato alla memoria del sacerdote imolese don Romano Fiorentini, e il \u00abPedagna\u00bb, nell'omonimo quartiere, inaugurato nel 2017.\nDal 1994 al 2016 si \u00e8 tenuto in citt\u00e0 il \u00abCorto Imola Festival\u00bb, un festival del cortometraggio d'autore. I premi assegnati: miglior corto italiano e miglior corto internazionale.\nEconomia.\nDalle dichiarazioni Irpef del 2011 (basate sui redditi del 2010) emerge che, rispetto all'anno precedente, aumentano coloro che dichiarano pi\u00f9 di euro (da 500 a 519); peraltro sono aumentati anche coloro che dichiarano meno di euro annui (da 290 a 400). Facendo una media, gli imolesi hanno dichiarato euro. Tale cifra fa di Imola la citt\u00e0 pi\u00f9 ricca della Romagna, davanti a Rimini.\nIndustria.\nIl territorio imolese ha una vasta e articolata gamma di tipicit\u00e0 di imprese: cooperazione industriale, cooperazione sociale, piccola e media impresa, terziario.\nLa peculiarit\u00e0 della struttura economica imolese \u00e8 la forte presenza di cooperative industriali. Il \"padre fondatore\" della cooperazione imolese \u00e8 considerato Giuseppe Bucci. Titolare, assieme al fratello Angelo, di una fabbrica di stoviglie e maioliche nata nel Settecento, il 22 giugno 1874 cedette l'azienda agli operai costituiti nella Societ\u00e0 Cooperativa Ceramica Imola (S.C.C.), allo scopo di contribuire \u201cal progresso dell'industria e al miglioramento economico dei suoi lavoratori\u201d. Fu la prima cooperativa di produzione e lavoro fondata in Italia. Lo Statuto prevedeva il conseguimento della pensione dopo 30 anni di attivit\u00e0 e l'apertura di una scuola serale di alfabetizzazione per i figli degli operai. Nel corso della seconda met\u00e0 dell'Ottocento nacquero nel territorio imolese numerose altre cooperative.\nAll'inizio del XX secolo furono avviate le prime sinergie. Romeo Galli fond\u00f2 il \u201cMagazzino Generale Cooperativo di Consumo\u201d. Il 21 maggio 1911 16 delle 20 cooperative esistenti crearono la \u201cFederazione Circondariale delle Cooperative di Imola\u201d, sotto la presidenza dello stesso Galli. Imola si mosse in anticipo rispetto al capoluogo di provincia, Bologna. Successivamente nacquero le altre principali cooperative industriali imolesi. In ordine cronologico di fondazione furono: la 3elle (infissi in legno, fondata nel 1908), la SACMI (impianti per l'industria ceramica e del packaging, fondata il 2 dicembre 1919 da Romeo Galli e Giulio Miceti) e la CTI (nel 1930). Il 4 marzo 1932 fu fondata la \u00abCooperativa Elettricisti Fontanieri Lattonieri e Affini\u00bb (CEFLA). Tra il 1939 e il 1940 aprirono a Imola le prime fabbriche belliche, tra cui spicc\u00f2 la Caproni (apparecchiature per l'aviazione e la marina).\nNel secondo dopoguerra Imola crebbe ulteriormente sviluppando un solido tessuto industriale. La Cogne (che durante la guerra aveva prodotto cannoni e proiettili anticarro) si riconvert\u00ec alla produzione civile e divenne una realt\u00e0 importante nel settore delle macchine tessili. Negli anni sessanta nacquero, in citt\u00e0 e nel circondario, molte nuove aziende, soprattutto nei settori metalmeccanico, ceramico e dei laterizi. I lavoratori dell'industria superarono per la prima volta quelli dell'agricoltura, l'attivit\u00e0 che fino ad allora aveva impiegato la maggioranza della forza lavoro. Nel 1978 nacque la CESI, societ\u00e0 cooperativa edile, che presto divenne una delle maggiori realt\u00e0 del settore a livello regionale.\nTra gli industriali, uno dei personaggi di maggior rilievo del dopoguerra imolese fu Renato Bacchini. Fu fondatore del Gruppo Benati (macchine movimento terra), della Cerim (ceramiche), dell'Avicola Selice (alimentare) e fu il continuatore di molte altre attivit\u00e0 industriali gi\u00e0 presenti sul territorio.\nOggi le principali realt\u00e0 cooperative del territorio sono la Legacoop e la Confcooperative. Le maggiori aziende non cooperative del territorio imolese sono l'IRCE (conduttori elettrici) e la Case (gruppo FIAT), che alla fine degli anni ottanta rilev\u00f2 gli stabilimenti e la produzione del Gruppo Benati.\nNegli anni dopo il 2010 l'economia imolese ha subito duri colpi. Hanno destato preoccupazione i fallimenti di due importanti societ\u00e0 cooperative, la CESI (403 soci lavoratori e un indotto di imprese) e la 3elle (262 dipendenti e 149 soci). Nel 2014 ha chiuso l'attivit\u00e0 la Cognetex (\"Cogne societ\u00e0 tessile\"), che negli anni sessanta-settanta era stata una delle pi\u00f9 grandi aziende imolesi.\nCredito e risparmio.\nLa prima banca di Imola fu la Cassa di Risparmio. Venne fondata all'inizio del 1855. Fino a quell'anno l'unico istituto abilitato a prestare denaro era il Monte di Piet\u00e0 (\"vedi supra\"). Fu promossa da un gruppo di cittadini che presentarono il progetto all'approvazione della Diocesi. Il vescovo, cardinal Baluffi, diede il \"placet\" e prenot\u00f2 cinque azioni da venti scudi da destinare ai pi\u00f9 bisognosi. Il presidente del primo consiglio di amministrazione fu il noto scienziato Giuseppe Scarabelli.\nNel 1871 venne costituita la Banca Popolare di Credito di Imola.\nTra la fine dell'Ottocento e l'inizio del Novecento si diffusero nel territorio imolese anche le prime casse rurali. Rispetto alla Cassa di Risparmio, il cui intento era favorire il piccolo risparmio, le casse rurali sorsero per fornire canali di accesso al credito per gli agricoltori.\nOltre alle casse rurali, nacquero anche istituti di credito cooperativo per finanziare altri mestieri. Una delle pi\u00f9 note fu la \"Societ\u00e0 Anonima Cooperativa fra gli Operai Birocciai con sede in Imola\", costituita il 10 gennaio 1892 ad opera di 11 birocciai.\nAi primi del XX secolo, dalla fusione di undici cooperative di credito nacque la Banca di Credito Cooperativo Ravennate e Imolese, tuttora uno dei pi\u00f9 rilevanti istituti bancari del territorio. Nel 1905 apr\u00ec la sede imolese del Piccolo Credito Romagnolo, istituto bancario cattolico fondato a Bologna nel 1896.\nNel 1941 il Monte di Piet\u00e0 (fondato nel 1512) cess\u00f2 la plurisecolare attivit\u00e0; le sue funzioni passarono alla Cassa di Risparmio cittadina. La locale Cassa di Risparmio, la Banca Cooperativa di Imola (nuovo nome della Banca Popolare di Credito fondata nel 1871) e il Credito Romagnolo sono stati gli istituti che hanno maggiormente sostenuto lo sviluppo economico del territorio imolese nel secondo dopoguerra.\nA partire dagli anni novanta, il sistema \u00e8 radicalmente cambiato. La legge ha favorito le fusioni e le banche locali sono state una dopo l'altra inglobate dai grandi gruppi nazionali. La Banca Cooperativa \u00e8 stata acquisita dalla Cassa di Risparmio di Ravenna ed oggi si chiama Banca di Imola; il Credito Romagnolo nel 2002 \u00e8 entrato nel gruppo UniCredit; la Cassa di Risparmio di Imola appartiene al 100% al gruppo Banco Popolare.\nArtigianato.\nPer quanto riguarda l'artigianato, Imola \u00e8 rinomata non solamente per la produzione di ceramiche e maioliche, ma anche per la lavorazione del ferro battuto.\nInfrastrutture e trasporti.\nStrade.\nLa principale infrastruttura viaria di Imola \u00e8 rappresentata dalla Via Emilia; su di essa sono svolte autocorse suburbane in servizio di trasporto pubblico a cura della societ\u00e0 TPER. In citt\u00e0 \u00e8 inoltre presente un servizio urbano svolto dalla medesima societ\u00e0.\nUn'altra importante via di comunicazione, l'ex strada statale 610 Selice o Montanara Imolese, ora strada provinciale 610, attraversa la citt\u00e0 da nord-est a sud-ovest per poi risalire la valle del Santerno. La strada collega Imola con l'omonimo casello autostradale sull'A14.\nTranvie e ferrovie.\nDal 1885 al 1935 nella periferia occidentale sorgeva la stazione capolinea della tranvia Bologna-Imola la quale svolgeva un servizio con trazione a vapore gestito dalla Societ\u00e0 Veneta.\nLa citt\u00e0 \u00e8 inoltre servita dalla omonima stazione ferroviaria, posta lungo la linea Bologna-Ancona, nella quale osservano fermata i servizi regionali svolti da Trenitalia Tper nell'ambito del contratto di servizio stipulato con la regione Emilia-Romagna.\nDal 1916 al 1944, nell'area antistante all'attuale, sorgeva una seconda stazione, gestita dalla Santerno Anonima Ferroviaria (SAF), dalla quale partivano i treni della linea per Fontanelice e Massalombarda.\nAmministrazione.\nAutonomia del territorio imolese.\nImola, pur non essendo a capo di una provincia, gestisce in autonomia alcuni servizi di livello provinciale, nei seguenti campi: amministrativo, multiservizi e sanit\u00e0.\nIn campo amministrativo l'autonomia \u00e8 data dal Nuovo Circondario Imolese, istituito con una legge regionale del 2004. Nato nel 1995, il Circondario Imolese \u00e8 l'erede dell'Assemblea dei Comuni dell'Imolese (1985-1995), che a sua volta ha preso il posto del \"Comprensorio di Imola\" (1976-1984). Imola, quindi, ha una storia di autonomia amministrativa pi\u00f9 che decennale. Il Circondario, ente pubblico territoriale, si estende su una superficie di 787\u00a0km\u00b2 (tutta interna alla provincia di Bologna) e ha una popolazione di 131.984 abitanti (al 1\u00ba gennaio 2011). Ne fanno parte 10 Comuni, di cui sette sono romagnoli (Imola, Dozza, Mordano, Castel del Rio, Fontanelice, Borgo Tossignano e Casalfiumanese) e tre sono emiliani (Castel San Pietro Terme, Medicina e Castel Guelfo di Bologna).\nIn base a un'intesa stipulata nel 2006 con la Provincia di Bologna, l'Ente Circondario gestisce \"in concorso\" con l'Ente Provincia alcune importanti funzioni, quali: Pianificazione territoriale ed ambientale; Viabilit\u00e0; Sviluppo delle attivit\u00e0 produttive; Politiche della casa; Edilizia scolastica; Formazione professionale; Parchi territoriali; Turismo e sport. Presidente dell'Ente \u00e8 il sindaco di Imola.\nIn campo sanitario, Imola dispone di una propria Azienda Unit\u00e0 Sanitaria Locale (AUSL). L'ente gestisce gli ospedali di Imola e Castel San Pietro Terme nonch\u00e9 i poli sanitari di Medicina e Borgo Tossignano.\nDalla fondazione del Regno d'Italia fino al 2013 Imola \u00e8 stata sede di tribunale (sezione distaccata del Tribunale di Bologna).\nGemellaggi.\nImola \u00e8 gemellata con le seguenti citt\u00e0:\n\u00c8 stata gemellata con:\nInoltre sono stati sottoscritti patti di Cooperazione con le seguenti citt\u00e0:\nSport.\nGli imolesi praticano diverse attivit\u00e0 sportive. Gli iscritti agli enti di promozione sportiva sono ; in citt\u00e0 ci sono 96 impianti sportivi, che ogni anno vengono utilizzati da oltre utenti.\nSport motoristici.\nNel 1926 nacque l'Associazione Motoristi Imolesi. In pochi mesi organizz\u00f2 la sua prima manifestazione: il \u00abCircuito dei Tre Monti\u00bb. La competizione si disput\u00f2 il 18 luglio 1926, una domenica. Il tracciato (della lunghezza di 12,1\u00a0km da percorrere 14 volte) si snodava attorno ai Tre Monti (note alture che sovrastano la citt\u00e0: i colli Pediano, Frassineto e Bergullo). Il luogo di partenza-arrivo era situato lungo il rettilineo che congiunge la chiesa di Croce in Campo (oggi non pi\u00f9 esistente) con villa Cerchiari. Nel 1931 l'Associazione Motoristi Imolesi si sciolse. In sua vece fu costituito il Moto Club. Il nuovo sodalizio organizz\u00f2 sia gare di velocit\u00e0 su strada che gare di velocit\u00e0 fuoristrada (l'odierno motocross): queste ultime si tennero nell'area del parco Acque minerali, inclusa la salita del monte Castellaccio.\nNel 1946 venne eletto presidente del Moto Club Francesco Costa (per tutti \"Checco\", 1911-1988). Costa rilanci\u00f2 l'attivit\u00e0 dell'associazione organizzando corse di velocit\u00e0 sulle strade cittadine, le uniche pavimentate all'epoca. La prima gara, denominata \u00abGP Citt\u00e0 di Imola\u00bb, si svolse il 21 luglio 1946.\nDal 1947 al 1950 la competizione fu ridenominata \u00abCoppa Fiera del Santerno\u00bb: si disputava ad inizio settembre nell'ambito dell'omonima fiera, manifestazione che richiamava a Imola numerosi visitatori. Dal 1948 il Parco delle Acque minerali ospit\u00f2 per diversi anni una prova del Campionato mondiale di motocross. La gara inaugurale, corsa il 23 maggio 1948, fu il primo Gran premio internazionale di motocross mai disputato in Italia. Il tracciato misurava ben 5\u00a0km; la pista si snodava tra il Parco e il fiume Santerno, che i motociclisti guadavano in due punti. L'arrivo/partenza era posto in via Romeo Galli. L'appuntamento richiamava tutti gli anni una folla tra le 10\u00a0000 e le 30\u00a0000 persone. L'attivit\u00e0 ebbe termine nel 1965 perch\u00e9 in quell'anno l'area fu convertita definitivamente a parco pubblico. Nel complesso si disputarono a Imola 24 Gran Premi, di cui 9 valevoli per il campionato mondiale (1957-1965).\nIl 25 novembre 1947 fu fondato l'\u00abEnte Sport e Turismo Imola\u00bb (ESTI). L'ESTI raccolse i finanziamenti per la costruzione di quello che oggi \u00e8 conosciuto come Autodromo Enzo e Dino Ferrari. La prima pietra fu posta il 22 marzo 1950; l'inaugurazione avvenne il 25 aprile 1953. A partire dal 1972 si \u00e8 disputata all'Autodromo la \u00ab200 Miglia\u00bb. Ideata anch'essa da Checco Costa, negli anni la manifestazione, una gara di durata, ha richiamato migliaia di appassionati da tutt'Italia e dall'estero. L'ultima edizione si \u00e8 disputata nel 1985.\nLa Formula 1 ha disputato all'autodromo inizialmente due gare non valide per il mondiale, il IV Gran Premio Citt\u00e0 di Imola il 21 aprile 1963 e il Gran Premio Dino Ferrari il 16 settembre 1979. L'anno successivo ha ospitato per la prima volta una gara iridata, il Gran Premio d'Italia 1980 per problemi riscontrati a Monza. Dato il successo riscontrato, dall'anno successivo fu istituito il Gran Premio di San Marino, che venne corso nello stesso circuito fino al 2006. Dopo un'assenza di 14 anni, la Formula 1 \u00e8 tornata ad Imola per il Gran Premio dell'Emilia-Romagna, la cui prima edizione si \u00e8 disputata il 1\u00ba novembre 2020.\nOggi le principali associazioni motoristiche imolesi sono: \u00abMoto club Santerno Imola\u00bb \"Checco Costa\"; \u00abClub romagnolo auto e moto d'epoca\u00bb (CRAME); \u00abMoto club Imola\u00bb; \u00abMoto club \"La Stalla\"\u00bb, \u00abSport club \"Il velocifero\"\u00bb, \u00abAssociazione \"Otello Buscherini\"\u00bb, \u00abPanathlon International\u00bb e \u00abGruppo ex-motocrossisti imolesi\u00bb.\nI motociclisti imolesi pi\u00f9 titolati sono: Fausto Gresini, campione del mondo di velocit\u00e0 1985 e 1987 (classe 125); Andrea Bartolini, campione del mondo di motocross 1999 nella classe 500/Open; Loris Capirossi, campione del mondo Classe 125 e Classe 250; Alex Salvini, vicecampione mondiale di motocross 2010 nella categoria MX3 e campione del mondo Enduro classe E2 nel 2013; Filippo Suzzi, campione italiano nel 1983.\nPallacanestro.\nLa pallacanestro nasce a Imola negli anni trenta. Le prime partite sono disputate da squadre di studenti. La prima squadra in assoluto \u00e8 una compagine femminile formata dalla professoressa Torrini, insegnante di ginnastica femminile delle scuole magistrali e del liceo. \u00c8 lei a trasmettere la passione per la palla a spicchi all'insegnante di ginnastica maschile delle magistrali, il prof. Caleffi. Nel 1934 Caleffi crea la prima squadra maschile. Il primo campionato, un torneo studentesco, si disputa nel 1936.\nNel 1936 nasce la prima societ\u00e0 sportiva in senso proprio: la Virtus Imola Sportiva Pallacanestro. Nel 1960 la squadra imolese raggiunge la seconda serie nazionale. Attualmente milita in Serie C.\nNel 1967 viene fondata una nuova societ\u00e0: la Andrea Costa Imola Basket. Per diversi anni milita nelle serie inferiori, finch\u00e9 dalla stagione 1985/86 inizia un ciclo positivo. Nella stagione seguente si trova nello stesso campionato della Virtus: le due squadre si affrontano in due infuocati derby, da quali esce vincitrice l'Andrea Costa che prevale in entrambi i confronti.\n\u00c8 il passaggio di consegne tra le due formazioni. Da allora l'Andrea Costa si \u00e8 trovata stabilmente ai piani alti del basket italiano, mentre la Virtus non \u00e8 riuscita ad andare oltre il livello dilettantistico. Nel 1995 l'Andrea Costa, salita in A2, lascia il PalaRuggi, che non \u00e8 omologato per la categoria. Inizia cos\u00ec un periodo di 17 anni nei quali la squadra romagnola gioca le partite casalinghe dapprima in una tensostruttura in zona autodromo e successivamente a Faenza. Nella stagione 1998-1999 di Serie A1 l'Andrea Costa di Francesco Vitucci vince gli ottavi nei playoff qualificandosi ai quarti. Vincenzo Esposito \u00e8 il trascinatore della squadra. \u00c8 il massimo risultato mai raggiunto da una squadra imolese nel campionato nazionale. L'Andrea Costa totalizza quattro partecipazioni al massimo campionato nazionale, fino al 2002. Attualmente milita in Serie B.\nIl 2005 \u00e8 un anno triste per il basket cittadino: fallisce la Virtus. Viene fondata una nuova societ\u00e0, la \u00abVirtus 1936\u00bb che riparte dal campionato regionale. Nel 2009 avviene la fusione con un'altra societ\u00e0 cittadina dando vita alla \u00abVirtus Spes Vis\u00bb.\nSociet\u00e0 sportive.\nL'\u00abAssociazione Motoristi Imolesi\u00bb \u00e8 affiliata al Moto Club d'Italia dal 1926. Il primo presidente \u00e8 stato Lodovico Ravaglia. Dal 1931 la societ\u00e0 ha assunto la denominazione di \u00abMoto Club Imola\u00bb. Organizza diverse manifestazioni motoristiche (gare di velocit\u00e0, gimcane, ecc.). Nel 1946 inizia la lunga direzione di Checco Costa, catalizzatore e punto di riferimento per tutto il movimento motoristico imolese. Nel 1957 la denominazione cambia in \u00abMoto Club Santerno-Imola\u00bb. La denominazione attuale \u00e8 \u00abMoto Club Santerno \"Checco Costa\"\u00bb.\nLe societ\u00e0 ciclistica imolese pi\u00f9 blasonata \u00e8 stata l'\u00abUnione Sportiva Imolese\u00bb (nata il 20 marzo 1920), organizzatrice della storica Coppa Placci. La societ\u00e0 si \u00e8 sciolta il 30 marzo 2014. Nel 1995 \u00e8 nata la \u00abCiclistica Santerno Fabbi Imola\u00bb, che dallo stesso anno organizza il \"Gran Premio Fabbi Imola\", manifestazione giovanile (dai 6 ai 16 anni) di livello interregionale. Una particolarit\u00e0 della competizione \u00e8 che i ciclisti circolano all'interno dell'Autodromo Enzo e Dino Ferrari.\nLa pi\u00f9 antica societ\u00e0 imolese \u00e8 la Virtus Imola, fondata nel 1946, che oggi milita nel campionato di Divisione Nazionale C.\nLa principale squadra della citt\u00e0 \u00e8 l'Andrea Costa, fondata nel 1967, attualmente militante nel Campionato di Serie B.\nEntrambe le squadre disputano le proprie partite casalinghe al PalaRuggi (2000 posti).\nHa sede nel comune la societ\u00e0 di calcio Imolese Calcio 1919, disputa gli incontri nello stadio Romeo Galli, con una capienza di 4000 spettatori.\nLe altre societ\u00e0 calcistiche (frazioni comprese) sono: Tozzona Pedagna, Sesto Imolese (militanti in Prima Categoria), Ponticelli, Calcio Imola 2004, Juvenilia Imola, Stella Azzurra Zolino (partecipanti al Campionato 2\u00aa Categoria) e il Rossobl\u00f9 Imolese (affiliato all'ASD Chicco Ravaglia) militante in Terza Categoria.\nNel 1992 \u00e8 stata fondata Imola Calcio a 5, che nel 2015 \u00e8 stata promossa in Serie A2 e l'anno successivo \u00e8 approdata in Serie A, dove ha militato per due stagioni (2016/17 e 2017/18). La prima squadra \u00e8 stata sciolta nel 2020.\nNel 1972 nasce la societ\u00e0 Libertas Nuoto Nautica di Imola. Nel 1989 viene rifondata con il nome di Associazione Sportiva Imolanuoto. Nel 1997 approda per la prima volta al Campionato di Serie A. Nel 2018 la societ\u00e0 ha conseguito il suo miglior risultato nella Coppa Brema (il campionato italiano a squadre) classificandosi seconda assoluta. Dal 2020 \u00e8 Centro tecnico federale per gli specialisti della rana.\nL'\u00abAtletica Sacmi Avis Imola\u00bb \u00e8 la principale societ\u00e0 cittadina di atletica leggera. Nata dalla fusione, nel 1994, dell'\"Atletica Sacmi Imola\" (fondata il 1\u00ba gennaio 1964) e della \"Polisportiva Avis Imola\", \u00e8 tra le societ\u00e0 pi\u00f9 importanti della regione. Ha ottenuto significativi piazzamenti anche in ambito nazionale. Nel 2013 ha conseguito per la prima volta nella sua storia la promozione in Serie A1, ovvero la massima serie nazionale della disciplina. Nel febbraio 2016 ha vinto il titolo italiano ai campionati juniores maschili. La Sacmi ha vinto il titolo italiano di societ\u00e0 di Decathlon per due anni consecutivi: il 2019 e il 2020.\nNel 1979 fu fondata la societ\u00e0 Giants, disciolta nel 1981 dopo aver militato solo in campionati minori. Il 21 giugno 1983 \u00e8 stata fondata la societ\u00e0 Redskins, che raggiunse il suo culmine con il campionato nazionale di Serie A2.\nLa societ\u00e0 di ginnastica artistica di Imola \u00e8 la \"Biancoverde\", militante nella massima serie nazionale dal 2020, frequentata anche dall'atleta olimpica Carlotta Giovannini.\nLa pallavolo femminile \u00e8 presente in citt\u00e0 dal 1969, anno di nascita della Csi Clai.\nLa societ\u00e0 cittadina di lotta \u00e8 l'\u00abUnione sportiva imolese lotta\u00bb. Nel 2018 una sua tesserata, Valentina Minguzzi, ha vinto il titolo italiano assoluto femminile nella lotta libera. Nel 2019 Saverio Scaramuzzi ha conquistato il titolo italiano nella categoria 72\u00a0kg.\nNel settore arti marziali Imola vanta un campione del mondo 2013: Gionata Zarbo. \u00c8 imolese, anche se in forza alle Fiamme Oro, Andrea Minguzzi che, il 14 agosto 2008, ha conquistato la medaglia d'oro ai Giochi della XXIX Olimpiade.\nIl Circolo tennis \"Camillo Cacciari\" (il complesso tennistico inserito nel parco delle Acque Minerali) \u00e8 stato fondato nel 1928 e dal dopoguerra vanta un'attivit\u00e0 ininterrotta.\nLa societ\u00e0 di Tiro con l'arco \u00e8 la \"Compagnia Arcieri del Santerno\", nata nel 1980.\nL'A.s.d. Imola Rugby \u00e8 il club cittadino di rugby a 15. Il Club \u00e8 stato fondato nel 1978. Negli anni trenta l'imolese Angelo Becca vinse tre scudetti con la maglia degli Amatori Milano (1938, 1939 e 1940). Becca (1917-1996) rimane a tutt'oggi l'unico imolese ad aver vestito la maglia della Nazionale. Tornando all'Imola Rugby, nella stagione 2012/2013 la prima squadra milita nel Campionato di Serie C \u00c9LITE.Il club gestisce anche le squadre cadette del Minirugby (Propaganda), per i ragazzini dai 6 ai 14 anni, e delle Giovanili, per i ragazzi dai 15 ai 18 anni; la \"giovane\", neonata formazione imolese dei giocatori con pi\u00f9 di 35 anni. Dal 2011 \u00e8 presente anche un club tutto al femminile, le \"Scarlet\" (\"scarlatte\" in inglese).\nLe principali societ\u00e0 sono il \u00abGruppo Imolese Pattinaggio\u00bb (strada) \u00abImola Roller\u00bb (artistico) e \u00abMagic Roller\u00bb (artistico).\nI Ravens Imola sono la squadra di football americano di Imola. Fondati nel 2002, i Ravens sono stati Campioni d'Italia Under 21 nel 2012 e Campioni d'Italia di Football a 9 nel 2018.\nImpianti sportivi.\nLa citt\u00e0 \u00e8 sede dell'Autodromo Enzo e Dino Ferrari, dove si disputa dal 2020 il Gran Premio dell'Emilia-Romagna di Formula 1.L'autodromo Enzo e Dino Ferrari \u00e8 tristemente famoso per la morte del campione brasiliano Ayrton Senna e dell'esordiente Roland Ratzenberger. La morte di Ayrton Senna fu assai criticata perch\u00e9 la legge italiana stabilisce che non si possono disputare manifestazioni sportive dopo la morte di un atleta durante la competizione. Infatti, Ratzenberger era morto sul circuito il sabato prima della gara durante le qualifiche (30 aprile 1994), mentre Senna mor\u00ec durante la gara, il 1\u00ba maggio 1994; per aggirare la legge fu dichiarato che Roland Ratzenberger era deceduto in ospedale anzich\u00e9 nell'autodromo. Per quanto riguarda gli sport motoristici, l'autodromo ha ospitato gare del Motomondiale fino all'anno 2000, riuscendo per\u00f2 a mantenere la Superbike fino al 2019. Tra il 2007 e il 2019 il Gran Premio di Formula 1 non si \u00e8 disputato. Ci\u00f2 ha causato problemi economici alla societ\u00e0 di gestione della struttura. Tre delle societ\u00e0 che hanno avuto in gestione l'autodromo, di propriet\u00e0 del Comune, hanno dichiarato fallimento.\nSito all'interno del Parco delle Acque minerali, il campo (105x56\u00a0m) ospita le partite della locale squadra di calcio. Comprende una pista di atletica leggera a sei corsie. L'impianto, che pu\u00f2 contenere 4.000 spettatori, \u00e8 dotato di illuminazione. La struttura comprende anche un antistadio (100x56\u00a0m) per allenamenti. Nel 2011 ha ospitato la Finale del Campionato europeo di calcio femminile Under-19.\nSi compone di:\nManifestazioni sportive.\nNel 1968 Imola ha ospitato il campionato del mondo di ciclismo su strada, vinto dall'italiano Vittorio Adorni.\nNel 2020 ha nuovamente ospitato l'evento, vinto dal francese Julian Alaphilippe.\nImola ha una lunga tradizione di rapporti con il Giro d'Italia.\nLa \u201cCorsa rosa\u201d pass\u00f2 da Imola sin dalla prima edizione (tappa Bologna-Chieti, 381\u00a0km, 16 maggio 1909).\nImola \u00e8 stata sede di arrivo di tappa per quattro volte:\nDal 20 al 28 giugno 2009 Imola \u00e8 stata sede dei campionati italiani di ciclismo, denominati \"Settimana Tricolore\" (crono e strada), organizzata dall'Unione Sportiva Imolese e dal Comune.\nStoricamente, la manifestazione ciclistica pi\u00f9 importante organizzata a Imola \u00e8 stata la Coppa Placci, che si \u00e8 disputata dal 1922 al 2013.\nNella categoria non professionisti spicca la \u00abGranfondo Citt\u00e0 di Imola\u00bb. Si tiene in giugno e fa parte del Circuito romagnolo.\nA livello giovanile sono due le principali competizioni che hanno luogo nel territorio:\nSi svolge a Imola \u00e8 il Giro dei Tre Monti, una classica del podismo nazionale e internazionale nata nel 1968. La manifestazione si disputa la terza domenica d'ottobre.\nLa pi\u00f9 importante manifestazione della citt\u00e0 sono gli \u00abInternazionali di Imola\u00bb, un torneo internazionale femminile del circuito ITF che si svolge in luglio. Nato nel 2004, \u00e8 organizzato dalla Tozzona Tennis Park su campi in sintetico. Dal 2011 gli organizzatori hanno aumentato la durata (8 giorni) e il montepremi, che \u00e8 stato portato a 25.000 dollari USA.\nDal 1993 si disputa in giugno il \u00abMemorial Claudia Cavulli\u00bb, meeting di livello nazionale dedicato alla mezzofondista imolese prematuramente scomparsa.\nDal 2018 si tiene nella piscina comunale il \u00abTrofeo Citt\u00e0 di Imola - Memorial Mattia Dall'Aglio\u00ab. Il meeting, che si disputa in giugno, fa parte del \u00abCircuito Nuoto Italia\u00bb, serie di meeting di livello internazionale."}
{"id": "28497", "revid": "125313832", "url": "https://it.wikipedia.org/wiki?curid=28497", "title": "Punti di Lagrange", "text": "Nel problema dei tre corpi i punti di Lagrange (cos\u00ec detti in onore del matematico Joseph-Louis de Lagrange che nel 1772 ne calcol\u00f2 la posizione) e tecnicamente chiamati punti di oscillazione, sono quei punti nello spazio in cui due corpi dotati di grande massa, tramite l'interazione della rispettiva forza gravitazionale, consentono a un terzo corpo dotato di massa molto inferiore di mantenere una posizione stabile relativamente ad essi. \nQuindi in un sistema planetario (stella con pianeti) un piccolo oggetto, come un satellite o un asteroide, che condivide la stessa orbita di un pianeta e posizionato in un punto di Lagrange, si manterr\u00e0 a distanza costante dai corpi celesti maggiori, la stella e il pianeta con cui condivide l'orbita. \nPerch\u00e9 ci\u00f2 accada, la risultante delle accelerazioni gravitazionali impresse dai corpi celesti all'oggetto, deve essere esattamente uguale all'accelerazione centripeta necessaria a mantenere in orbita l'oggetto a quella particolare distanza dal corpo celeste pi\u00f9 grande, con la stessa velocit\u00e0 angolare del corpo celeste pi\u00f9 piccolo.\nDescrizione dei punti lagrangiani.\nNel seguito i due corpi principali saranno identificati con le loro masse M1 ed M2, supponendo che M1 \"&gt;\" M2; per esempio M1 potrebbe essere il Sole e M2 la Terra. Si scelga un sistema di riferimento non inerziale con origine nel centro di massa del sistema e in cui i due corpi maggiori sono immobili. In questo sistema di riferimento compariranno perci\u00f2 delle forze apparenti: la forza centrifuga e la forza di Coriolis.\nL1.\nIl punto L1 giace tra i due corpi lungo la retta che passa per M1 e M2. \u00c8 il punto pi\u00f9 facile da comprendere intuitivamente: infatti \u00e8 il punto nel quale l'attrazione gravitazionale di M2 cancella parzialmente quella di M1.\nTrascurando l'attrazione di M2, un corpo orbitante attorno a M1 in un'orbita pi\u00f9 ravvicinata di M2 avrebbe un periodo pi\u00f9 breve, a causa della maggiore forza di gravit\u00e0 esercitata dal primo corpo, ma se si considera anche M2, la forza totale centripeta \u00e8 minore e il periodo maggiore. Il punto L1 si trova proprio nel punto in cui il periodo di un corpo ivi posizionato \u00e8 esattamente uguale al periodo di M2.\nIn astronomia il punto L1 del sistema Sole-Terra \u00e8 un ideale punto di osservazione del Sole, in quanto in quella posizione esso non \u00e8 mai eclissato dalla Terra o dalla Luna. Gli osservatori SOHO (\"Solar and Heliospheric Observatory\") e ACE (\"Advanced Composition Explorer\") si trovano in orbita intorno al punto L1.\nL2.\nIl punto L2 giace ancora sulla stessa retta del punto L1, ma oltre il corpo M2, pi\u00f9 piccolo. In questo punto la forza gravitazionale combinata dei due corpi uguaglia la forza centrifuga. Se si trascura l'attrazione gravitazionale di M2, un corpo con un raggio orbitale maggiore di quello di M2 subisce una forza di gravit\u00e0 dovuta a M1 minore di quella subita dal secondo corpo e perci\u00f2 ha un periodo maggiore; se per\u00f2 si considera anche il campo generato da M2, la forza centripeta aumenta e con l'aumentare di essa diminuisce il periodo. L2 si trova nel punto in cui il periodo orbitale del corpo ivi posizionato uguaglia il periodo di M2.\nIl punto L2 del sistema Sole-Terra \u00e8 un eccellente punto di osservazione dello spazio, a causa della stabilit\u00e0 dell'illuminazione solare che facilita la gestione termica della strumentazione e il puntamento verso lo spazio profondo. Planck Surveyor, la \"Wilkinson Microwave Anisotropy Probe,\" l'Herschel Space Observatory, la sonda GAIA e il Telescopio spaziale James Webb sono gi\u00e0 in orbita attorno a L2.\nSe la massa M1 \u00e8 molto maggiore della massa M2 allora le distanze di L1 e L2 da M2 sono approssimativamente le stesse, pari al raggio della sfera di Hill:\ndove \"R\" \u00e8 la distanza tra i due corpi. Per esempio, nel sistema Terra-Luna, il raggio della sfera di Hill \"r\" \u00e8 circa , mentre nel sistema Sole-Terra \"r\" \u00e8 1\u00a0500\u00a0000\u00a0km.\nL3.\nCome i due punti precedenti, anche L3 giace sulla retta individuata da M1 e M2, ma oltre M1, leggermente all'esterno dell'orbita di M2 intorno a M1 ma leggermente pi\u00f9 vicino ad esso di quanto non lo sia L2; l'apparente contraddizione non sussiste, a causa del moto di M1 intorno al centro di massa del sistema.\nL4 e L5.\nI punti L4 e L5 giacciono nei terzi vertici dei due triangoli equilateri nel piano dell'eclittica aventi come base comune il segmento che unisce i centri di massa di M1 e M2.\nIl motivo per cui questi sono punti di equilibrio \u00e8 che in L4 e L5 le distanze tra essi e le due masse M1 e M2 sono uguali: di conseguenza le forze di gravit\u00e0 agenti su un corpo in uno di questi due punti lagrangiani sono nello stesso rapporto delle due masse M1 e M2. La geometria del sistema assicura che la forza risultante sar\u00e0 diretta verso il baricentro del sistema. Essendo esso sia il centro di massa sia il centro della rotazione del sistema, la forza risultante \u00e8 esattamente quella richiesta per tenere il corpo in equilibrio orbitale con le altre masse. In realt\u00e0 non serve che il terzo corpo abbia massa trascurabile. Questa configurazione di equilibrio \u00e8 stata scoperta da Joseph-Louis Lagrange mentre lavorava al problema dei tre corpi.\nI punti L4 e L5 sono anche chiamati \"punti di Lagrange triangolari\" o \"punti Troiani\" dal nome degli asteroidi, chiamati appunto asteroidi Troiani, situati nei punti L4 e L5 del sistema Sole-Giove.\nStabilit\u00e0.\nI tre punti di Lagrange allineati col sistema M1 - M2, cio\u00e8 L1, L2 ed L3, sono punti di sella del potenziale, perci\u00f2 basta una piccola perturbazione dallo stato di equilibrio per far s\u00ec che l'oggetto si allontani sempre pi\u00f9 dal punto lagrangiano stesso, muovendosi lungo l'asse che unisce i corpi. Ci\u00f2 tuttavia non impedisce l'esistenza di orbite quasi-periodiche intorno a questi punti, chiamate orbite halo, orbite di Lissajous (che seguono una curva di Lissajous) oppure orbite di Ljapunov.\nI punti L4 ed L5 si trovano ai vertici dei due triangoli equilateri aventi come altri due vertici i centri di massa dei corpi M1 e M2. Questi punti sono in realt\u00e0 punti di massimo di potenziale e quindi apparenti punti di instabilit\u00e0, ma in realt\u00e0 possono essere stabili grazie alla forza di Coriolis se la massa di M1 \u00e8 almeno 25 volte quella di M2 o pi\u00f9 precisamente:\ndove M1 e M2 sono le masse rispettivamente del corpo di massa maggiore e del corpo di massa minore.\nSatelliti orbitanti nei punti di Lagrange.\nIn astronomia, i punti lagrangiani identificano un particolare punto di un'orbita in un sistema di corpi, di un pianeta o di un satellite; i punti lagrangiani sono gli unici punti in cui si possono situare corpi minori, o gruppi di corpi minori, per condividere stabilmente l'orbita di un corpo pi\u00f9 grande, in quanto le attrazioni gravitazionali si annullano. Situazione tipica \u00e8 quella degli asteroidi Troiani, tra cui i pi\u00f9 famosi sono quelli di Giove (recentemente sono stati scoperti i \"Troiani di Nettuno\") organizzati in due gruppi che condividono l'orbita del gigante, uno che lo precede di 60\u00b0 e l'altro che lo segue alla stessa distanza angolare.\nDegli esempi si ritrovano anche nei sistemi di satelliti: Teti, satellite di Saturno, condivide l'orbita con due piccolissime lune, Telesto e Calipso, situate nei punti lagrangiani della sua orbita. Allo stesso modo Dione, il satellite immediatamente pi\u00f9 esterno, condivide la sua orbita con le piccolissime lune Elena e Polluce nei suoi punti di Lagrange.\nAnche la Luna condivide la sua orbita intorno alla Terra con due oggetti, le nubi di Kordylewski; e nell'ottobre del 2010 \u00e8 stato scoperto il primo asteroide troiano della Terra, 2010 TK7."}
{"id": "28507", "revid": "785863", "url": "https://it.wikipedia.org/wiki?curid=28507", "title": "Strega Nocciola", "text": "Nocciola Vildibranda Crapomena, o semplicemente strega Nocciola (Witch Hazel e poi Wanda Witch) \u00e8 un personaggio immaginario dei fumetti e dei cartoni animati della Disney ideato da Ralph Wright, per la regia di Jack Hannah, per il cartone animato \"La notte di Halloween\" (\"Trick or Treat\") del 1952; l'adattamento a fumetti fu fatto da Carl Barks. \u00c8 fra i pochi personaggi Disney ad avere cinque dita invece di quattro.\nL'esordio.\nNella versione a cartoni animati del 1952, il personaggio ha folti capelli biondi arruffati - che si scopriranno poi essere una parrucca - e un grande naso rubicondo, e indossa una veste viola, con mantellina e cappello neri. Nocciola se la prende solo con Paperino, per aiutare Qui, Quo e Qua - gli unici che pur avendo capito che \u00e8 una strega non si sono spaventati - ad avere i dolcetti dello zio e a vendicarsi degli scherzi di Paperino che vuole mangiarseli tutti. Dopo un ennesimo tentativo fallito di mettere nel sacco Paperino - dovuto al fatto che il papero si \u00e8 accorto dell'inganno perch\u00e9 l'ha udita mentre lo chiamava \"pollastro\" - Nocciola riesce ad aprire alla fine la porta della dispensa e a far felici i nipotini.\nL'esordio nei fumetti avviene in contemporanea all'uscita del disegno animato, sul n. 26 dell'albo \"Donald Duck\" del 1952 e in Italia sul n. 56 del settimanale \"Topolino\" dello stesso anno con la storia di Carl Barks \"Paperino e le forze occulte\" (\"Trick or Treat\"), che altro non \u00e8 se non l'adattamento a fumetti del cortometraggio; la traduzione a opera di Guido Martina ambienta la vicenda nel contesto della pi\u00f9 familiare festivit\u00e0 di Carnevale. Come nel cortometraggio, per terrorizzare Paperino Nocciola convoca diverse schiere di mostri, disegnati in maniera talmente grottesca da Barks che la Western Publishing decide di censurare alcune tavole della storia. Il personaggio viene caratterizzato con capelli molto chiari, quasi bianchi, una veste nera e un cappello a punta, e appare pi\u00f9 alta che nella versione animata.\nEvoluzione del personaggio.\nIl personaggio, dopo l'esordio nel corto animato, \u00e8 stato piuttosto trascurato dagli autori statunitensi, mentre in Italia gli autori Carlo Chendi e Luciano Bottaro la recuperano per la storia \"Paperino e l'aspirapolvere fatato\" (sugli \"Albi d'Oro\" del 1956), in cui il personaggio inizia ad addolcire il proprio carattere, e si confronta per la prima volta con Paperon de' Paperoni. Successivamente compare in \"Il Dottor Paperus\", parodia del Faust di Goethe realizzata da Bottaro nel 1958, dove \u00e8 ormai ritratta come una buffa strega goffa e impacciata, e complotta con il ben pi\u00f9 perfido Mefistofele e uno stuolo di mostri per fare in modo che perduri la guerra tra la Masnada dei Bassotti e il regno di Paperone; tenta di neutralizzare il decrepito dottor Paperus (impegnato nella ricerca del \"siero di lunga pace\") donandogli la giovinezza, ma la parodia termina con Mefistofele che precipita all'Inferno e Paperus che ritorna vecchio. \nNel n. 236 di \"Topolino\" del 5 giugno 1960, con la storia \"Pippo e la fattucchiera\", sempre Luciano Bottaro rappresenta una Nocciola particolarmente depressa per il fatto che nessun umano la prenda pi\u00f9 sul serio come strega, n\u00e9 tantomeno abbia paura di lei; rincuorata dall'aver sentito la voce di un personaggio che sembrava tradire una fiducia nell'esistenza delle streghe, Nocciola scopre purtroppo che si tratta di Pippo, cocciuto e inamovibile per natura, e si inaugura cos\u00ec un fortunatissimo filone di storie che la vedr\u00e0 tentare in tutti i modi (e mettendo a dura prova la sua stessa sanit\u00e0 mentale) di convincere Pippo dell'esistenza della magia; in questa storia, il \"biglietto da visita\" della strega svela che si \u00e8 diplomata al sabba infernale del 999, e che risiede in Via della Tregenda al n.13; al termine della vicenda, Nocciola appare talmente sconvolta, dopo aver fatto la conoscenza di Pippo, che si reca dallo psicologo perch\u00e9 convinta ormai lei stessa che le streghe non esistano. \nNella storia del 1963 \"Pippo e la fattucchiera appiedata\" di Carlo Chendi e Giovan Battista Carpi, Nocciola rivela il suo nome completo, come anche la data di nascita: l'817 a.C. \nIl personaggio ha vissuto una nuova fortunata stagione negli Stati Uniti, dove prima Harvey Eisenberg la riprende per delle storie degli anni sessanta con Cip e Ciop, poi lo sceneggiatore Vic Lockman la ripropone in una serie di brevi storie, iniziando da \"Strega Nocciola e Belzeb\u00f9 - I trucchi di Halloween\", disegnata da un Tony Strobl edita per la prima volta sul Walt Disney's Comics and Stories n. 291 del 1964. Sempre in questo periodo viene modificato il nome originale, Hazel Witch, in Wanda Witch, in quanto la Western deteneva i diritti di un personaggio omonimo (nota in Italia come Diega la strega) creata da Marjorie Henderson Buell per le avventure di Little Lulu. Soprattutto nelle storie americane, comunque, il personaggio interagisce anche con Maga Mag\u00f2 e con la strega Amelia, per collaborare con loro. Nella storia \"Pluto a cavallo di una scopa\", su \"Topolino\" n. 508 del 1965, disegnata da Strobl, Pippo, incontrando la strega Nocciola, si spaventa e fugge via: in quel periodo le storie italiane di Bottaro non erano ancora conosciute in America.\nNel 2000 Bottaro scrive la continuazione de \"Il Dottor Paperus\", ovvero \"Paperino e il seguito della storia\"; Mefistofele prova a far riprendere le ostilit\u00e0 con la complicit\u00e0 di Nocciola, ma alla fine tutti i suoi incantesimi falliscono e ritorna la pace; per punirla del suo fallimento, Mefistofele suggerisce a Satana di far s\u00ec che Nocciola passi l'eternit\u00e0 a cercare senza successo di convincere il menestrello Pippo e i suoi discendenti che lei \u00e8 una strega; questo finale si riconnette alle avventure della strega ambientate ai giorni nostri, quando ha ormai raggiunto un'et\u00e0 plurimillenaria e si ritrova alle prese proprio con Pippo.\nSempre Bottaro scrive l'ideale battuta finale del lunghissimo confronto tra Pippo e Nocciola, nella storia del 2005 \"Pippo e la corona delle streghe\"; i due personaggi ormai sono diventati amici e, dopo l'ultima avventura, Pippo, intenerito, accetta di firmare alla \"terribile\" strega la dichiarazione in cui afferma di credere all'esistenza della magia; mentre Nocciola vola via felice a cavallo della fida scopa Belzeb\u00f9, Pippo commenta tra s\u00e9 e s\u00e9: "}
{"id": "28508", "revid": "1048993", "url": "https://it.wikipedia.org/wiki?curid=28508", "title": "Tom Hanks", "text": "La sua carriera ha avuto inizio negli anni ottanta quando, interpretando la serie \"Henry e Kip\", cominci\u00f2 a esser conosciuto; da allora ha recitato in numerosi film ottenendo un grande successo di critica e di pubblico. Nel corso della sua carriera ha ricevuto sei candidature agli Oscar, ed \u00e8 tra i soli due attori (insieme a Spencer Tracy) nella storia ad aver vinto due Oscar al miglior attore consecutivamente: nel 1994 per \"Philadelphia\" e nel 1995 per \"Forrest Gump\". Ha inoltre vinto cinque Golden Globe, di cui uno alla carriera, due Screen Actors Guild Award, cinque Emmy e un Orso d'argento al Festival di Berlino.\nTra gli incarichi svolti c'\u00e8 stato, a partire dal 2005, quello di vicepresidente dell'Academy, la societ\u00e0 che ogni anno assegna i premi Oscar. Hanks, inoltre, anche se non \u00e8 pi\u00f9 vicepresidente, \u00e8 rimasto membro del Consiglio di Amministrazione dell'Academy.\nBiografia.\nTom Hanks nasce a Concord (California) da padre statunitense, Amos Mefford Hanks (un lontano discendente del 16\u00ba Presidente degli Stati Uniti Abraham Lincoln) e da madre statunitense di origini portoghesi, Janet Marylyn Frager, di professione infermiera. I suoi genitori hanno divorziato quando lui aveva 4 anni. Hanks ha studiato recitazione teatrale alla California State University di Sacramento.\nCarriera.\nGli anni ottanta.\nTom Hanks esordisce nel mondo dello spettacolo con la serie televisiva \"Henry e Kip\" e poi successivamente recita nell'episodio \"Vendetta tremenda vendetta\" della serie \"Happy Days\", nella parte di un ragazzo che decide di vendicarsi di Fonzie, che lo aveva buttato dall'altalena quando erano all'asilo. Il vero e proprio esordio cinematografico avviene nel 1984, con il film \"Splash - Una sirena a Manhattan\" di Ron Howard; il film ottiene un successo sia di critica sia di pubblico, lanciando Hanks nel mondo di Hollywood. Nel corso degli anni Ottanta, recita in diverse commedie tra cui \"Casa, dolce casa?\", \"Dirsi addio\", \"La retata\", \"Big\" (con il quale ottiene la prima candidatura all'Oscar), \"L'erba del vicino\", \"Turner e il casinaro\", che diventeranno il trampolino di lancio per i successivi film.\nGli anni novanta e i due premi Oscar.\nNel 1990 \u00e8 protagonista del film \"Il fal\u00f2 delle vanit\u00e0\", di Brian De Palma, che vede come protagonisti anche Bruce Willis, Melanie Griffith e Morgan Freeman. Il film \u00e8 stato un flop sia a livello commerciale, sia di critica. Costato circa 47 milioni di dollari, ne ha guadagnati alla sua uscita appena 15 negli Stati Uniti. Molti critici non hanno apprezzato la scelta del \"cast\", soprattutto la scelta di Tom Hanks nel ruolo di Sherman McCoy e Bruce Willis in quello di Peter Fallow.\nNel 1993 interpreta insieme con Meg Ryan \"Insonnia d'amore\", dove interpreta Sam, uomo rimasto vedovo e con un figlio sulle spalle, che decide di cambiare citt\u00e0, dove poi incontra la nuova donna della sua vita, Annie. Il film, costato 21 milioni di dollari ha incassato 227.799.884 dollari, restando in testa alle classifiche del box office di tutto il mondo per le prime due settimane. Con Meg Ryan aveva gi\u00e0 lavorato tre anni prima in \"Joe contro il vulcano\" (1990), in cui lei interpreta i ruoli di tre sorelle e reciter\u00e0 successivamente anche nella commedia romantica \"C'\u00e8 posta per te\" (1998) e in \"Ithaca\" (2015).\nNello stesso anno viene scelto dal regista premio Oscar Jonathan Demme e recita in \"Philadelphia\" nel ruolo di Andrew Beckett giovane avvocato gay, malato di AIDS, che, dopo essere stato licenziato dallo studio legale in cui lavorava, porta in causa i suoi ex datori di lavoro grazie anche alla collaborazione dell'avvocato di colore Joe Miller (interpretato da Denzel Washington). Per interpretare il ruolo di Andy Beckett, Tom Hanks ha dovuto perdere dodici chili e ha anche battuto la concorrenza di Andy Garc\u00eda, Michael Keaton e Daniel Day-Lewis. \"Philadelphia\" \u00e8 stato un successo sia in America sia nel resto del mondo, tanto da far vincere a Tom Hanks il Golden Globe, l'Orso d'Argento a Berlino e il suo primo Premio Oscar come miglior attore e a Bruce Springsteen l'Oscar alla miglior canzone.\nL'anno seguente torna a vincere l'Oscar, eguagliando cos\u00ec il record di due premi consecutivi di Spencer Tracy, per l'interpretazione del giovane con ritardo mentale Forrest Gump nell'omonimo film di Robert Zemeckis. Tom Hanks aveva rispettivamente 38 e 39 anni quando vinse i due Oscar al miglior attore nel 1994 e 1995, esattamente come Spencer Tracy quando li vinse nel 1938 e nel 1939. Inoltre \"Forrest Gump\" ha ricevuto tredici candidature al Premio Oscar, vincendone 6 tra cui miglior film, regia, attore, sceneggiatura non originale, montaggio ed effetti speciali. Con un budget di 55 milioni (8 vennero dati come compenso a Tom Hanks che era da poco reduce delle riprese di \"Philadelphia\") \"Forrest Gump\" ha incassato quasi 680 milioni di dollari in tutto il mondo. Nel 1995 torna a lavorare con il regista Ron Howard per il quale interpreta l'astronauta Jim Lovell in \"Apollo 13\", film ispirato all'omonima vicenda accaduta agli astronauti della missione Apollo 13, nel 1970. Il film \u00e8 stato candidato a 9 premi Oscar (tra cui miglior film e miglior regia) ed \u00e8 stato inserito dal New York Times nella lista dei 1000 migliori film di sempre.\nNel 1996 fa il suo esordio alla regia con la commedia musicale \"Music Graffiti\", ambientata negli anni Sessanta. Dopo un breve periodo di pausa, nel 1998 lavora con Steven Spielberg nel film \"Salvate il soldato Ryan\". La pellicola, incentrata sullo sbarco in Normandia nel 6 giugno 1944, ottiene buoni consensi di critica e ottimi incassi. Costato 120 milioni di dollari e presentato fuori concorso al Festival di Venezia, il film riceve undici candidature all'Oscar e ne vince cinque: miglior regia, fotografia, montaggio, sonoro ed effetti sonori. Anche Hanks ha ricevuto una candidatura come miglior attore, ma viene battuto da Roberto Benigni per \"La vita \u00e8 bella\". L'anno seguente interpreta la guardia carceraria Paul Edgcombe ne \"Il miglio verde\", tratto dall'omonimo romanzo di Stephen King.\nGli anni duemila.\nNel 2000 \u00e8 il protagonista della pellicola \"Cast Away\", diretta da Robert Zemeckis dove interpreta Chuck Noland, agente del servizio espresso Fed Ex che naufraga su un'isola deserta. Il film venne girato in due periodi di tempo separati in mesi diversi. Il motivo della pausa fu la necessit\u00e0 per Tom Hanks di avere a disposizione tempo per perdere venti chili di peso per interpretare la parte del sopravvissuto. Questa sua interpretazione vale all'attore un Golden Globe come miglior attore in un film drammatico e la sua quinta candidatura all'Oscar. Successivamente insieme con Steven Spielberg, e con la collaborazione della HBO, produce la serie televisiva \"Band of Brothers - Fratelli al fronte\" (2001).\nNel 2002 interpreta, insieme con Leonardo DiCaprio, \"Prova a prendermi\" di Steven Spielberg, basato sulla storia vera di Frank Abagnale Jr., truffatore che, negli anni sessanta, si \u00e8 spacciato per pilota d'aereo, medico e avvocato. Il film ha incassato circa 164 milioni di dollari e l'attore Christopher Walken ha ricevuto la candidatura come miglior attore non protagonista.\nSuccessivamente ha interpretato la commedia nera de i fratelli Coen \"Ladykillers\", e sempre nello stesso anno, il 2004, torna a lavorare con Spielberg nella commedia \"The Terminal\". Il film \u00e8 ispirato alla storia vera del rifugiato iraniano Mehran Karimi Nasseri, che nel 1988 visse bloccato nel terminal 1 dell'aeroporto di Parigi Charles de Gaulle.\nNel 2006, nel 2009 e nel 2016 interpreta il professore Robert Langdon, protagonista de \"Il codice da Vinci\", \"Angeli e demoni\" e \"Inferno\" (tutti diretti da Ron Howard). I tre film sono basati sui romanzi dello scrittore statunitense Dan Brown e, sia i romanzi sia i film, hanno ottenuto un ottimo successo sia di critica sia di pubblico.\nGli anni duemiladieci.\nNel 2011 torna dietro e davanti alla macchina da presa, insieme con Julia Roberts, nella commedia \"L'amore all'improvviso - Larry Crowne\" e sempre nello stesso anno \u00e8 il protagonista, insieme con Sandra Bullock, di \"Molto forte, incredibilmente vicino\" tratto dall'omonimo romanzo di Jonathan Safran Foer. Nel 2013 ha debuttato a Broadway nella \"pi\u00e8ce\" di Nora Ephron \"Lucky Guy\" e per la sua interpretazione ha ricevuto una candidatura al Tony Award al miglior attore protagonista in un'opera teatrale. Sempre nello stesso anno ha interpretato il ruolo del Capitano Richard Philips, in Captain Phillips - Attacco in mare aperto. La pellicola narra del Capitano Phillips al comando della nave portacontainer Maersk Alabama, che incontra un gruppo di pirati somali in una spedizione umanitaria. \nNel 2015 \u00e8 protagonista del film \"Il ponte delle spie\", la pellicola ambientata nel 1960, in piena Guerra Fredda tra USA e URSS, e diretta da Steven Spielberg. L'anno successivo \u00e8 protagonista del film \"Sully\", diretto da Clint Eastwood. La pellicola narra la storia del Capitano Chesley \"Sully\" Sullenberger che il 15 gennaio 2009 fu costretto a effettuare un eroico ammaraggio sul fiume Hudson, a causa di uno scontro con uno stormo di uccelli che caus\u00f2 la rottura di due motori, con il quale salv\u00f2 la vita a 150 passeggeri e 5 membri dell'equipaggio.\nNella primavera del 2017 \u00e8 protagonista, accanto ad Emma Watson, del thriller fantascientifico \"The Circle\", tratto dal romanzo Il cerchio di Dave Eggers e diretto da James Ponsoldt. Le riprese della pellicola sono iniziate nel settembre 2015 in California.\nNell'autunno del 2017 ha esordito come scrittore con la raccolta di racconti \"Tipi non comuni\".\nVita privata.\n\u00c8 stato sposato dal 1978 al 1987 con l'attrice Samantha Lewes da cui ha avuto due figli: Colin (1977) ed Elizabeth (1982). Da Colin ha avuto due nipoti, Olivia Jane (2011) e Charlotte (2013).\nNel 1988 ha sposato in seconde nozze l'attrice Rita Wilson, che ha conosciuto durante la lavorazione del film \"Un ponte di guai\" e dalla quale ha avuto altri due figli: Chester (1990) e Truman Theodore (1995). Il pi\u00f9 grande, Chester Marlon \"Chet\" Hanks, ha avuto il piccolo ruolo di uno studente nel film \"Indiana Jones e il regno del teschio di cristallo\" e pubblic\u00f2 un singolo rap nel 2011. Hanks \u00e8 di fede ortodossa, religione a cui si \u00e8 convertito per sposare Rita Wilson.\nIl 7 ottobre 2013, durante una puntata del \"Late Show\", condotta da David Letterman, ha rivelato di essere affetto da diabete mellito di tipo 2.\n\u00c8 anche un appassionato collezionista di macchine per scrivere e le utilizza pressoch\u00e9 quotidianamente.\nNell'agosto 2014 ha sviluppato, insieme alla \"software house\" Hitcents, un\"'app\" per piattaforma iOS che rivisita l'esperienza di scrittura con l'iPad, trasformandolo in una macchina per scrivere, dal nome \"Hanx Writer\". Nel novembre 2014 Hanks afferm\u00f2 che avrebbe pubblicato una raccolta di racconti brevi ispirati alla sua collezione.\n\u00c8 fratello maggiore dell'attore Jim Hanks. Fin dalla giovinezza \u00e8 amico di Bruce Springsteen. Gli \u00e8 stato intitolato l'asteroide 12818 Tomhanks. \n\u00c8 particolarmente cordiale e amichevole con i suoi fan: nel 2013, mentre interpretava il protagonista nello spettacolo \"Lucky Guy\" di Nora Ephron a Broadway, aveva una folla di 300 ammiratori in attesa di un suo sguardo dopo ogni performance; questo \u00e8 il maggior numero di fan in attesa della loro star preferita dopo lo show per ogni spettacolo di Broadway.\nHanks \u00e8 la star i cui film hanno registrato il terzo pi\u00f9 alto incasso complessivo al botteghino di tutti i tempi in Nord America (USA e Canada), con un totale che ammonta a oltre $4,5 miliardi al solo box office nordamericano e una media di $100,8\u00a0milioni per film. In tutto il mondo, i suoi film hanno incassato pi\u00f9 di $9,0\u00a0miliardi. Il suo patrimonio netto era di $390 milioni nel maggio 2014.\nNel dicembre 2019 gli \u00e8 stata conferita la cittadinanza onoraria greca. A concederla \u00e8 stato il presidente Prokopis Pavlopoulos. L'attore hollywoodiano frequenta ogni anno il Paese ellenico, dove \u00e8 solito trascorrere le vacanze nella sua abitazione sull'isola di Antiparos. La moglie Rita Wilson \u00e8 greca per parte di madre ed \u00e8 stata anche la produttrice del film \"Il mio grosso grasso matrimonio greco\".\nRiconoscimenti.\nPremio Oscar\nGolden Globe\nPremi BAFTA\nScreen Actors Guild Awards\nAmerican Comedy Award\nAnnie Award\nChicago Film Critics Association Award\nChlotrudis Award\nDallas-Fort Worth Film Critics Association Award\nDavid di Donatello\nEmmy Awards\nEmpire Award\nFestival internazionale del cinema di Berlino\nHollywood Film Festival\nIGN Awards\nJupiter Award\nKansas City Film Critics Circle Award\nLondon Critics Circle Film Awards\nMTV Movie Award\nNational Board of Review Award\nNew York Film Critics Circle Awards\nOnline Film Critics Society Award\nSatellite Award\nSaturn Award\nSoutheastern Film Critics Association Award\nPeople's Choice Awards\nProducers Guild of America Award\nTony Awards\nVegas Movie Awards\nDoppiatori italiani.\nNelle versioni in italiano dei suoi film, Tom Hanks \u00e8 stato doppiato da: \nDa doppiatore \u00e8 sostituito da:"}
{"id": "28509", "revid": "13833", "url": "https://it.wikipedia.org/wiki?curid=28509", "title": "Baia di Cattaro", "text": ""}
{"id": "28510", "revid": "1543377", "url": "https://it.wikipedia.org/wiki?curid=28510", "title": "Isola Lunga", "text": "Isola Lunga (in croato Dugi Otok), talvolta chiamata Isola Grossa, \u00e8 un'isola della Croazia, situata di fronte alla costa dalmata settentrionale ad ovest di Zara e immediatamente a nord delle Isole Incoronate. Appartiene alla regione zaratina.\n\u00c8 abitata da 1 655 (2011) residenti divisi in dieci localit\u00e0, la pi\u00f9 grande delle quali \u00e8 Sale (\"Sali\"), che deve il nome alle sue saline, il cui territorio comunale coincide con l'isola. Altri centri sono Berbigno (\"Brbinj\"), Bosavia (\"Bo\u017eava\"), Saline (\"Soline\"), Santo Stefano (\"Luka\"), Sauro (\"Savar\"), Sman (\"\u017dman\"), Zaglava (\"Zaglav\"). \u00c8 collegata da linee di traghetto (a Berbigno) ed aliscafo (a Sale) con la citt\u00e0 di Zara. Oggigiorno \u00e8 un'importante meta turistica.\nGeografia.\nL'Isola Lunga \u00e8 la pi\u00f9 grande isola dell'arcipelago zaratino e quella pi\u00f9 esterna rispetto alla costa. Deve il suo nome alla caratteristica forma allungata (circa 45 km di lunghezza per 5\u00a0km di larghezza). L'elevazione maggiore \u00e8 la Grande Guardia o monte Guardia Grande (\"Vela Stra\u017ea\") che raggiunge i 337\u00a0m s.l.m.; l'interno \u00e8 coperto da macchia mediterranea, con boschi di pino marittimo. La costa occidentale \u00e8 alta, mentre su quella orientale sono presenti diverse insenature e isole pi\u00f9 piccole, tra cui Sferinaz, Rava e Laudara che fanno parte della stessa dorsale geologica.\nA nord il passo di Settebocche (\"Sedmovra\u0107e\" o \"prolaz Maknare\") la divide da Melada, a est il canale di Mezzo (\"Srednji kanal\") la separa dalle grandi Ugliano e Pasman mentre i canali di Sferinaz (\"Zverina\u010dki kanal\"), di Rava (\"Ravski kanal\"), di Eso (\"I\u0161ki kanal\") e Laudara (\"Lavdarski kanal\") la dividono dalle isole omonime. A sud il canale Proversa Piccola (\"prolaz Mala Proversa\") largo solo 50 metri e con appena 2 metri di profondit\u00e0 separa l'Isola Lunga da Catena.\nL'estremit\u00e0 settentrionale dell'isola si biforca in due promontori che racchiudono la baia di porto Lungo o Longo (\"Luka Soli\u0161\u010dica\"): quello occidentale, chiamato Punte Bianche e anche punta Grande o Grossa (\"Veli Rat\"), che termina nella punta di Oclugizza o Chiave (\"rt Oklju\u010di\u0107\") e che si chiude a uncino racchiudendo porto Pantera (\"zaljev Pantera\"), e quello dritto orientale che termina in punta Borio o Boria (\"rt Barja\"). Il faro delle \"Punte Bianche\", uno dei pi\u00f9 potenti dell'Adriatico, alto 41\u00a0m e costruito nel 1849, si trova sul promontorio omonimo. Anche l'estremit\u00e0 meridionale dell'isola si divide in due penisole che racchiudono la baia di porto Taier (\"luka Tela\u0161\u0107ica\") dove si trova il parco omonimo (\"Park prirode Tela\u0161\u0107ica\"). La parte interna di porto Taier si suddivide in tre ulteriori insenature: valle Tripuliak (\"uvala Tripuljak\"), valle Farfariculazzo o Farfariculaz (\"uvala Farfarikulac\") e Porto Telego dall'antico nome del capoluogo dell'isola (\"Tilagus\" o \"Telego\"). Sulla lunga penisola che racchiude a sud porto Taier si trova il lago salato Mir, che ha circa 1\u00a0km di lunghezza.\nIsole adiacenti.\nIsolotti all'estremit\u00e0 settentrionale:\nBastiago e Nudo sono il naturale proseguimento dell'Isola Lunga.\nIsole adiacenti alla costa orientale:\nA sud-est ci sono le isole Incoronate:\nNella grande baia di Porto Taier (\"Luka Tela\u0161\u0107ica\"):\nIsolotti adiacenti alla costa occidentale:\nStoria.\nNominata dall'imperatore Costantino Porfirogenito con il nome di \"Pizuh\", alla fine del X sec. il toponimo romano diventa \"Insula Tilagus\", dal nome dell'antico capoluogo dell'isola (\"Tilagus\" o \"Telego\") che sorgeva tra porto Taier e Sale. Chiamata Pizic dai primi colonizzatori croati, nel 1289 viene nominata \"Insula Major\" e poi \"Insula Magna\". I Veneziani la chiamavano Grossa o Lunga."}
{"id": "28512", "revid": "729019", "url": "https://it.wikipedia.org/wiki?curid=28512", "title": "Isole Incoronate", "text": "Le isole Incoronate (\"Kornati\" in croato) sono un arcipelago dell'Adriatico, situato di fronte alla Dalmazia (Croazia), a 15 miglia nautiche a ovest di Sebenico e 15 a sud di Zara. Fino al 1947 appartenevano al comune di Sale ed erano nella Provincia di Zara e Diocesi di Zara. Dal 1947 appartengono al comune di Murter. Curioso il fatto che le isole pur passando alla Provincia di Sebenico e incorporate nel Comune di Murter continuano ad appartenere alla Diocesi di Zara.\nL'arcipelago prende nome dall'isola maggiore: l'Isola Incoronata. Plinio il Vecchio le chiamava Crateae.\n\u00c8 l'arcipelago con il maggior numero d'isole dell'intero Mediterraneo, infatti \u00e8 composto da 147 tra isole, isolotti e grossi scogli. Amministrativamente l'arcipelago ricade sotto la giurisdizione della regione di Sebenico e Tenin, non ha insediamenti permanenti.\nDal 1980, parte del territorio \u00e8 classificato come parco nazionale, ed \u00e8 composto da 89 fra isole, isolotti e scogli. L'isola Incoronata occupa da sola due terzi del parco.\nGeografia.\nL'arcipelago si trova a sud-est dell'isola Lunga, della quale sono la naturale continuazione, e a sud di Pasman. Sono disposte in quattro file parallele da nord-ovest a sud-est. La fila pi\u00f9 interna, vicina a Pasman \u00e8 composta da Sit, Sitno e Gangarol, la seconda da Zut, la terza dall'isola Incoronata, e la quarta, verso il mare aperto, inizia con Abba Grande, prosegue con Scillo, Lavernata, Peschiera, Laussa, e termina con Curba Grande. Tra questi allineamenti si aprono tre canali: il canale di Sit (\"Sitski kanal\"), il canale di Zut (\"\u017dutski kanal\") e il canale dell'Incoronata (\"Kornatski kanal\"). Le isole sono formate da calcare cretaceo.\nLe principali isole dell'arcipelago (elencate da nord a sud) sono di seguito elencate, isolotti e scogli sono inseriti nelle singole voci nella sezione \"isole adiacenti\":"}
{"id": "28516", "revid": "729019", "url": "https://it.wikipedia.org/wiki?curid=28516", "title": "Brazza", "text": "Brazza (in croato \"Bra\u010d\"), nota in passato come isola della Brazza, \u00e8 un'isola della costa dalmata centrale della Croazia.\nGeografia.\nCon una superficie di 395,44\u00a0km\u00b2 \u00e8 la terza isola in ordine di grandezza del mare Adriatico e la pi\u00f9 grande della Dalmazia, il suo sviluppo costiero \u00e8 di 180,61\u00a0km. \nCompresa tra le punte San Giorgio (\"rt Gomilica\") e Speo (\"rt Ra\u017eanj\"), a ovest, e capo delle Planche (\"rt La\u0161\u010datna\") a est, misura circa 40\u00a0km di lunghezza e una media di 12\u00a0km di larghezza. Il monte pi\u00f9 alto dell'isola, il monte San Vito (\"Vidova Gora\"), che si trova a sud, con la sua altezza di 780,1\u00a0m rappresenta il punto pi\u00f9 alto nel mare Adriatico. Una sola isoletta si trova vicino alle sue coste (a ovest): Smerduglia.\nBrazza si trova a sud di Spalato ed \u00e8 divisa dalla costa dalmata dal canale di Brazza (\"Bra\u010dki kanal\"); a sud il canale di Lesina (\"Hrvatski kanal\") la divide dall'omonima isola e lo stretto Porte di Spalato (\"Splitska vrata\") a ovest la separa da Solta. Sul lato ovest il porto di Miln\u00e0 \u00e8 il miglior approdo dell'isola.\nPopolazione e centri abitati.\nL'isola ha una popolazione complessiva di circa 14.000 abitanti, divisa nei centri principali San Pietro di Brazza (\"Supetar\"), San Giovanni di Brazza (\"Sutivan\") e Miln\u00e0 (\"Milna\"), oltre alla localit\u00e0 turistica di Bol presso il Corno d'Oro (in croato: \"Zlatni Rat\").\nAltri centri abitati sull'isola sono: Bobovischie (\"Bobovi\u0161\u0107a\"), Dol (\"Dol\"), Losischie (\"Lo\u017ei\u0161\u0107a\"), Murvizza (\"Murvica\"), Neresi (\"Nere\u017ei\u0161\u0107a\"), Postire (\"Postira\"), Povia (\"Povlja\"), Prasnizza (\"Praznica\"), Pucischie (\"Pu\u010di\u0161\u0107a\"), Selza (\"Selca\"), Splisca (\"Splitska\"), San Martino di Brazza (\"Sumartin\"), Scirpea (\"\u0160krip\") fondato in epoca pre-romana, Umazzo inferiore e superiore (\"Donji\" e \"Gornji Humac\"), Villanova di Brazza (\"Novo Selo\").\nStoria.\nRitrovamenti archeologici testimoniano l'esistenza di comunit\u00e0 umane sull'isola fin dal paleolitico. Nonostante ci\u00f2, mancano tracce della presenza umana durante il neolitico. Durante l'et\u00e0 del bronzo e l'et\u00e0 del ferro, trib\u00f9 illiriche abitarono le parti pi\u00f9 interne dell'isola, ed esistevano numerosi villaggi, sebbene nessuno di essi sia sopravvissuto.\nNel IV secolo a.C. l'isola di Brazza non fu interessata dalla colonizzazione greca che si stava diffondendo in molte isole costiere dell'Adriatico; tuttavia i greci conoscevano l'isola, che utilizzavano come emporio e che chiamavano \"Elaphussa\", e commerciavano con le trib\u00f9 locali. A testimonianza di ci\u00f2, furono trovati dei manufatti greci nella baia di Vi\u010dja, vicino a Losischie. L'isola di Brazza si trova infatti al crocevia di numerose rotte commerciali, soprattutto tra Salona e l'isola di Lissa.\nNel 9 d.C. i romani conquistarono la Dalmazia dopo lunghi combattimenti contro le trib\u00f9 indigene. Salona divenne la capitale della nuova provincia e, probabilmente per questo motivo, sull'isola non furono fondate grandi citt\u00e0. Tuttavia, in tutta l'isola si possono trovare tracce del periodo romano, soprattutto sotto forma di ville e cisterne e qualche miniera. In questo periodo inoltre, Spalato divenne il porto principale per trasportare pietra da Salona al resto della Dalmazia.\nAncora ai giorni nostri l'isola \u00e8 famosa per la produzione di pregiata pietra bianca, usata per le costruzioni del Palazzo di Diocleziano a Spalato, per la cattedrale di Sebenico, per molti palazzi di Venezia, e fornita anche per la realizzazione del Parlamento di Vienna, del palazzo del Reichstag di Berlino e della Casa Bianca a Washington. Nello stesso periodo inoltre inizi\u00f2 a diffondersi anche l'agricoltura, e in particolare si diffusero vino e olive.\nNell'ultimo secolo la popolazione dell'isola decrebbe per due motivi. Da una parte per l'esodo degli italiani verso le altre province italiane dell'Impero austro-ungarico o direttamente in Italia, data la politica austriaca e la successiva annessione alla Jugoslavia; in secondo luogo, a causa della massiccia emigrazione verso il Sud America e, nel periodo di stagnazione economica prima dello sviluppo turistico, verso i principali centri della terraferma, come Spalato.\nOggi i residenti vivono soprattutto di turismo ma anche di agricoltura (vino e olive specialmente) e pesca.\nSociet\u00e0.\nLa presenza autoctona di italiani.\nA Brazza esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia.\nGli Italiani dell'isola di Brazza vivevano concentrati nei centri di San Pietro della Brazza, Vallo della Brazza, Pucischie e Neresi. La parte restante dell'isola era invece compattamente croata. L'opera di slavizzazione operata dai funzionari austriaci and\u00f2 di pari passo ad un'intensa emigrazione dall'isola verso le due Americhe che riguard\u00f2 maggiormente gli italiani. Nel 1861 venne aperto un centro culturale slavo a Pucischie. . Il numero degli italiani, del resto, continu\u00f2 a decrescere, anche per le povere condizioni economiche dell'isola. .\nLa presenza di italiani autoctoni a Brazza \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nEconomia.\nUna particolare produzione artigianale, sviluppatasi recentemente grazie anche al turismo, \u00e8 quella di saponi e saponette aromatiche (dalla lavanda locale alla polvere d'oro) di svariate fogge, misure e colori.\nBrazza \u00e8 servita da frequenti linee di navigazione con le altre isole e la costa e da un piccolo aeroporto internazionale nei pressi di Bol."}
{"id": "28518", "revid": "228587", "url": "https://it.wikipedia.org/wiki?curid=28518", "title": "Curzola (isola)", "text": "Curzola (in croato \"Kor\u010dula\" ; in latino \"Corcyra Nigra\" e in Greco antico \"Korkyra Melaina\", ossia \"Corf\u00f9 nera\") \u00e8 un'isola della Dalmazia meridionale, in Croazia.\nAmministrativamente l'isola \u00e8 divisa tra i comuni di Blatta, Curzola, Lombarda, Smoquizza e Vallegrande e appartiene alla regione raguseo-narentana. Capoluogo storico e maggior centro dell'isola \u00e8 la citt\u00e0 di Curzola, affacciata sulla costa orientale.\nGeografia.\nSituata nel basso Adriatico a breve distanza dalla costa dalmata (penisola di Sabbioncello), l'isola occupa una superficie di 271,46\u00a0km\u00b2 ed aveva nel 2011 una popolazione di 15 522 abitanti, che ne fanno rispettivamente la sesta e seconda isola della Croazia per importanza. L'isola d\u00e0 il nome all'arcipelago delle cosiddette Curzolane, vale a dire il gruppo di isole dalmatine meridionali (\"Ju\u017enodalmatinski\") formato dalla stessa Curzola, Meleda e l'arcipelago di Lagosta.\nAl pari di molte isole vicine, Curzola presenta una forma allungata in direzione est-ovest e misura 46\u00a0km di lunghezza da capo Terstena (\"rt V. Trstena\"), a sud-ovest, all'estremo punto orientale di capo Speo (\"rt Ra\u017enji\u0107\"), per un massimo di 7,8\u00a0km di larghezza. L'isola \u00e8 bagnata a nord dal canale di Curzola (\"Kor\u010dulanski kanal\"), che la separa dall'isola di Lesina, ad est dal canale di Sabbioncello (\"Peljie\u0161ki kanal\"), che la scinde dalla terraferma, a sud dal canale di Lagosta (\"Lastovski kanal\"), che d\u00e0 sull'omonima isola, e ad ovest dal mare Adriatico. Il suo sviluppo costiero \u00e8 di 190,73\u00a0km, l'altezza massima \u00e8 quella del monte Cluppa (\"Klupca\") 569,2\u00a0m, detto anche Dubrovaska, che si trova al centro dell'isola, a sud-ovest dell'abitato di Racischie (\"Ra\u010di\u0161\u0107e\"). L'insenatura maggiore \u00e8 la baia di Vallegrande (\"zaljev Vela Luka\") a ovest, compresa tra l'isola Provescia a nord e punta Kenirat (\"rt Krnji rat\"), o capo Terstena secondo altre fonti. Piccoli fari di segnalazione si trovano a punta Zancara (\"rt Velo dance\"), un tempo detta Cancira e a capo Speo.\nIl clima di Curzola \u00e8 tipicamente mediterraneo, con temperature miti anche in inverno.\nIsole adiacenti.\nIsole e scogli appartenenti al comune della citt\u00e0 di Curzola:\nIsole e scogli appartenenti al comune di Blatta (sulla costa meridionale):\nScogli appartenenti al comune di Blatta (adiacenti alla costa settentrionale):\nScoglio appartenente al comune di Smoquizza:\nIsole e scogli appartenenti al comune di Vallegrande:\nStoria.\nI primi abitanti furono i Greci, che la chiamarono \"Kerkyra Melaina\" (Corcira la Nera) per via dei fitti boschi e in relazione con la pi\u00f9 celebre e meridionale \"Kerkyra\" (Corcira, oggi Corf\u00f9).\nPresso l'isola si svolse l'8 settembre 1298 la nota battaglia di Curzola tra genovesi e veneziani, in cui Marco Polo rimase prigioniero dei genovesi. Basandosi su questo antefatto, nonch\u00e9 sulla presenza di un ramo della famiglia Depolo in Dalmazia, alcuni storici croati attualmente sostengono che Marco Polo fosse nativo curzolano e ne rivendicano la nazionalit\u00e0, ma tale versione \u00e8 stata smentita con delle prove attendibili dallo storico veneziano Alvise Zorzi, il quale osserva inoltre che, se anche per assurdo i natali del grande esploratore fossero avvenuti nel capoluogo dell'isola, ci\u00f2 non avrebbe per niente significato un'origine croata, in quanto in quel periodo vi abitavano esclusivamente genti veneto-dalmate (e sar\u00e0 cos\u00ec fino al 1920, anche se solamente nel centro cittadino)..\nFece parte della Repubblica di Venezia dal 1409 al 1797, dopodich\u00e9 pass\u00f2 sotto dominazione austriaca.\nXX secolo. Le due occupazioni italiane.\nIn vista della prima guerra mondiale, l'isola fu promessa al Regno d'Italia nel Trattato di Londra del 1915, in cambio dell'adesione dell'Italia alla guerra al fianco di Regno Unito e Francia. Tuttavia, dopo la guerra, nel 1918 Curzola fu occupata (con il resto della Dalmazia) dello Stato degli Sloveni, Croati e Serbi tra il 29 ottobre ed il 15 novembre. Fu governata dall'Italia dal 15 novembre 1918 al 19 aprile 1921, dopodich\u00e9 fu incorporata nel Regno dei Serbi, Croati e sloveni. Nel 1939 entr\u00f2 a far parte del Banato autonomo croato.\nDopo l'occupazione della Jugoslavia da parte dell'Asse nell'aprile 1941, l'Italia annesse l'isola. Dopo l'armistizio tra l'Italia e le potenze alleate nel settembre 1943, fu brevemente tenuto dai partigiani jugoslavi. Curzola fu poi occupata dalle forze tedesche che controllavano l'isola fino al loro ritiro nel settembre 1944. Con la liberazione della Jugoslavia nel 1945, fece parte la Repubblica popolare federale di Jugoslavia. Dopo il 1991, l'isola \u00e8 diventata parte della Repubblica indipendente di Croazia.\nArte.\nTra i palazzi di Curzola sono degni di menzione la cattedrale, di stile romanico-gotico e dedicata a san Marco, e la porta meridionale che d\u00e0 accesso al centro storico, con a fianco la torre Rivellin Grando (\"Veliki Revelin\").\nSociet\u00e0.\nComunit\u00e0 italiana.\nFino al 1900 gli italiani di origine veneta costituirono pi\u00f9 della met\u00e0 della popolazione della cittadina Curzola e della frazione della vicina Petrara. Il loro numero and\u00f2 gradualmente decrescendo con l'annessione dell'isola da parte del Regno di Jugoslavia. La maggioranza degli abitanti italofoni era composta da piccoli artigiani, soprattutto tagliapietre, scalpellini e carpentieri, mestieri questi nei quali i curzolani e quelli di Petrara erano maestri e conosciuti ed apprezzati anche fuori dei confini della Dalmazia. Una minoranza, invece, era costituita da possidenti, commercianti ed esercenti.\nNel 1861 rappresentanti politici dei curzolani di lingua italiana erano i membri della famiglia dei conti Smerchinich (Smerkini\u0107, di origine slava). Nel 1867 uno Smerchinich venne eletto deputato italiano al parlamento di Vienna. Tuttavia, era cominciata l'opera di croatizzazione del comune da parte delle autorit\u00e0 austriache, che ritenevano i croati sudditi pi\u00f9 fedeli rispetto agli italiani. Nel 1893, contro le proteste della popolazione locale, le autorit\u00e0 imperiali fecero chiudere il locale ginnasio italiano e l'istruzione a Curzola venne impartita esclusivamente in croato. Ma l'area urbana di Curzola continu\u00f2 a votare compattamente per gli Smerchinich. Inoltre, in risposta alla crescente opera di slavizzazione del Comune, a Curzola, nel 1895, venne fondata una delle prime sedi della Lega Nazionale, che si adoperava per la salvaguardia della lingua e cultura italiane in loco. Peraltro, malgrado la slavizzazione forzata, tutti gli atti delle autorit\u00e0 locali e distrettuali di Curzola, ancora nel 1909 avevano carattere bilingue. Con il crollo dell'Austria-Ungheria, a seguito della fine della prima guerra mondiale, a Curzola si accesero feroci dispute tra croati e italiani.\nAl censimento del 1910 gli italiani che erano sempre in diminuzione costituivano il 25% della popolazione del centro di Curzola e il 15% della di Petrara. Nel resto del comune, cos\u00ec come nel resto dell'isola, quasi non vi erano italiani. Con il crollo dell'Impero austro-ungarico, a seguito della fine della prima guerra mondiale, a Curzola si accesero feroci dispute tra croati e italiani.\nIl 4 novembre 1918, la Regia Marina italiana occup\u00f2 la citt\u00e0. Molti, all'epoca, davano per certa anche una spedizione dannunziana a Curzola, analoga alla vicenda di Fiume. Tuttavia, nel 1921, l'Italia rinunci\u00f2 all'isola e si ritir\u00f2, gettando nella depressione nello sconforto la popolazione italiana locale, composta da circa 900 persone. La situazione risult\u00f2 aggravata dal fatto che fra il 1918 e il 1920, le autorit\u00e0 italiane di occupazione avevano trascinato ed istigato parte degli italiani locali a manifestazioni politiche anti-jugoslave piuttosto accese. Ci\u00f2 aveva creato un'animosit\u00e0 politica fra croati e italiani, che faceva temere il rischio di rappresaglie al momento dell'avvento della sovranit\u00e0 jugoslava, e il rischio di un esodo della popolazione italiana. Nel marzo del 1921 tale ipotesi si verific\u00f2 e l'esodo dei curzolani italiani ebbe inizio. Questo venne accelerato da manifestazioni e cortei ostili all'Italia e agli italiani che si ripetevano tutti i giorni e fomentato in particolare dai fratelli Arneri (di origine italiana), gi\u00e0 funzionari austriaci. A maggio del 1921, pi\u00f9 della met\u00e0 degli italiani locali aveva lasciato l'isola. Alla fine dello stesso anno, non rimanevano che soli 180 italiani nell'isola, riuniti attorno alla locale scuola, successivamente chiusa. Nel 1923, il numero di italiani si era ridotto a 46. Molti italiani, peraltro, avevano preferito la cittadinanza jugoslava per non vedere compromesse le proprie attivit\u00e0 economiche. Difatti, nel 1933 la scuola elementare mista cittadina contava 40 scolari italiani. Inoltre a Curzola continuava ad operare l\"'Unione Italiana\", associazione presieduta da Michele Smerchinich, con 41 soci membri delle principali famiglie italiane rimaste (Benussi, Damianovich, Depolo, Perucich, Radizza, Smerchinich, Vinzi, Zanetti). Al termine della seconda guerra mondiale, con il nuovo esodo giuliano dalmata comunque, a Curzola non rimanevano quasi pi\u00f9 italiani.\nOggi, secondo il censimento ufficiale croato del 2011, sono rimasti piccoli nuclei di italiani a Curzola e Vallegrande."}
{"id": "28519", "revid": "13833", "url": "https://it.wikipedia.org/wiki?curid=28519", "title": "Baia di Kotor", "text": ""}
{"id": "28520", "revid": "92723", "url": "https://it.wikipedia.org/wiki?curid=28520", "title": "Lissa (isola)", "text": "Lissa (in croato: \"Vis\", in greco antico \"Issa\", \u038a\u03c3\u03c3\u03b1) \u00e8 un'isola dell'Adriatico situata al largo di Spalato.\nAssieme alle vicine isolette Busi (\"Bi\u0161evo\"), Pomo (\"Jabuka\") e Sant'Andrea in Pelago (\"Svetac\") forma il piccolo arcipelago omonimo situato a circa 50\u00a0km dalla costa dalmata.\nAmministrativamente l'isola fa parte della regione spalatino-dalmata (\"splitsko-dalmatinska \u017eupanija\") ed \u00e8 divisa in due comuni: il capoluogo omonimo (\"Vis\") e Comisa (\"Komi\u017ea\").\nGeografia.\nL'isola di Lissa copre una superficie di 89,72\u00a0km\u00b2, ha uno sviluppo costiero di 84,9\u00a0km e misura 17\u00a0km di lunghezza per circa 8\u00a0km di larghezza. Il suo punto massimo di elevazione \u00e8 il monte Om (Hum), 585\u00a0m, nella parte sud-occidentale dell'isola. Il canale di Lissa (\"Vi\u0161ki kanal\") la separa a nord-est dall'isola di Lesina e il canale di Busi (\"Bi\u0161evski kanal\") a sud-ovest dall'omonima isola.\nLe coste sono frastagliate con molte insenature, la maggiore \u00e8 il grande vallone di Comisa (\"zaljev Komi\u017ea\") sul lato ovest, che \u00e8 compreso tra punta Magnaremi (\"Knez rt\") e punta Stopisca o Stupischi (\"rt Stupi\u0161\u0107e\"), l'estremo punto sud-ovest di Lissa. Segue per ampiezza porto San Giorgio (\"Vi\u0161ka luka\"), a nord-est, dove si trova la cittadina di Lissa. All'ingresso dell'insenatura, accanto a punta Saporine, si trova l'omonimo isolotto San Giorgio che offre un riparo dal vento di bora. Complementari, a ovest di porto San Giorgio, sono le valli Sessola (\"Mali\" e \"Veli Svitnja\") e porto Carober (\"uvala Roga\u010di\u0107\"), riparato a nord da un piccolo promontorio (punta Carober). Pi\u00f9 a ovest sempre sul lato settentrionale: la valle di Grado (\"uvala Gradac\") con una falesia alta 100\u00a0m, porto Ticha (\"uvala Tiha\") e porto Chiave (\"uvala Oklju\u010dna\").\nAll'estremit\u00e0 nord-est la profonda valle Promontore (\"uvala Ston\u010dica\") a ovest dell'omonima punta dove si trova un faro e subito a sud di punta Promontore (\"rt Ston\u010dica\") le valli Figher Grande e Figher Piccola o valli Smocova (\"uvala Vela\" e \"Mala Smokova\"). Vi sono alcune piccole isole adiacenti al lato orientale dell'isola. A sud-est la baia di porto M\u00e0nego (\"luka Rukavac\"), che ospita l'omonimo villaggio, chiusa a sud da punta Polivola (\"rt Polivalo\") e riparata a est dall'isolotto Piano. Diametralmente opposta \u00e8 punta Bargiane (\"rt Barjak\" o \"Barjaci\"), l'estremit\u00e0 nord-ovest di Lissa (indicata anche con nomi diversi: punta Bandiera, Bariaskirad o Sasso) con accanto gli scogli Bargiane.\nL'isola gode di una lussureggiante vegetazione mediterranea. Importante la produzione di vini: il bianco \"Vugava\" (\"Bugava\") e il rosso \"Plavac\". I vini di Lissa erano apprezzati fin dall'antichit\u00e0 e celebrati dallo storico Agatarchide di Cnido nel II secolo.\nStoria.\nLissa, abitata fin dall'antichit\u00e0, era nota presso i greci col nome di \"Issa\". L'originale lingua dalmata degli illiri romanizzati vi si estinse nel secolo XII.\nSuccessivamente, per oltre quattro secoli fino al 1797, l'isola appartenne alla Repubblica di Venezia ed entr\u00f2 nell'orbita culturale italiana. Di tale periodo storico permangono ancora oggi numerose tracce nell'architettura e nel dialetto croato locale.\nNapoleone la inglob\u00f2 nel Regno d'Italia tra il 1805 ed il 1809 e vi impose ufficialmente la lingua italiana.\nIn seguito, dal 1815 al 1918, cos\u00ec come tutta la Dalmazia, Lissa fu amministrata dall'Impero austro-ungarico, con il quale mantenne la stessa denominazione ufficiale usata precedentemente. Tuttavia (eccetto per il breve periodo di occupazione dal 1918 al 1921, dovuto agli accordi del patto di Londra), Lissa non appartenne mai all'Italia e vide declinare progressivamente il prestigio della sua lingua italiana come lingua franca del commercio marittimo dalmata fino agli anni trenta.\nLissa fece parte dell'italiano Governatorato della Dalmazia dal 1941 al 1943, quando fu incorporata nella provincia di Spalato. Sull'isola la famiglia italiana considerata pi\u00f9 illustre fu quella dei Doimi de Lupis, che vennero cacciati da Tito essendo italiani.\nAlla fine della seconda guerra mondiale l'isola serv\u00ec da rifugio a Tito (che organizz\u00f2 nel 1944, da una grotta, la resistenza contro le forze di occupazione tedesche) ed in seguito fu una base navale militare jugoslava fino al 1989. Solo in seguito all'indipendenza della Croazia l'isola \u00e8 stata riaperta al turismo.\nDal 1920 Lissa viene ufficialmente chiamata in croato con il nome \"Vis\".\nPer la loro importanza strategica le acque di Lissa sono state pi\u00f9 volte nella storia teatro di battaglie navali: quella meno nota del 13 marzo 1811 tra fregate britanniche e italo-francesi e soprattutto la battaglia di Lissa del 20 luglio 1866.\nNella battaglia pi\u00f9 recente, la flotta italiana al comando dell'ammiraglio Persano, mentre si accingeva a sbarcare truppe per l'occupazione dell'isola, venne improvvisamente attaccata e sconfitta, pur in una situazione di superiorit\u00e0 numerica, dalla marina austro-ungarica dell'ammiraglio von Tegetthoff nel corso della battaglia di Lissa della terza guerra di indipendenza italiana.\nSociet\u00e0.\nLa presenza autoctona di italiani.\nA Lissa esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, territori per molti secoli della Repubblica di Venezia. La presenza di italiani a Lissa \u00e8 drasticamente diminuita in seguito agli eventi alla prima e della seconda guerra mondiale.\nA Lissa i dalmati italiani erano in particolare conosciuti come pescatori (chiamati \u201c\"venturini\"\u201d) tra i pi\u00f9 abili della Dalmazia. Tra tutte le isole dalmate, Lissa fu tra quelle dove maggiore era la comunit\u00e0 di lingua italiana rispetto a quella croata. Il censimento del 1880 dava infatti circa 4.500 italiani su un totale di quasi 7.000 persone, circa i 2/3 della popolazione, il 64%. Nel 1890 gli italiani risultavano essere 3.292.\nNel corso degli ultimi decenni del XIX secolo l'utilizzo della lingua italiana declin\u00f2 rapidamente: il censimento austriaco del 1900 rilev\u00f2 che circa il 97,0% della popolazione era di lingua croata e il 2,4% di lingua italiana, con punte del 3,9% nel comune di Lissa e 4,6% se si considera solo Lissa citt\u00e0 (le differenti percentuali rispecchiano il fatto che gli italiani vivevano concentrati unicamente nei centri urbani di Lissa citt\u00e0 e Comisa). Analogo risultato si ebbe nel 1910, quando la lingua italiana risult\u00f2 parlata dal 2,5% degli abitanti dell'isola.\nCon il passaggio dell'isola al Regno di Jugoslavia, si ebbe un esodo degli italiani soprattutto verso Zara e Lagosta annesse al Regno d'Italia. Nel 1927 si contavano in tutta l'isola 177 italiani, scesi a 50 nel 1930. Con la fine della seconda guerra mondiale, molti dei pochi rimasti scelsero la via dell'esilio. Oggi, in tutta l'isola, sono rimasti pochissimi italiani, tutti nell'omonimo capoluogo."}
{"id": "28527", "revid": "729019", "url": "https://it.wikipedia.org/wiki?curid=28527", "title": "Lagosta (isola)", "text": "L\u00e0gosta (in croato Lastovo) \u00e8 un'isola della Dalmazia meridionale nel mare Adriatico, in Croazia. Amministrativamente appartiene al comune omonimo nel comitato raguseo-narentano. L'isola, non lontana dalle Tremiti, \u00e8 sede di un famoso faro costruito nel 1839. Il governo croato ha fatto dell'isola, assieme a Cazza e agli scogli adiacenti, un parco naturale. Capoluogo dell'isola \u00e8 il centro omonimo, situato sulla costa a nord-est.\nGeografia.\nL'isola di Lagosta d\u00e0 il nome all'omonimo arcipelago delle isole dalmatine meridionali (\"Ju\u017enodalmatinski\"). Situata a 13\u00a0km da Curzola, da cui \u00e8 separata dal canale di Lagosta (\"Lastovski kanal\"), l'isola \u00e8 una delle pi\u00f9 remote ed inabitate dell'Adriatico. Assieme a Curzola e Meleda fa parte delle isole Curzolane. Le dimensioni dell'isola sono approssimativamente di 9,8\u00a0km di larghezza e 5,8 di lunghezza. Ha una superficie di 40,82\u00a0km\u00b2 e uno sviluppo costiero di 48,969\u00a0km; i picchi pi\u00f9 alti (a sud-ovest) sono il monte San Giorgio (\"Hum\") e il monte Pessevo o Plessevo (\"Ple\u0161evo\") che misurano 417\u00a0m.\nIl lato sud-orientale dell'isola \u00e8 compreso tra le punte Noriga (\"rt Novi Hum\") e punta Struga (\"rt Struga\"), dove si trova il faro. Punta Scrigeva o Scriseva (\"rt Skri\u017eeva\"), che chiude a sud Porto Rosso (\"Skrivena luka\"), e punta Svegliagamora o Svegliegamora (\"rt Veljeg mora\") sono i punti pi\u00f9 meridionali dell'isola; sulla costa occidentale il promontorio San Pietro che termina in due punte: Buschirat o Baske Stiene detta anche punta San Pietro Sud (\"Ba\u0161ki rt\") e Zaglav o San Pietro Nord (\"rt Cuf\") chiude a sud la grande insenatura di Porto Lago Grande (\"luka Velji Lago\") situata tra l'isola di San Giorgio e Lagosta. Sempre fra le due isole, rivolta a nord, l'insenatura di Porto Lago Piccolo (\"luka Mali lago\") \u00e8 chiusa ad est da punta Pricodiscia o Priekodiste (\"rt \u017drvanj\"). Altre due insenature del lato nord sono: valle Crucizza (\"uvala Kru\u010dica\") e Porto Chiave (\"Zaklopatica\").\nL'arcipelago di Lagosta comprende 46 piccole isole circostanti, incluse le isole pi\u00f9 grandi di Cazza (\"Susac\"), San Giorgio o Prespa (\"Pre\u017eba\"), Marchiara (\"Mr\u010dara\") e un gruppo di isole chiamate scogli Lagostini (\"Lastovnjaci\") sul lato orientale. San Giorgio \u00e8 collegata con l'isola principale da un ponte al villaggio di Passador (\"Pasadur\"). Altri piccoli insediamenti sono: San Pietro (\"Ubli\"), Porto Magazzini o Lucizza (\"Lu\u010dica\"), Porto Chiave (\"Zaklopatica\") e Porto Rosso (\"Skrivena Luka\"). L'isola ha una servizio di traghetti e battelli giornalieri che collegano le isole a Spalato e fanno scalo a Curzola e Lesina.\nStoria.\nIl capoluogo dell'isola di Lagosta (latino: \"Augusta Insula\", greco: \"Ladestanos\", illirico: \"Ladest\", croato: \"Lastovo\") che prende il nome dall'isola stessa, \u00e8 una citt\u00e0 della regione raguseo-narentana in Croazia di circa 500 abitanti. La citt\u00e0 consta di 46 isole con una popolazione complessiva di circa 836 abitanti, dei quali il 93% di etnia croata. L'area raggiunge l'estensione di 56\u00a0km\u00b2 circa. Lagosta (\"Lastovo\") \u00e8 il capoluogo dell'omonima isola.\nLagosta, come il resto dell'antica provincia romana della Dalmatia, fu colonizzata dagli Illiri, che conquistarono e colonizzarono l'intera area riprendendo il controllo dopo l'invasione degli Avari e le emigrazioni delle trib\u00f9 slave nel VII secolo d.C. Le trib\u00f9 slave fortificarono la maggior parte delle coste isolane e dell'intero arcipelago. Intorno all'anno mille per\u00f2 la Serenissima Repubblica di Venezia attacc\u00f2 e distrusse l'abitato a causa dei frequenti atti di pirateria cui gli abitanti si davano spesso in tutte le coste dell'Adriatico orientale. L'Assedio di Lagosta si concluse con la completa distruzione della citt\u00e0 dell'isola. Nel XIII secolo Lagosta si un\u00ec alla Repubblica di Ragusa, con cui rimase per circa quattro secoli, fino alla conquista francese della repubblica ad opera di Napoleone Bonaparte.\nDopo la parentesi napoleonica fu annessa all'Impero austriaco che govern\u00f2 l'isola fino al 1918, quando entr\u00f2 a fare parte dei possessi italiani della nuova provincia di Zara del Regno d'Italia, insieme alla vicina isola di Cazza e all'arcipelago di Pelagosa. Lagosta aveva una minoranza di lingua italiana che, a seguito del trasferimento nell'isola di molti dalmati italiani profughi dalla recentemente costituita Iugoslavia, raggiunse quasi il 40% del totale della popolazione dell'isola nel 1940. Durante la seconda guerra mondiale, nella primavera del 1941 Lagosta fu inserita nella provincia italiana di Spalato del Governatorato della Dalmazia. Il 10 settembre 1943 fu occupata dai tedeschi e successivamente dai partigiani titini.\nDopo la seconda guerra mondiale, con il trattato di pace del 1947 pass\u00f2 alla Federazione Jugoslava. Dal 1976 al 1992 le acque dell'isola sono state chiuse dalla Marina militare jugoslava per ragioni strategiche. Dopo la guerra civile del 1991 l'isola, come tutta la Dalmazia croata, entr\u00f2 a far parte della Repubblica di Croazia.\nL'isola \u00e8 famosa per l'architettura delle sue chiese del XV-XVI secolo. Sull'isola vi sono numerose chiese, dalle pi\u00f9 grandi alle pi\u00f9 piccole, che vanno a testimoniare il profondo legame dell'isola con la tradizione cattolico-romana e con la cultura della Repubblica ragusea.\nClima.\nLagosta possiede tutte le caratteristiche base del clima mediterraneo, dominato dal clima mite, inverni umidi e freddi, ed estati alcune volte umide e piovose. L'isola riceve circa 2700 ore di sole all'anno e si colloca come una delle pi\u00f9 assolate ed ospitali isole per i turisti nell'intero Adriatico Orientale. Questo fa s\u00ec che la temperatura dell'acqua raggiunga i 27\u00a0\u00b0C in estate. Le precipitazioni annuali sono all'incirca di 650\u00a0mm.\nSociet\u00e0.\nDemografia e popolazione.\nSecondo il censimento del 2011, la municipalit\u00e0 di Lagosta aveva una popolazione di 792 abitanti di cui la maggior parte nel capoluogo omonimo. I 792 lagostini sono divisi in 291 case e villette con una densit\u00e0 di 2,7 persone per abitazione, registrando un dato leggermente pi\u00f9 basso della media nazionale croata (3,0 persone per abitazione). L'et\u00e0 media degli abitanti di Lagosta si aggira intorno ai 40 anni risultando pi\u00f9 alta della media nazionale croata (39 anni di media). Circa il 91% degli abitanti di Lagosta \u00e8 di fede cristiana ed il 93% di nazionalit\u00e0 croata. Il livello pi\u00f9 alto di educazione sull'isola per il 44% della popolazione \u00e8 la scuola media superiore; per il 13% l'universit\u00e0.\nLa presenza autoctona di italiani.\nA Lagosta esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a Lagosta \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nLa popolazione dell'isola, oggi quasi del tutto croata, fino agli anni \"quaranta\" aveva una notevole percentuale di italiani. Fino agli anni \"venti\" i dalmati italiani erano intorno al 7% (famiglie Martelletti, Sangaletti ecc.) degli abitanti. Alcune famiglie emigrarono poi da Lissa, Curzola e Lesina dopo la loro cessione al Regno di Jugoslavia in seguito al trattato di Rapallo: il censimento italiano del 1921 annoverava 208 italiani su 1558 abitanti, cio\u00e8 circa il 15%.\nMa \u00e8 con il censimento riservato del 1939 (basato sui totali del \u201836) che si nota maggiormente l'ondata immigratoria: la popolazione infatti \u00e8 cresciuta in tal misura da non potersi addebitare al semplice saldo naturale. Crescono entrambe le componenti ma soprattutto quella italofona che sale a 933 anime (38%), mentre i croatofoni si assestano sui 1525 (62%), per un totale di 2458 isolani.\nDopo la seconda guerra mondiale quasi tutti gli italiani furono costretti all'esilio, a seguito dell'annessione dell'isola alla Jugoslavia comunista di Tito. Vi fu inoltre una grave crisi economica, dovuta anche alla militarizzazione e seclusione dell'isola, per cui la popolazione di Lagosta da quasi 3000 abitanti nel 1942 croll\u00f2 agli attuali 835 come risult\u00f2 dal censimento croato del 2001. Nel censimento 2011 una piccola minoranza risult\u00f2 di madrelingua italiana, lo 0,63 della popolazione.\nEconomia.\nCome molte delle isole del Mediterraneo l'economia di Lagosta \u00e8 incentrata sul turismo e sull'agricoltura. Il rapporto sull'agricoltura del 2003 indica che la municipalit\u00e0 di Lagosta ha 25 ettari di terra riservati all'agricoltura. In questi 25 ettari vi sono numerose di vigne e 9000 circa olivi. A seguito dell'isolamento imposto agli stranieri a causa delle attivit\u00e0 dell'esercito jugoslavo durante la guerra civile del 1991-1995 e del conseguente isolamento dalla civilt\u00e0, l'isola costituisce ora per i turisti una grande meta per viaggi e gite proprio a causa di questa suo \"isolamento forzato\". Nonostante ci\u00f2 gruppi ed aziende turistiche hanno riportato il turismo sull'isola e chiedono a gran voce lo \"status\" di parco naturale per l'isola.\nCultura.\nLa chiesa di San Cosimo e Damiano \u00e8 la principale struttura religiosa dell'isola, costruita in epoca veneziana su di un'anteriore basilica cristiana del V secolo d.C. Contiene opere del pittore rinascimentale Giovanni Lanfranco.\nIl pi\u00f9 importante evento sull'isola \u00e8 un carnevale che gli abitanti chiamano \"pokland\". Tutti gli abitanti dell'isola partecipano indossando costumi folcloristici. Le origini del carnevale di Lagosta risiedono negli eventi storici che hanno coinvolto l'isola.\nLa leggenda vuole che dei pirati catalani attaccarono nel passato la vicina isola di Curzola e mandarono un messaggero turco ai lagostini intimandogli la resa pena seguire la sorte dell'isola di Curzola. Gli abitanti di Lagosta non si lasciarono spaventare ed anzi si armarono passando al contrattacco. Le donne e i bambini pregarono alla chiesa di San Giorgio per ricevere un miracolo, e incredibilmente furono ascoltate: una tempesta distrusse la flotta pirata e gli abitanti di Lagosta catturarono il messaggero. Lo sfortunato bucaniere fu graziato dalla decapitazione e fu messo a cavallo di un mulo con le spalle rivolte al villaggio, per poi essere successivamente condannato al rogo (da cui il vocabolo -in dialetto dalmato-veneto locale- \"foclan\" o foco, origine del termine \"pokland\").\nQuesto evento \u00e8 celebrato attraverso il Pokland ogni anno per la durata di tre giorni. La festa si svolge a met\u00e0 febbraio e dall'estate del 2006 \u00e8 diventata una grande attrazione per i turisti. I lagostini aspettano con ansia questo evento e coloro che sono emigrati fuori dall'isola giungono apposta ogni anno per celebrare assieme la ricorrenza e per rincontrare i parenti.\n\u00c8 originario di Lagosta l'editore e tipografo Bonino de Boninis (1454-1528).\nLingua.\nGli abitanti attualmente parlano il dialetto croato ciacavo, mantenendo comunque un accento del tutto particolare e influenzato nel corso dei secoli dalla Repubblica di Ragusa e dal passato legato alla Repubblica di Venezia ed all'Italia.\nIl primo abitante di Lagosta \u00e8 registrato nel XIII secolo negli archivi ragusei e nello statuto di Lagosta, scritto in italiano e latino. Fin dall'antichit\u00e0 l'unica religione dell'isola fu il cattolicesimo romano.\nLa popolazione italiana presente fino al 1945 - ed emigrata a seguito del clima estremamente ostile venutosi a creare per gli italiani in Jugoslavia dopo la guerra - parlava il dialetto veneto di Ragusa. Numerose famiglie di dialetto veneziano si trasferirono nell'isola dopo la prima guerra mondiale da Lissa, Tra\u00f9, Curzola e Lesina."}
{"id": "28528", "revid": "9", "url": "https://it.wikipedia.org/wiki?curid=28528", "title": "Dugi Otok", "text": ""}
{"id": "28529", "revid": "729019", "url": "https://it.wikipedia.org/wiki?curid=28529", "title": "Meleda (isola)", "text": "Meleda (croato \"Mljet\", latino \"Melita\") \u00e8 un'isola della Dalmazia meridionale, situata a sud della penisola di Sabbioncello (\"Pelje\u0161ac\"). Con Curzola e l'arcipelago di Lagosta fa parte delle isole Curzolane. Amministrativamente appartiene alla regione raguseo-narentana. \u00c8 interamente amministrata dal comune di Meleda (\"Mljet\").\nL'isola \u00e8 quasi interamente ricoperta di boschi e la parte nord-ovest \u00e8 protetta in quanto parco naturale nazionale, creato il 12 novembre 1960. All'interno dell'area del parco, si trovano due laghi di acqua salata, collegati tra loro da uno stretto canale dove il flusso e riflusso delle maree crea dei singolari giochi di corrente; sul fondale del lago Piccolo (\"Malo jezero\") si trova una delle maggiori concentrazioni conosciute di \"Pinna nobilis\". Nel lago Grande (\"Veliko jezero\") si trova un'isola interamente occupata dal monastero di Santa Maria di Meleda.\nGeografia.\nMeleda \u00e8 separata dalla penisola di Sabbioncello dal canale di Meleda (\"Mljetski kanal\"), si trova a est di Lagosta e a nord-ovest della citt\u00e0 di Ragusa (\"Dubrovnik\"). Ha una superficie di 98,015\u00a0km\u00b2, lo sviluppo costiero \u00e8 di 135,185\u00a0km, l'elevazione massima \u00e8 quella del monte Castel Grande (\"Veli Gradac\"), 514\u00a0m s.l.m., segue il monte Castelletto (\"Mali Gradac\") con i suoi 488\u00a0m. L'isola ha una forma molto allungata, in direzione nord-ovest/sud-est, con una lunghezza di circa 37\u00a0km da punta Calva (\"Goli rat\") a punta Grongo (Gruj rat), e una larghezza media di 2\u00a0km. La struttura rocciosa \u00e8 di origine interamente calcarea, con la costa occidentale generalmente pi\u00f9 scoscesa e inaccessibile che non la parte orientale. Le uniche spiagge sabbiose si trovano nei dintorni di Sabbionara (\"Saplunara\"), all'estremit\u00e0 meridionale dell'isola. Le coste sono frastagliate con molte baie, promontori, isolette e scogli adiacenti. Solo poche baie offrono riparo per le imbarcazioni e un accesso relativamente facile al mare e sono (da ovest a est): Porto Palazzo (\"luka Pola\u010de\"), Porto Mezzo Meleda, Mezza Meleda o porto di Suvra (\"Luka Sobra\"), Porto Chiave (\"Pro\u017eurska Luka\") e Porto Camera (\"Luka Okuklje\"). Sul lato ovest si trova la baia di Porto Palma (\"Luka Pomena\"), e su quello sud-ovest: Porto Ingannatore (\"Gonoturska Luka\"), compreso tra punta Lenga (\"rt Lenga\") e punta Panetto (\"rt Hljeb\"), dal quale, attraverso lo stretto canale Passo delle Saline (\"kanal Soline\"), si entra nel lago Grande. All'estremit\u00e0 orientale il Porto di Sabbionara o Sablonava (\"uvala Saplunara\") offre riparo dallo scirocco.\nMezzo Meleda, al centro dell'isola sulla costa orientale, \u00e8 il porto principale, dove approdano i traghetti in grado di trasportare i veicoli. Dal punto di vista turistico, l'approdo pi\u00f9 importante \u00e8 Porto Palazzo, all'estremit\u00e0 settentrionale, al margine dell'area del parco nazionale, dove per\u00f2 \u00e8 possibile solo il traffico dei passeggeri. L'isola ha un unico albergo situato a Porto Palma, all'interno del parco nazionale, ma sono numerosissime le famiglie che affittano camere e alloggi durante il periodo estivo. Per il turismo da diporto, l'isola fornisce diversi ripari e approdi organizzati. Lungo la costa meridionale, a sud di Babinopoglie, si trova la grotta di Ulisse, dove molti anni fa era stata notata la foca monaca, che per\u00f2 ha abbandonato la localit\u00e0 gi\u00e0 da tempo. La grotta \u00e8 di accesso esclusivo per via d'acqua, con partenza da Ropa.\nIsole adiacenti.\nCosta nord-ovest:\nPorto di Mezzo Meleda:\nPorto Chiave:\nPunta Cima di Meleda (\"rt Vratni\u010dki\"):\nCosta meridionale:\nPorto Ingannatore:\nStoria.\nNominata come Meliti nel periplo di Scilace (IV secolo a.C.), divenne dominio romano nel 167 a.C. e chiamata Melite o Melita. I nomi Meleta, Malta, Melitensis e infine Meleda risalgono al Medioevo.\nIl monumento di maggior interesse a M\u00e8leda risale all'et\u00e0 romana: in localit\u00e0 Porto Palazzo (\"Pola\u010de\" ) sono presenti i resti del cosiddetto \"palatiolum\", una villa romana del III-IV secolo. Nei dintorni sono state anche rinvenute le tracce di due chiese paleocristiane, distrutte definitivamente nel medioevo a seguito di una distruzione del borgo.\nUna interpretazione di alcuni passi biblici vuole che qui sia naufragato anche l'apostolo Paolo. Infatti negli \"Atti\" si parla di un naufragio del Santo nel mar Adriatico, finito poi con uno sbarco a Melita, solitamente tradotto come Malta, il cui nome per\u00f2 \u00e8 identico a quello della antica M\u00e8leda.\nI Benedettini di Pulsano, provenienti dal monte Gargano in Puglia sbarcarono nel 1511 nella valle San Michele (\"uvala Sutmiholjska\") e divennero i signori feudali; nel 1187-1198, il principe serbo Desa, del casato dei Vojislavljevi\u010d costru\u00ec per loro la chiesa e il monastero di Santa Maria di Meleda, che ancora oggi sono perfettamente conservati e occupano l'isoletta al centro dal Lago Grande (\"Veliko jezero\").\nTrasporti.\nL'isola non \u00e8 dotata di un aeroporto, ma i collegamenti avvengono attraverso l'aeroporto internazionale di Ragusa. Esistono linee di collegamento marittime con il porto di Stagno nella penisola di Sabbioncello e con Ragusa gestite dalla Jadrolinija. Il trasporto auto \u00e8 possibile fino al porto di Suvra, mentre il trasporto passeggeri si effettua anche dall'approdo di Pola\u010de, nella parte settentrionale all'interno del Parco nazionale.\nL'isola \u00e8 attraversata da nord a sud da una strada asfaltata a due corsie, lungo la quale \u00e8 disponibile anche un servizio di autobus che la percorre interamente (con partenza e arrivo a Suvra) una volta al mattino presto e una volta in serata. Il servizio di taxi \u00e8 disponibile, ma va prenotato telefonicamente e non sempre \u00e8 disponibile immediatamente."}
{"id": "28530", "revid": "785863", "url": "https://it.wikipedia.org/wiki?curid=28530", "title": "Newton Pitagorico", "text": ""}
{"id": "28531", "revid": "62748", "url": "https://it.wikipedia.org/wiki?curid=28531", "title": "Ann Radcliffe", "text": "Biografia.\nDella vita della Radcliffe sono noti pochissimi fatti, specialmente a causa della sua vita appartata, lontano dagli ambienti alla moda e dalle feste cittadine, tanto che nel 1823, anno della sua morte, \"The Edinburgh Review\" scrisse: \u00abNon appariva mai in pubblico, n\u00e9 si mescolava nella societ\u00e0, ma si teneva defilata, come il soave usignolo che canta le sue note solitarie, celato e non visto\u00bb. La poetessa Christina Rossetti tent\u00f2 nell'Ottocento di scriverne una biografia ma vi rinunci\u00f2 per mancanza di materiale.\nNacque a Holborn (Londra), unica figlia del merciaio William Ward e sua moglie Ann Oates. Nel 1772 la famiglia si spost\u00f2 a Bath e la Radcliffe ricevette una buona educazione e si dimostr\u00f2 molto propensa alla lettura. Si spos\u00f2 a 23 anni nel 1787 con William Radcliffe, un giornalista dell\"English Chronicle\".\nInizi\u00f2 a scrivere racconti per divertimento e dietro incoraggiamento del marito. Il matrimonio, dal quale non nacquero figli, si rivel\u00f2 comunque felice e la coppia intraprese numerosi viaggi finanziati in parte con gli introiti derivanti dalle pubblicazioni di Ann: i due visitarono il Lake District, il Reno e l'Inghilterra meridionale.\nNel 1789 fu pubblicata anonima a Londra l'opera prima della scrittrice,\"The Castles of Athlin and Dunbayne\", in cui \u00e8 gi\u00e0 presente l'atmosfera che sar\u00e0 alla base della maggior parte dei suoi romanzi, in particolare la tendenza a coinvolgere innocenti e giovani eroine nelle vicende descritte, che solitamente si svolgono in tenebrosi castelli governati da nobili dal passato misterioso.\nLe sue opere divennero estremamente popolari, specialmente tra le giovani lettrici che cercavano nei suoi libri qualcosa di pi\u00f9 eccitante del ricamo. Tra le sue opere pi\u00f9 conosciute ricordiamo \"Romanzo siciliano\" (1790), \"Il romanzo della foresta\" (1791), \"I misteri di Udolpho\" (1794) e \"L'Italiano\" (1797).\nIl successo de \"Il romanzo della foresta\" consacr\u00f2 la Radcliffe come l'esponente pi\u00f9 significativa del romanzo storico in chiave gotica. I suoi romanzi successivi furono accolti con grande entusiasmo e produssero un nutrito gruppo di imitatori. Alcuni grandi scrittori, inoltre, presero spunto dall'atmosfera in essi presente per ricrearla nei loro lavori. \u00c8 il caso di Jane Austen, estimatrice del filone gotico e delle opere della Radcliffe, in \"L'abbazia di Northanger\", nel quale ritroviamo una parodia de \"I misteri di Udolpho\", ma non per disprezzarla quanto per ricordare l'importanza delle prime autrici di romanzi femminili di fine Settecento.\nVerso gli ultimi anni della sua vita circolarono voci secondo le quali dapprima soffriva di depressione e poi era stata rinchiusa in un manicomio per infermit\u00e0 mentale, ma il marito e il dottore che la visit\u00f2 negli ultimi giorni di vita negarono queste congetture. Ann Radcliffe mor\u00ec il 7 febbraio 1823 a causa di problemi respiratori, probabilmente dovuti a una polmonite e acuiti dall'asma di cui soffriva da diversi anni. Fu sepolta in una chiesa di Bayswater (Londra).\nI misteri di Udolpho.\n\"I misteri di Udolpho\", forse il miglior romanzo della Radcliffe, fu pubblicato per la prima volta nel 1794 dalla casa editrice G.G. &amp; J. Robinson di Londra in quattro volumi. Il romanzo \u00e8 ambientato nel 1584 e narra la storia di Emily St. Aubert, un'orfana che \u00e8 costretta a vivere con la zia Madame Cheron. La zia si sposa presto con l'italiano Montoni, che porta la moglie ed Emily nel castello di Udolpho sugli Appennini, separando Emily dal suo innamorato Valancourt. Montoni rinchiude la zia nel castello per costringerla a firmare una carta in cui cede le sue propriet\u00e0. Dopo una serie di eventi terribili, Emily riesce a fuggire dal castello, a prendere il controllo delle sue propriet\u00e0 e a ritrovare Valancourt, con cui si sposa.\nLa grande importanza del romanzo sta nella capacit\u00e0 dell'autrice di mantenere coerente la trama e di fornire una spiegazione razionale per ogni straordinario avvenimento che accade nel castello. Oltre che da Jane Austen, che ne fa una parodia, il romanzo \u00e8 stato ripreso anche da Walter Scott.\nIl romanzo della foresta.\nScritto prima de I misteri di Udolpho, pubblicato anonimo nel 1791 (soltanto nell'edizione dell'anno seguente l'autrice fece comparire il suo nome), il romanzo si apre con una carrozza lanciata a gran velocit\u00e0 nella notte, che termina la sua corsa tra le rovine di un'antica abbazia, dove un gruppo di fuggitivi trova infine riparo. Pierre e Constance de La Motte, due nobili decaduti, stanno cercando di sottrarsi alla legge e ai creditori che li perseguitano. Essi portano con s\u00e9 la giovane Adeline, che lungo la strada \u00e8 stata consegnata loro da un manipolo di banditi. Ma il rifugio che hanno trovato sembra non essere pi\u00f9 sicuro quando il padrone di quella zona boscosa, il sinistro marchese di Montalt, mette gli occhi sulla giovinetta. Fra la scoperta di misteriose reliquie del passato, incubi ossessionanti e l'eco di un delitto commesso un tempo tra le mura dell'abbazia, Adeline comincer\u00e0 a pensare che il suo protettore non sia del tutto estraneo ai piani dell'ambiguo marchese. \n\"Il romanzo della foresta\" ebbe alla sua uscita un successo clamoroso e ad esso si ispirarono in seguito molti grandi scrittori del XIX secolo: da Jane Austen a John Keats, da Mary Shelley a Honor\u00e9 de Balzac, da Edgard Allan Poe a Charles Dickens a Wilkie Collins, divenendo una fra le opere antesignane del genere gotico. "}
{"id": "28532", "revid": "2519", "url": "https://it.wikipedia.org/wiki?curid=28532", "title": "Lastovo", "text": ""}
{"id": "28534", "revid": "1982", "url": "https://it.wikipedia.org/wiki?curid=28534", "title": "Mljet", "text": ""}
{"id": "28535", "revid": "767487", "url": "https://it.wikipedia.org/wiki?curid=28535", "title": "Binaria visuale", "text": "In astronomia, una binaria visuale \u00e8 una stella binaria che \u00e8 visibile come tale ad occhio nudo o con un telescopio.\nLa maggior parte delle stelle binarie non sono visuali, perch\u00e9 troppo vicine tra loro o troppo distanti dalla Terra. In entrambi i casi le immagini delle due stelle si confondono in una sola e per rivelare la loro natura binaria occorre utilizzare altre tecniche, come per esempio la spettroscopia. Le binarie visuali sono quindi stelle relativamente vicine a noi e non troppo legate tra loro. Sono molto apprezzate dagli astrofili per la loro spettacolarit\u00e0 nella visione al telescopio.\nUn esempio di binaria visuale visibile ad occhio nudo \u00e8 Mizar, nella costellazione dell'Orsa Maggiore.\nBinarie ottiche.\nAlcune binarie visuali sono solo apparenti ossia non sono fisicamente collegate ma appaiono vicine solo per ragioni di prospettiva. In questo caso si parla di binaria ottica o doppia ottica o anche doppia prospettica.\nLa maggior parte sono per\u00f2 fisicamente collegate ed orbitano l'una attorno all'altra."}
{"id": "28537", "revid": "9", "url": "https://it.wikipedia.org/wiki?curid=28537", "title": "Trogir", "text": ""}
{"id": "28539", "revid": "1982", "url": "https://it.wikipedia.org/wiki?curid=28539", "title": "Korcula", "text": ""}
{"id": "28540", "revid": "125063186", "url": "https://it.wikipedia.org/wiki?curid=28540", "title": "Curzola (citt\u00e0)", "text": "Curzola (in croato \"Kor\u010dula\") \u00e8 la maggiore citt\u00e0 dell'isola di Curzola in Croazia e, al censimento del 2011, contava 5.634 abitanti.\nStoria.\nCurzola fu sede vescovile dal 1300 al 1828.\nFu un comune della provincia di Spalato, suddivisione amministrativa del Governatorato della Dalmazia, parte del Regno d'Italia dal 1941 al 1943.\nMonumenti e luoghi d'interesse.\nNelle vicinanze della cattedrale di San Marco evangelista, si pu\u00f2 visitare la cosiddetta casa di Marco Polo.\nSociet\u00e0.\nLa presenza autoctona di italiani.\n\u00c8 presente una piccola comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori per secoli della Repubblica di Venezia. La presenza di italiani a Curzola \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nGli italiani fino alla fine dell\"'ottocento\" costituirono pi\u00f9 della met\u00e0 della popolazione. Si concentravano nella quasi totalit\u00e0 nella cittadina di Curzola e nella vicina frazione di Petrara. I rappresentanti politici dei curzolani di lingua italiana erano i membri della famiglia dei conti Smerchinich. Nel 1867 uno Smerchinich venne eletto deputato italiano al parlamento di Vienna. \nIl numero degli italiani and\u00f2 sempre decrescendo fino ad arrivare al 1910 dove gli italofoni risultarono circa il 25% a Curzola e il 15% a Petrara. Dopo la fine della prima guerra mondiale, si accesero incidenti tra la popolazione di madrelingua croata e quella italiana. Il 4 novembre 1918, la Regia Marina italiana occup\u00f2 la citt\u00e0. Molti, all'epoca, davano per certa anche una spedizione dannunziana a Curzola, analoga alla vicenda di Fiume. Tuttavia, nel 1921, l'Italia rinunci\u00f2 all'isola e si ritir\u00f2, gettando nello sconforto la popolazione italiana locale, composta ancora da circa 900 persone.\nL\u2019annessione della citt\u00e0 con l\u2019isola al Regno di Jugoslavia, provoc\u00f2 un massiccio esodo dei curzolani italiani. Nel 1921 risultavano solo 180 italiani e nel 1923 il numero scese drasticamente ancora facendo risultare la comunit\u00e0 italiana di soli 46 persone. Al termine della seconda guerra mondiale quasi tutti i rimasti scelsero la via dell\u2019esilio verso l\u2019Italia e l\u2019estero.\nOggi, secondo il censimento ufficiale croato del 2011, \u00e8 presente una piccola comunit\u00e0 di italiani, lo 0,07% della popolazione.\nGeografia antropica.\nLocalit\u00e0.\nLa citt\u00e0 di Curzola \u00e8 suddivisa in 5 frazioni (\"naselja\") di seguito elencate. Tra parentesi il nome in lingua italiana."}
{"id": "28541", "revid": "34119", "url": "https://it.wikipedia.org/wiki?curid=28541", "title": "Vis", "text": ""}
{"id": "28543", "revid": "1305772", "url": "https://it.wikipedia.org/wiki?curid=28543", "title": "Lissa", "text": ""}
{"id": "28544", "revid": "307923", "url": "https://it.wikipedia.org/wiki?curid=28544", "title": "Hvar", "text": ""}
{"id": "28545", "revid": "78273", "url": "https://it.wikipedia.org/wiki?curid=28545", "title": "Brac", "text": ""}
{"id": "28546", "revid": "1564499", "url": "https://it.wikipedia.org/wiki?curid=28546", "title": "Lesina", "text": ""}
{"id": "28549", "revid": "78273", "url": "https://it.wikipedia.org/wiki?curid=28549", "title": "Bra\u010d", "text": ""}
{"id": "28552", "revid": "293633", "url": "https://it.wikipedia.org/wiki?curid=28552", "title": "Phishing", "text": "Il phishing \u00e8 un tipo di truffa effettuata su Internet attraverso la quale un malintenzionato cerca di ingannare la vittima convincendola a fornire informazioni personali, dati finanziari o codici di accesso, fingendosi un ente affidabile in una comunicazione digitale.\nIl termine phishing \u00e8 una variante di \"fishing\" (letteralmente \"pescare\" in lingua inglese), probabilmente influenzato da \"phreaking\" e allude all'uso di tecniche sempre pi\u00f9 sofisticate per \"pescare\" dati finanziari e password di un utente. La parola pu\u00f2 anche essere collegata al linguaggio leet, nel quale la lettera f \u00e8 comunemente sostituita con ph. La teoria popolare \u00e8 che si tratti di un portmanteau di \"password harvesting\", \u00e8 un esempio di pseudoetimologia.\nDescrizione.\nSi tratta di un'attivit\u00e0 illegale che sfrutta una tecnica di ingegneria sociale: il malintenzionato effettua un invio massivo di messaggi che imitano, nell'aspetto e nel contenuto, messaggi legittimi di fornitori di servizi; tali messaggi fraudolenti richiedono di fornire informazioni riservate come, ad esempio, il numero della carta di credito o la password per accedere ad un determinato servizio. Per la maggior parte \u00e8 una truffa perpetrata usando messaggi di posta elettronica, ma non mancano casi simili che sfruttano altri mezzi, quali i messaggi SMS.\nIl phishing \u00e8 una minaccia attuale, il rischio \u00e8 ancora maggiore nei social media come Facebook e Twitter. Degli hacker potrebbero infatti creare un clone del sito e chiedere all'utente di inserire le sue informazioni personali. Gli hacker comunemente traggono vantaggio dal fatto che questi siti vengono utilizzati a casa, al lavoro e nei luoghi pubblici per ottenere le informazioni personali o aziendali.\nSecondo un\u2019indagine realizzata nel 2019, solo il 17,93 per cento degli intervistati sarebbe in grado di identificare tutti i diversi tipi di phishing (tra cui email o sms contenenti link malevoli o siti web che replicano delle pagine legittime).\nStoria.\nUna tecnica di phishing \u00e8 stata descritta nel dettaglio in un trattato presentato nel 1987 all'International HP Users Group, Interex.\nLa prima menzione registrata del termine phishing \u00e8 sul newsgroup di Usenet \"alt.online-service.america-online\" il 2 gennaio 1996, malgrado il termine possa essere apparso precedentemente nell'edizione stampata della rivista per hacker \"2600\".\nIn accordo con Ghosh ci sono stati 445'004 attacchi nel 2012, 258'461 nel 2011 e 187'203 nel 2010, mostrando che la minaccia del phishing \u00e8 in aumento.\nPrime azioni di phishing su AOL.\nIl phishing su AOL era strettamente connesso alla comunit\u00e0 warez che scambiava software senza licenza. AOHell, rilasciato all'inizio del 1995, era un programma con lo scopo di attaccare gli utenti di AOL fingendosi un rappresentante della compagnia AOL. Nel tardo 1995 AOL applic\u00f2 misure per prevenire l'aperture di account usando carte di credito false, generate tramite algoritmo. I \"cracker\" iniziarono ad attaccare i veri utenti con lo scopo di ottenere i loro profili.\nTransizione a operazioni pi\u00f9 ampie.\nL'aver ottenuto gli account di AOL poteva aver permesso ai phishers l'utilizzo improprio delle carte di credito, ma ha soprattutto portato alla realizzazione che potessero essere attuabili attacchi verso sistemi di pagamento. Il primo attacco diretto conosciuto contro un sistema di pagamento \u00e8 stato ad E-Gold nel giugno 2001, che \u00e8 stato seguito da \"post-9/11 id check\". Entrambi vennero visti al tempo come fallimenti, ma possono essere ora visti come primi esperimenti per attacchi pi\u00f9 complessi per banche tradizionali. Nel settembre 2003 c'\u00e8 stato il primo attacco a una banca, ed \u00e8 stato riportato da The Banker in un articolo scritto da Kris Sangani intitolato \"Battle Against Identity Theft.\".\nNel 2004 il phishing era riconosciuto come una parte completamente affermata dell'economia del crimine: emersero specializzazioni su scala globale per portare a termine le operazioni, che venivano sommate per gli attacchi finali.\nNel 2011 una campagna di phishing cinese ha avuto come obbiettivi gli account Gmail di alti ufficiali di governo e dell'esercito degli Stati Uniti e del Sud Korea, come anche di attivisti cinesi. Il governo cinese ha negato ogni accusa di aver preso parte a questo attacco partito dal suo territorio, ma ci sono prove che People\u2019s Liberation Army ha assistito nello sviluppo del software di cyber-attacco.\nTecniche di phishing.\nAttacchi rilevanti di phishing.\nIl servizio di condivisione file RapidShare \u00e8 stato vittima del phishing per ottenere le credenziali di account premium, che non hanno vincoli di velocit\u00e0 e numero di download.\nGli attaccanti che hanno avuto accesso al database di TD Ameritrade contenente 6,3 milioni di indirizzi mail lanciarono successivamente un attacco phishing alle suddette mail per ottenere username e password.\nQuasi la met\u00e0 dei furti di credenziali tramite phishing nel 2006 sono stati commessi da gruppi che operavano tramite la \"Russian Business Network\" con sede a San Pietroburgo.\nNel terzo quadrimestre del 2009 il [[Anti-Phishing Working Group]] ha riportato di aver avuto segnalazioni di mail di phishing dai consumatori USA con la Cina che ospitava pi\u00f9 del 25% delle pagine incriminate.\nDal dicembre 2013 il ransomware [[CryptoLocker|Cryptolocker]] ha infettato pc. Inizialmente l'obiettivo era l'utenza business ed \u00e8 stato usato un archivio Zip allegato a una mail che sostiene di essere da parte di una lamentela di un consumatore e per passare successivamente a un pubblico pi\u00f9 vasto usando una mail riguardante un problema con un assegno. Il ransomware crittografava i file e richiedeva un riscatto per ottenere la chiave di decifrazione (in modo da poter riavere i file). Secondo [[SecureWorks|Dell SecureWorks]] pi\u00f9 dello 0.4% degli infetti ha pagato il riscatto.\nMetodologia generale di attacco\nIl processo standard delle metodologie di attacco di \"phishing\" pu\u00f2 riassumersi nelle seguenti fasi:\nTalora, l'[[Posta elettronica|e-mail]] contiene l'invito a cogliere una nuova \"opportunit\u00e0 di lavoro\" (quale operatore finanziario o \"financial manager\"), consistente nel fornire le coordinate bancarie del proprio conto online per ricevere l'accredito di somme che vanno poi ri-trasferite all'estero tramite sistemi di trasferimento di denaro (Western Union o Money Gram), trattenendo una percentuale dell'importo, che pu\u00f2 arrivare a cifre molto alte. In realt\u00e0 si tratta del denaro rubato con il \"phishing\", per il quale il titolare del conto online beneficiario, spesso in buona fede, commette il reato di [[Riciclaggio di denaro|riciclaggio di denaro sporco]]. Quest'attivit\u00e0 comporta per il \"phisher\" la perdita di una certa percentuale di quanto \u00e8 riuscito a sottrarre, ma esiste comunque un interesse a disperdere il denaro sottratto in molti [[Conto corrente|conti correnti]] e a fare ritrasferimenti in differenti Paesi, perch\u00e9 cos\u00ec diviene pi\u00f9 difficile risalire alla identit\u00e0 del criminale informatico e ricostruire compiutamente il meccanismo illecito. Peraltro, se i trasferimenti coinvolgono pi\u00f9 Paesi, i tempi per la ricostruzione dei movimenti bancari si allungano, poich\u00e9 spesso serve una [[rogatoria]] e l'apertura di un procedimento presso la [[Magistratura (diritto)|magistratura]] locale di ogni Paese interessato.\nManipolazione dei link.\nLa maggior parte dei metodi di phishing usa degli exploit tecnici per far apparire i link nelle mail come quelli autentici. Altri trucchetti diffusi sono utilizzare URL scritte male, oppure usando sottodomini ad esempio codice_1 pu\u00f2 sembrare a prima vista un sito legittimo, ma in realt\u00e0 sta puntando a un sottodominio di un altro sito. Un'altra metodologia \u00e8 registrare un dominio lavorando su lettere visivamente simili, ad esempio \"a\" ed \"e\" oppure, utilizzando lo stesso dominio, cambiano il suffisso da \".it\" a \".com\".\nUn altro metodo usato dai truffatori \u00e8 quello di inserire la @ dopo l'indirizzo reale, seguita dall'indirizzo fraudolento, camuffando il secondo con un formato differente (ad esempio: IP); in questo modo l'utente truffato viene indirizzato all'indirizzo fraudolento, essendo il testo che precede la chiocciola ignorata dal browser.\nAggiramento dei filtri.\nI phisher hanno iniziato, col tempo, a mascherare il testo inserendolo in immagini, in questo modo i filtri anti-phishing hanno pi\u00f9 difficolt\u00e0 nell'identificazione delle minacce. Questo ha portato sull'altro lato a una evoluzione dei filtri, ora capaci di trovare testo in immagini. Questi filtri usano OCR ([[riconoscimento ottico dei caratteri]])\nContraffazione di un sito web.\nQuando una vittima visita un sito di phishing l'attacco non \u00e8 terminato. Nella pagina possono essere infatti presenti comandi [[JavaScript]] per alterare la barra degli indirizzi. Pu\u00f2 essere fatto o mettendo un'immagine nella barra degli indirizzi o chiudendo la finestra e aprendone una nuova con l'indirizzo legittimo.\nUn attaccante pu\u00f2 anche usare vulnerabilit\u00e0 in un sito fidato e inserire i suoi script malevoli. Questi tipi di attacco, conosciuti come [[cross-site scripting]] sono particolarmente problematici perch\u00e9 tutto sembra legittimo, compresi i certificati di sicurezza. In realt\u00e0 tutto \u00e8 fatto ad hoc per portare a termine l'attacco, rendendolo molto difficile da individuare senza conoscenze specialistiche. Un attacco di questo tipo \u00e8 stato utilizzato nel 2006 contro [[PayPal]].\nAlcuni software, peraltro gratuiti, permettono di creare un sito web \"clone\". In pochi passaggi prelevano la struttura e le immagini in modo identico all'originale senza alcun sforzo e/o senza alcuna conoscenza informatica. Solo a quel punto l'attaccante inserir\u00e0 al proprio interno il login per catturare le credenziali di accesso, indirizzando le credenziali al suo database o pi\u00f9 semplicemente in un file di testo. Generalmente adottano due principi: accetta tutte le password, senza alcuna correttezza delle informazioni inserite o rifiuta tutte le password, proponendo cos\u00ec di recuperare la password dimenticata.\nPhishing telefonico.\nNon sempre il phishing implica l'utilizzo di un sito web o di mail. Quando il numero indicato (gestito dal phisher, di solito si tratta di un numero [[Voice over IP]]) nel messaggio viene chiamato viene chiesto all'utente il proprio PIN. Il [[Vishing]] (voice phishing) qualche volta utilizza un finto numero di chiamante, in modo da dare l'apparenza di un'organizzazione fidata.\nIn alcuni casi il phisher cerca di ottenere in maniera fraudolenta tramite [[WhatsApp]], non dati finanziari o codici pin, ma copie di documenti d'identit\u00e0 che utilizzer\u00e0 poi per successive truffe.\nPhishing tramite SMS.\nSi chiama [[SMishing]] la truffa perpetrata tramite [SMS]. Ad esempio: vengono inviati messaggi sms agli utenti, che dicono che ci siano stati dei problemi con i loro account bancari.\nPhishing tramite Codice QR.\nCon un [[Codice QR]] i criminali informatici potrebbero cercare di dirottare l'ignaro utente su un sito appositamente allestito per truffarlo.\nAnti-phishing.\nFino al 2007 l'adozione di strategie anti-phishing per proteggere i dati personali e finanziari era bassa. Ora ci sono molte tecniche per combattere il phishing, incluse leggi e tecnologie create ad hoc per la protezione. Queste tecniche includono passi che possono essere usati sia da individui che da organizzazioni.\nTelefoni, siti web e email di phishing possono essere riportati alle autorit\u00e0, come descritto [[Phishing#Monitoraggio e blocco|qua]].\nIstruzione.\nUna strategia per combattere il phishing \u00e8 istruire le persone a riconoscere gli attacchi e ad affrontarli. L'educazione pu\u00f2 essere molto efficace, specialmente se vengono enfatizzati alcuni concetti e fornito un feedback diretto.\nL'[[Anti-Phishing Working Group]], un ente di rinforzo per la sicurezza, ha suggerito che le tecniche di phishing convenzionali potrebbero diventare obsolete in futuro, con la crescente consapevolezza delle persone delle tecniche di \"social engineering\" usate dai \"phisher\". Ha inoltre predetto che il [[pharming]] e diversi usi di [[malware]] diventeranno pi\u00f9 comuni per rubare informazioni.\nTutti possono aiutare il pubblico incoraggiando pratiche sicure ed evitando quelle pericolose. Sfortunatamente anche i giocatori noti sono conosciuti per incitare gli utenti a pratiche rischiose, ad esempio richidendo ai propri utenti di rivelare le loro password a servizi di terze parti, come ad esempio la mail.\nRisposta tecnica.\nMisure di anti-phishing sono state implementate nei browser, come estensioni o barre degli utensili, e come parte delle procedure di login. Sono anche disponibili software contro il phishing.\nCertamente \u00e8 utile leggere con attenzione la mail ricevuta sia il mittente che il corpo del messaggio. L'attaccante provveder\u00e0 ad inviare un testo dove le emozioni vengono \"colpite\" e si tender\u00e0 ad essere precipitosi nel voler riparare il problema descritto. Per questo motivo la contromisura migliore \u00e8 di non dar seguito alla mail ma aprire una nuova pagina nel browser e contattare direttamente il sito dall'url di cui si \u00e8 a conoscenza o cercare direttamente dal motore di ricerca. Se per qualche motivo, erroneamente, dovessimo seguire il link riportato nella mail \u00e8 utile ricordare, come descritto nel paragrafo [[Phishing#Contraffazione di un sito web|contraffazione di un sito web]], di sbagliare volontariamente le credenziali di accesso per verificare se il sito le dovesse accettare ugualmente. Viceversa, nel caso le password corrette non dovessero essere accettate, non recuperarle immediatamente ma collegarsi al sito interessato in modo diretto o dal motore di ricerca. Nel caso aveste ceduto le vostre credenziali, cambiarle tempestivamente. Se le credenziali riguardano aspetti finanziari (ad esempio conto corrente bancario o postale) contattare immediatamente la polizia postale e sporgere formale denuncia. \nDi seguito ci sono alcuni dei principali approcci al problema.\nAiuti nell'identificare i siti legittimi.\nLa maggior parte dei siti bersaglio del punishing sono protetti da [[Transport Layer Security|SSL]] con una forte crittografia, dove l'URL del sito web \u00e8 usata come identificativo. Questo dovrebbe in teoria confermare l'autenticit\u00e0 del sito, ma nella pratica \u00e8 facile da aggirare. La vulnerabilit\u00e0 che viene sfruttata sta nella user interface (UI) del browser. Nell'url del browser viene poi indicata con dei colori la connessione utilizzata (blocco verde per certificato EV, scritta https in verde)\nBrowser che allertano l'utente quando visitano siti truffaldini.\nUn altro approccio popolare per combattere il phishing \u00e8 quello di mantenere una lista dei siti noti per phishing e controllare se l'utente li visita. Tutti i browser popolari incorporano questo tipo di protezione. Alcune implementazioni di questo approccio mandano gli URL visitati a un servizio centrale, che ha suscitato preoccupazione per la privacy. Una protezione di questo tipo pu\u00f2 essere applicata anche a livello di DNS, filtrando a monte le richieste pericolose, questo approccio pu\u00f2 essere applicato a ogni browser, ed \u00e8 simile all'uso di un file host (un file in cui si definiscono destinazioni personalizzati per domini).\nArgomentare i login con password.\nIl sito di [[Bank of America]] \u00e8 uno dei molti siti che ha adottato questo sistema, consiste nel far scegliere all'iscrizione un'immagine all'utente, e mostrare questa immagine ad ogni login successivo. In questo modo essendo l'immagine nota solo all'utente e al sito legittimo in un eventuale attacco di phishing questa sarebbe assente o sbagliata. Purtroppo per\u00f2 molti studi hanno suggerito che l'utente ignori la mancanza della sua immagine personale e immetta comunque la sua password.\nEliminazione delle mail di phishing.\nSi agisce su una delle fonti del phishing, nello specifico si cerca di eliminare le mail attraverso filtri specializzati contro la spam, diminuendo le minacce diminuiscono le possibilit\u00e0 di essere ingannati. I filtri si basano sul [[apprendimento automatico]] e l'[[elaborazione del linguaggio naturale]] per classificare le mail a rischio. La verifica dell'indirizzo mail \u00e8 un nuovo approccio.\nMonitoraggio e blocco.\nMolte compagnie offrono servizio di monitoraggio e analisi per banche e organizzazioni con lo scopo di bloccare i siti di phishing. I singoli individui possono contribuire riportando tentativi di phishing, a servizi come Google. cyscon o [[PhishTank]]. I'[[Internet Crime Complaint Center#External links|Internet Crime Complaint Center noticeboard]] raccoglie e gestisce allerte per [[ransomware (malware)|ransomware]] e phishing.\nVerifica a 2 passi delle transazioni.\nPrima di autorizzare operazioni sensibili viene mandato un messaggio telefonico con un codice di verifica da immettere oltre la password.\nLimiti della risposta tecnica.\nUn articolo di [[Forbes]] dell'agosto [[2014]] argomenta che il phishing resiste alle tecnologie anti-phising perch\u00e9 un algoritmo non pu\u00f2 sopperire in modo completo alle incompetenze umane (\"un sistema tecnologico per mediare a debolezze umane\" ) .\nCasi giudiziari e prime condanne penali.\nNel [[2007]] con sentenza del Tribunale di Milano si \u00e8 avuta, per la prima volta in Italia, la condanna di membri di una associazione transnazionale dedita alla commissione di reati di \"phishing\". Tale sentenza \u00e8 stata confermata in Cassazione nel 2011.\nNel [[2008]], con sentenza del Tribunale di Milano, si \u00e8 invece pervenuti per la prima volta in Italia alla condanna per riciclaggio di soggetti che, quali \"financial manager\", si erano prestati alla attivit\u00e0 di incasso e ritrasferimento di somme di denaro provento dei reati di \"phishing\" a danno dei correntisti italiani.\nQueste due sentenze hanno dunque indicato quali norme possono essere applicate a questo nuovo fenomeno criminale, dal momento che all'epoca in Italia il \"phishing\" non era ancora specificatamente regolamentato, a differenza di altre legislazioni - prima fra tutte quella americana - che possiedono norme penali incriminatrici \"ad hoc\".\nSolo con la modifica dell'art. 640-ter c.p. (intervenuta con legge 15 ottobre 2013, n. 119) si \u00e8 avuto un primo intervento normativo idoneo a ricomprendere anche tale particolare fattispecie di furto di identit\u00e0\nRisarcimento economico dei danni provocati.\nPer la normativa italiana, gli istituti di credito non sono tenuti a garantire i clienti da frodi informatiche. Non sono perci\u00f2 tenute al [[risarcimento]] delle somme prelevate indebitamente a causa di una violazione dell\"account\" Internet dei clienti, o della clonazione dei loro bancomat o carte di credito. Un recente provvedimento del [[Giudice dell'udienza preliminare|GUP]] di [[Milano]], del 10 ottobre [[2008]], ha stabilito che solo l'esistenza di un preciso obbligo contrattuale in capo alla banca di tenere indenne il cliente da ogni tipo di aggressione alle somme depositate potrebbe attribuire all'ente la qualifica di danneggiato dal reato.\n[[File:Phishing chart Oct 2004 to June 2005.svg|thumb|Grafico raffigurante il numero di \"phishing\" tra il 2004 e il 2005]]\nI singoli contratti per l'apertura di un conto corrente e la \"[[home banking]]\" possono prevedere che in specifici casi la banca sia tenuta a risarcire il cliente delle somme indebitamente prelevate. Spesso, l'istituto di credito \u00e8 coperto dal rischio di furto o smarrimento dei dati identificativi e delle carte. Il costo di questa [[riassicurazione]] \u00e8 ribaltato sui clienti, che talora beneficiano di clausole contrattuali a loro favore per questo tipo di coperture.\nL'istituto rifiuta generalmente il risarcimento se il cliente, oltre a perdere la carta, ha smarrito anche il [[Codice PIN|PIN]] di accesso; in modo analogo, per la \"home banking\" rifiuta di risarcire le somme se il cliente ha smarrito la \"[[password]]\" di accesso insieme al \"token\". Ci\u00f2 configura negligenza da parte del cliente e l'eventualit\u00e0 del [[dolo]] e [[truffa]] all'istituto di credito: il cliente potrebbe cedere a terzi i propri dati e la carta, i quali, d'accordo col cliente, potrebbero effettuare dei prelievi, mentre il titolare dichiara lo smarrimento o il furto.\nTuttavia la banca (o altro istituto o societ\u00e0) ha l'onere di applicare sia le misure di sicurezza minime stabilite nel DL 196/03 per tutelare i dati personali del cliente, sia di attuare tutte quelle misure idonee e preventive che, anche in base al progresso tecnico, possono ridurre al minimo i rischi. Infatti in caso di furto delle credenziali, anche se la banca accusa l'utente di esserne responsabile perch\u00e9 potrebbe aver risposto a mail di phishing, \u00e8 tenuta a dimostrare al giudice di aver attuato tutte le misure (sia quelle minime stabilite che quelle idonee e preventive che vanno valutate di caso in caso con una valutazione del rischio -obbligatoria- e un documento programmatico per la sicurezza) per ridurre al minimo i rischi.\nSe la banca non ha attuato misure che in altre banche sono comuni per la prevenzioni delle frodi informatiche, accessi abusivi etc., ad esempio, potrebbe essere tenuta a risarcire l'utente del danno. La Raccomandazione europea n. 489 del [[1997]] stabilisce che dalla data della comunicazione alla banca di aver subito una truffa (con allegazione della denuncia alla polizia), il titolare del conto non pu\u00f2 essere ritenuto responsabile dell'uso che viene fatto del suo conto da parte di terzi, per cui i soldi sottratti devono essergli restituiti.\nCome proteggersi dal Phishing.\nLa regola numero uno, che \u00e8 necessario tenere a mente quando si naviga su Internet, \u00e8 quella di fare molta attenzione ai link, e in particolare al modo in cui l'indirizzo ([[Uniform Resource Locator|URL]]) \u00e8 scritto. Specialmente quando il link ci viene presentato in un messaggio inviato via email, o da sistemi di messaggistica istantanea, anche da persone che conosciamo e di cui ci fidiamo. Questi messaggi possono essere inviati da account compromessi e piccoli errori di \"spelling\" sono spesso usati dai criminali per trarre in inganno chi li riceve.\nQualora il sito sia notoriamente sicuro e richieda l'inserimento di dati personali, oppure del numero della carta di credito, occorre sempre verificare non solo che la connessione sia sicura ([[HTTPS]]), ma anche che il sito web sia effettivamente il sito che dice di essere, controllando attentamente l'indirizzo. Secondo alcune ricerche, oggi pi\u00f9 del 70% dei siti di phishing usa connessioni sicure.\nSul web esistono diversi portali che si occupano della lotta alla disinformazione e alle truffe diffuse mediante il web, che consentono di tenersi informati sulle truffe in atto al fine di evitare di cadere nelle trappole dei truffatori.\nCome segnalare un sito truffa.\nQuando ci imbattiamo in un sito fasullo, navigando su internet, possiamo segnalarlo:\nCollegamenti esterni.\n[[Categoria:Software malevoli]]\n[[Categoria:Tecniche di attacco informatico]]\n[[Categoria:Pratiche illegali]]\n[[Categoria:Hacking]]"}
{"id": "28553", "revid": "4", "url": "https://it.wikipedia.org/wiki?curid=28553", "title": "Kornati", "text": ""}
{"id": "28554", "revid": "4", "url": "https://it.wikipedia.org/wiki?curid=28554", "title": "Arcipelago delle Isole Incoronate", "text": ""}
{"id": "28555", "revid": "729019", "url": "https://it.wikipedia.org/wiki?curid=28555", "title": "Nascita dei partiti politici russi alla fine del XIX secolo", "text": "Nell'ultimo decennio del XIX secolo lo sviluppo industriale della Russia port\u00f2 ad un significativo incremento nelle dimensioni della borghesia urbana e del proletariato, preparando lo scenario per nuove dinamiche politiche e favorendo la nascita di veri e propri partiti politici.\nEssendo le industrie o di propriet\u00e0 dello stato o in mano a capitale straniero si gener\u00f2 l'anomala situazione di una borghesia relativamente debole e di un proletariato relativamente forte. La classe lavoratrice ed i contadini furono i primi a dotarsi di partiti che li rappresentassero, mentre la nobilt\u00e0 e la ricca borghesia furono abbastanza timidi ad entrare nella politica attiva. La fine del secolo ed i primi anni del Novecento, caratterizzati dalle gravi condizioni di vita dei lavoratori, dalle alte tasse e dalla carestia, videro lo scoppio di numerosi scioperi e sollevazioni contadine. Tutto ci\u00f2 stimol\u00f2 la borghesia di varie nazionalit\u00e0 dell'impero ad ospitare lo sviluppo di differenti partiti, sia progressisti che conservatori.\nSocialisti di diverse nazionalit\u00e0 formarono i propri partiti. I Polacchi di Russia che sopportavano male la russificazione delle loro terre, sia in campo amministrativo che in campo scolastico, fondarono il \"Partito Socialista Polacco\" a Parigi nel 1892 improntato ad un forte nazionalismo. L'obiettivo di questo partito era la riunificazione di tutti i territori polacchi a quel tempo sotto il controllo della Germania e dell'Austria-Ungheria oltre che della Russia. Nel 1897 all'interno della comunit\u00e0 ebraica venne costituito il \"Bund\" (\"lega\" o \"unione\"), un'organizzazione che divenne rapidamente popolare in Ucraina, Bielorussia, Lituania e nella Polonia russa.\nIl \"Partito operaio socialdemocratico russo\" (POSDR) venne fondato nel 1898 a Minsk raccogliendo l'eredit\u00e0 dell'\"Unione di lotta per l'emancipazione della classe operaia\" del 1895 unione che proseguiva l'opera del gruppo \"L'emancipazione del lavoro\" costituito da Georgij Plechanov nel 1883. Partiti di analoga tendenza erano gi\u00e0 nati all'interno di alcune nazionalit\u00e0, come quelli Georgiani e Lettoni, che decisero di unirsi al partito russo, mentre altri, come i Finlandesi, decisero di mantenere la propria autonomia. Gli armeni, ispirandosi alle tradizioni rivoluzionarie sia russe che balcaniche, furono attivi in questo periodo sia in Russia che nell'Impero ottomano.\nI musulmani residenti in Russia furono attratti dai movimenti panislamici e panturchi che si stavano sviluppando in Egitto e nell'Impero ottomano. Dalla fusione delle idee del vecchio populismo con quelle del socialismo urbano si form\u00f2 il pi\u00f9 consistente movimento radicale russo: il Partito Socialista Rivoluzionario, che combin\u00f2 appunto le forme di propaganda del populismo con le attivit\u00e0 terroristiche dei gruppi pi\u00f9 estremisti. Lenin (Vladimir Il'i\u010d Ul'janov) fu il pi\u00f9 dotato politico russo dell'area socialista che si form\u00f2 in quegli anni.\nGiunto al marxismo dal populismo di Plechanov contribu\u00ec nell'ultimo decennio del XIX secolo a transitare molti intellettuali verso le idee di Karl Marx ed Friedrich Engels. Tra i fondatori dell\"'Unione di lotta per l'emancipazione della classe operaia\" fu esiliato in Siberia dal 1895 al 1899, dove assunse il nome di battaglia di Lenin, dal fiume siberiano Lena, egli fu un maestro nella tattica rivoluzionaria. Nel dicembre del 1900 fond\u00f2 il quotidiano \"Iskra\" (\"scintilla\"). Nel suo libro \"Che fare?\", scritto in preparazione del II congresso del Partito socialdemocratico russo, Lenin svilupp\u00f2 una profonda critica allo \"spontaneismo\" che fino a quel momento aveva caratterizzato la politica dei progressisti russi, definendo le linee guida di quello che diventer\u00e0 in seguito il Partito bolscevico ossia un'organizzazione rivoluzionaria fortemente organizzata.\nIl II congresso del POSDR, che si svolse tra Bruxelles e Londra nell'estate del 1903, vide appunto la contrapposizione tra le tesi di Lenin e quelle di Julius Martov. pi\u00f9 propenso a dare risalto allo spontaneismo del proletariato che alla rigida organizzazione rivoluzionaria proposta da Lenin. In seguito a questa discussione il partito si divise in due fazioni: quella bolscevica (\"maggioranza\") capeggiata da Lenin e quella menscevica (\"minoranza\") guidata da Martov. Le idee di Lenin sul partito rivoluzionario e sull'alleanza tra operai e contadini trovano le loro origini in P\u00ebtr Nikiti\u010d Tka\u010d\u00ebv e nel movimento \"Volont\u00e0 del Popolo\" (Narodnaja Volja) come nelle opere di Marx ed Engels.\nAlla fazione bolscevica aderirono subito giovani come Iosif Vissarionovi\u010d D\u017euga\u0161vili, detto Stalin e Nikolaj Bucharin che avranno grande importanza per la futura storia russa."}
{"id": "28556", "revid": "124216991", "url": "https://it.wikipedia.org/wiki?curid=28556", "title": "Lazarus Ledd", "text": "Lazarus Ledd (detto \"Larry\") \u00e8 un personaggio immaginario ideato da Ade Capone, la cui prima pubblicazione risale al 1992. \u00c8 il protagonista dell'omonima serie a fumetti di genere avventuroso e fantascientifico edita in Italia da Star Comics.\nStoria editoriale.\nIl personaggio esord\u00ec in un albo numerato come \"n. 0\" dal titolo \"La fine della corsa\" presentato a Lucca Comics nell'ottobre 1992. L'albo contiene una storia di 8 pagine con una trama che si colloca cronologicamente tra i numeri 2 e 3 della serie regolare e contiene materiale di presentazione del personaggio e degli autori.\nFa seguito la serie regolare, albi da 96 pagine in bianco e nero, pubblicata sempre dalla Star Comics da luglio 1993 fino a novembre 2006 per un totale di 151 numeri. Visto il successo, parallelamente, fu pubblicata anche la serie \"Extra\", albi da 128 pagine, da novembre 1994 ad agosto 2009, per un totale di 27 albi. Di norma uscivano due \"Extra\" ogni anno, uno nel periodo estivo e uno in quello invernale.\nA met\u00e0 del 2004 \u00e8 stata decisa da Ade Capone la bimestralit\u00e0 della serie cominciata poi nel marzo del 2005. Questa scelta, motivata da varie ragioni di lavorazione, non si \u00e8 rivelata un successo ma tornare indietro alla mensilit\u00e0 non era pi\u00f9 possibile. Da qui \u00e8 derivata la scelta di chiudere la serie. A novembre del 2006 \u00e8 uscito l'ultimo albo della serie regolare (il n. 151 \"L'ultima battaglia\").\nL'editore ed Ade Capone hanno per\u00f2 deciso di continuare la pubblicazione di Lazarus Ledd riprendendo la storia del personaggio con l'Extra n. 23 (\"Il Volo dell'Aquila\") nel luglio 2007. Nell'agosto del 2009 \u00e8 uscito nelle edicole l'ultimo Extra di Lazarus Ledd, il n. 27 (\"Le notti rosse\"), che conclude definitivamente la quasi ventennale collaborazione di Capone con la Star Comics.\nAd ottobre 2009, Capone presenta a Lucca Comics, l'epilogo delle vicende del suo personaggio nello Speciale Arizona Moon.\nDurante la sua vita editoriale, inoltre, Lazarus Ledd \u00e8 stato protagonista di molte storie Speciali o Fuori Serie, pubblicate in albetti per manifestazioni o fiere, all'interno di albi evento della Star Comics ed alcune pubblicate da altri editori. Addirittura una storia (team-up con Sam Fisher/Splinter Cell) \u00e8 stato pubblicato in formato elettronico con la Ubisoft.\nA maggio 2010, le IF Edizioni hanno ristampato i primi dodici albi della serie regolare oltre ad alcuni storie brevi in sei albi di grande foliazioni con copertine inedite di Alessandro Bocci, disegnatore e copertinista storico della serie.\nA Lucca Comics &amp; Games 2014, l'Editoriale Cosmo annuncia che nel 2015 pubblicher\u00e0 la storia che chiuder\u00e0 definitivamente la saga di Lazarus. L'annunciata storia finale viene poi posticipata ad ottobre 2017 con la pubblicazione dell'albo numerato come 152, riprendendo la numerazione ed utilizzando la stessa costina della serie regolare, dal titolo \"THE END\" con soggetto di Ade Capone e finale ideato da Leo Ortolani, dopo la scomparsa dell'amico e creatore del personaggio.\nUna particolarit\u00e0 della serie era l'inclusione della musica all'interno delle storie; infatti, molti titoli delle storie riprendevano quelli di canzoni o album di gruppi di artisti stranieri o nazionali, ed all'interno degli albi venivano utilizzate canzoni di tali musicisti. L'uscita della versione variant del secondo Extra fu accompagnata de una cassetta od un cd con la \"Lazarus Ledd Soundtrack\", una selezione di alcuni pezzi musicali inseriti all'interno delle avventure del personaggio ed altre scritte apposta per le il fumetto da Ade Capone e proposte in questa raccolta.\nBiografia del personaggio.\nUn tempo, con un altro volto e un altro nome (Ronald Gordon), faceva parte del Corpo Speciale COBRA (\"Cover Operation Branch for Rapid Actions\"), reparto militare governativo impegnato in missioni segrete, smantellato dopo uno scandalo per traffico di droghe.\nCon la sua nuova identit\u00e0 vive a New York, lavorando prima come tassista e successivamente come giornalista free-lance presso la redazione del quotidiano New York Bugle.\nInizialmente sotto la minaccia di rendere pubblico il suo passato di agente speciale, poi di sua spontanea volont\u00e0, aiuta una misteriosa organizzazione clandestina che lotta contro il crimine. Per conto di questa organizzazione, Lazarus torna ad essere l'uomo d'azione di un tempo, nonostante il suo desiderio di una vita normale e tranquilla. Una vita tranquilla che difficilmente avrebbe potuto ottenere, a causa anche del proprio retaggio di eroismo e di un segreto legato alla sua discendenza di sangue, custodito dall'Ordine monastico/guerriero di San Giorgio, le cui origini si perdono nei secoli bui del Medioevo. La misteriosa organizzazione di cui Larry all'inizio conosce solo l'enigmatico capo Garret (che si scoprir\u00e0 essere un ex criminale combattuto tra un cammino di redenzione e la tentazione del lato oscuro), si riveler\u00e0 essere una filiale del Nuovo Ordine di San Giorgio che tanto attraverso le nuove tecnologie, quanto attraverso antiche forme di magia bianca combatte il crimine e cerca una soluzione ad antichi misteri sulla vita del pianeta. Nell'organizzazione Lazarus conosce l'anziano Monaco Ewan, il fisico teorico e segreto mago bianco Armand Bedloe. l'ex poliziotto giapponese Akira Fudo che assumer\u00e0 un ruolo importante nell'organizzazione a seguito di grandi battaglie, e la potente guerriera Alexadra dal passato misterioso.\nLe vicende di Larry lo porteranno a incrociare quelle dell'alto ufficiale dell'esercito James Koresh, fervente patriota americano che intende formare un nuovo corpo speciale Cobra e riportare Larry nei corpi speciali e sfruttare i segreti di lazarus e dei cristalli per portare all'America nuove risorse tecnologiche.\nIl suo antenato che vive proprio in quel periodo, si chiama Alphonse De Monray. Durante la saga si verr\u00e0 a conoscenza delle vicende medievali di Alphonse De Mornay e del suo fedele alleato Lucius, vicende che poreranno i cavalieri e i loro alleati a scontrarsi con forme di stregoneria e forze misteriose che si scopriranno poi essere di origine aliena e si scoprir\u00e0 l'immenso potere di particolari cristalli che sono in grado di generare la misteriosa energia alpha.\nUn altro antenato che apparir\u00e0 nella saga sar\u00e0 il Cowboy Patrick, pistolero e bounty killer del Far West che incontrer\u00e0 nelle sue avventure uno sciamano pellerossa in grado di leggere la sua mente e percepire energie misteriose che lui chiama fili del destino.\nLazarus Ledd ha avuto due storie d'amore importanti: la prima con la giornalista Meg Ryan, naufragata per l'impossibilit\u00e0 da parte di Meg di accettare Larry come uomo d'azione costantemente impegnato in pericolose missioni; l'altra con Vivian, disegnatrice di fumetti e in segreto \"la Gatta Ladra\" (sorta di Robin Hood moderno, che ruba ai ricchi per aiutare un ricovero di senza tetto), finita in seguito alla perdita del bambino che Vivian portava in grembo a causa di uno scontro di Lazarus con un suo nemico.\nUn ruolo importante tra le comprimarie lo hanno avuto la spietata mercenaria Inanna con cui Lazarus vive un intenso rapporto di attrazione e competizione e Axis potentissima intelligenza artificiale creata dalla dottoressa Connors, che \u00e8 in grado di infiltrarsi in tutte le reti e verr\u00e0 a contatto con una particolare rete invisibile legata ai cristalli mistici creata da una razza aliena naufragata anticamente sul pianeta Terra, la stessa razza aliena a cui appartiene Arianne, un'aliena dalle sembianze umane con cui Lazarus avr\u00e0 una relazione e un particolare legame all'inizio della saga\nCrossover con altri personaggi.\nIncontri di Lazarus Ledd con altri personaggi dei fumetti, della letteratura e del mondo dei videogiochi.\nMartin Myst\u00e8re.\nIncontri con Martin Myst\u00e8re, il \"detective dell'impossibile\" della Sergio Bonelli Editore:\nAltri riferimenti alle serie della Bonelli:\nSamuel Sand.\nTutti gli incontri tra Larry e Samuel Sand, breve serie della Star Comics.\nErinni.\nTeam-up tra due diverse serie di Ade Capone, Lazarus Ledd della Star Comics ed Erinni della Ed. Liberty &amp; Bande Dessin\u00e9e\nLazzaro Sant'Andrea.\nIncontri con Lazzaro Sant'Andrea, personaggio letterario di Andrea G. Pinketts.\nLazarus Ledd \u00e8 citato da Lazzaro Sant'Andrea nel romanzo \"Fuggevole turchese\" a pagina 218-219.\nNicolas Eymerich.\nIncontro con Nicolas Eymerich, personaggio letterario di Valerio Evangelisti.\nRat-Man.\nIncontri con Rat-Man, personaggio di fumetti di Leo Ortolani.\nSplinter Cell.\nIncontro con Sam Fisher, protagonista del videogioco \"Splinter Cell\". Cross-over nel cross-over, dato che la storia a fumetti \u00e8 stata pubblicata solo in formato elettronico."}
{"id": "28558", "revid": "547034", "url": "https://it.wikipedia.org/wiki?curid=28558", "title": "Francis Marion Crawford", "text": "Biografia.\nEra figlio dello scultore statunitense Thomas Crawford e di Louisa Cutler Ward, sorella della poetessa americana Julia Ward Howe. Studi\u00f2 alla \"St Pauls school\" di Concord (New Hampshire), dal 1866 e all'Universit\u00e0 di Cambridge dal 1873, di Karlsruhe dal 1874, oltre che a Roma nel 1877 e all'Universit\u00e0 di Heidelberg nel 1876.\nNel 1879 and\u00f2 in India, dove studi\u00f2 il sanscrito e divenne editore del quotidiano \"Allahabad Indian Herald\". Al suo ritorno in America continu\u00f2 gli studi di sanscrito all'Universit\u00e0 Harvard per un anno, collabor\u00f2 con varie riviste e nel 1882 scrisse il suo primo romanzo, \"Mr Isaacs\", un brillante ritratto della vita di un inglese in India mescolato con elementi di mistero e di orientalismo romantico. Il libro ebbe un immediato successo cos\u00ec come il successivo, \"Dr Claudius\" (1883). Parlava correttamente sedici lingue. Dopo un breve soggiorno a New York e a Boston, nel 1883 torn\u00f2 in Italia, a Sant'Agnello, dove si stabil\u00ec in una villa di sua costruzione che porta il suo nome, nella quale mor\u00ec nel 1909.\nNei successivi 24 anni mantenne sempre la residenza a Sant'Agnello mentre continuava a girare per il mondo per tenere conferenze e raccogliere materiale per il suo lavoro.\nScrisse oltre quaranta romanzi e vari volumi di storia.\nNegli anni compresi fra l'Ottocento e il Novecento fu lo scrittore pi\u00f9 prolifico e conosciuto nel mondo anglosassone."}
{"id": "28563", "revid": "1528507", "url": "https://it.wikipedia.org/wiki?curid=28563", "title": "Kylion", "text": "Kylion \u00e8 un albo a fumetti della Disney Italia di genere fantascientifico, pubblicato a partire dal giugno 2004 con il marchio Buena Vista Comics dopo i successi di \"W.I.T.C.H.\" e \"Monster Allergy\". I protagonisti sono personaggi umani.\nIl titolo della serie, ideata da Francesco Artibani e Giulio De Vita, rispettivamente scrittore e disegnatore del primo numero (giugno 2004), \u00e8 anche il nome del pianeta sul quale il fumetto \u00e8 ambientata.\nStruttura dell'albo.\nOgni numero presenta un'unica lunga storia e un ricco apparato redazionale, con un calendario degli eventi principali del mese, una pagina della posta, articoli e approfondimenti sul mondo dello sport, del divertimento, dei videogiochi ed eventuali schede di approfondimento sulla storia.\nLa storia richiama in maniera abbastanza esplicita il romanzo \"Progetto coscienza\" di Frank Herbert e le opere di Isaac Asimov, nonch\u00e9 i fumetti degli X-Men. Dal punto di vista grafico il primo numero di De Vita ha anche impostato una linea grafica cui pi\u00f9 o meno si attengono tutti i disegnatori.\nTrama.\nIl 31 dicembre 2582, dalla base di \"Viking Valley\" su Marte partono 50 navette di classe \"Colony\". Gli esseri umani, infatti, per sopravvivere e salvarsi da un imminente disastro ecologico, avviano un programma di colonizzazione spaziale iniziato giusto cinque secoli prima. Da allora, grazie alle \"stazioni orbitanti terraformanti\", macchine in grado di creare una nuova atmosfera adatta alla vita umana anche negli ambienti pi\u00f9 ostili, l\"Unione Terrestre\" si \u00e8 trasferita su Marte, lasciando il pianeta Terra alla natura, che lo ha reso nuovamente abitabile.\nOra, per\u00f2, l'Unione decide di dare inizio ad una nuova era nell'esplorazione spaziale, cercando di migliorare la conoscenza del Sistema Solare e di colonizzare, quindi, i suoi pianeti. Ogni Colony ha un'unit\u00e0 centrale, un \"SBS\" (organismo \"S\"into\"B\"io\"S\"enziente), volgarmente detto \"rimembrante\" (una sorta di computer vivente, un incrocio tra la Suprema Intelligenza dei Kree e Brainiac, il nemico di Superman - vedi anche \"Terra 2\").\nA questa particolare unit\u00e0 viene assegnato un duplice compito: portare la Colony alle coordinate spaziotemporali indicate e crescere, in un arco di tempo di circa 30 anni, il suo equipaggio. Il viaggio, molto lungo, viene infatti assegnato a degli equipaggi che crescono durante il percorso di avvicinamento, per ottenere, alla fine, un gruppo di adulti pronti ad affrontare qualsiasi evenienza e con tutte le conoscenze necessarie per portare avanti la missione.\nQualcosa, per\u00f2, sulla \"Colony 6\", sembra non funzionare. L'SBS che la guida \u00e8 costretta a fare un atterraggio di fortuna su un pianeta che si riveler\u00e0 poi essere Kylion; la missione, per\u00f2, \u00e8 stata interrotta dopo appena 16 anni e perci\u00f2 l'equipaggio che si risveglia \u00e8 composto da semplici adolescenti, che pur avendo gi\u00e0 un buon bagaglio di conoscenze e dei poteri che svilupperanno nel corso della storia, si portano dietro anche i problemi legati a questa delicata et\u00e0. Il gruppo di sei ragazzi inizia, perci\u00f2, l'esplorazione del pianeta, nonostante Calliope si risvegli senza voce e Raiden continui a dare problemi, dando sfogo al suo desiderio di lotta ed alla sua continua curiosit\u00e0.\nDurante l'esplorazione scopriranno che, in realt\u00e0, il pianeta \u00e8 abitato. Giungeranno proprio nel momento in cui gli abitanti si riprendono da una sorta di \"letargo invernale\". Durante la stagione denominata del \"grande sonno\", il sole maggiore di Kylion brilla pi\u00f9 forte, emanando radiazioni dannose per gli abitanti, che quindi sono costretti a rifugiarsi sottoterra. Il gruppo arriva proprio mentre gli edifici principali della capitale del pianeta, \"Planaval\", con i suoi abitanti, ritornano in superficie. La coincidenza, per\u00f2, sar\u00e0 fatale a Zog, il custode della citt\u00e0, che per aver fatto entrare degli esseri viventi in citt\u00e0 durante il periodo del grande sonno, verr\u00e0 radiato dall\"ordine dei guardiani\", l'esercito di difesa di ogni citt\u00e0 kyloniana.\nIl gruppo, durante la sua permanenza sul pianeta, dovr\u00e0 in un primo tempo affrontare l'ostilit\u00e0 di alcuni dei membri pi\u00f9 importanti della societ\u00e0 kylioniana che vedono nella loro presenza un pericolo per il quieto vivere. E avranno ragione, perch\u00e9 i terrestri si prepareranno ad affrontare una vera e propria invasione su un pianeta sostanzialmente pacifico, costringendo i \"colonizzatori\" ad una difficile scelta.\nPersonaggi.\nL'equipaggio della Colony 6 \u00e8 composto da sei elementi:\nFauna.\nLav'iatan: sono dei grossi pesci dai colori blu, verde e porpora con delle strisce bianche pallide su tutto il corpo, si nutrono di pesci pi\u00f9 piccoli e di molluschi che trovano in superficie o in profondit\u00e0.\nRas'scim: sono delle scimmie grigie dal carattere irrequieto e dal muso a becco munito di denti affilati, esse si nutrono di frutti e occasionalmente di insetti e di piccoli animali.\nFrim'ures: si tratta di un animale di medio-piccole dimensioni dal colore bluastro che si nasconde in tronchi o in mezzo ai cespugli per tendere agguati alle sue prede. Esso, quando si spaventa, emette una specie di rantolo e alza il collare di pelle che tiene abbassato mentre caccia. Il frim'ures si nutre di tutto quello che riesce a uccidere. La sua dieta varia dagli insetti agli animali di media grandezza come i ras'scim.\nLibelotteri: sono dei piccoli insetti volanti dall'aspetto tutt'altro che bello, si nutrono del polline di qualsiasi fiore e, qualche volta si nutre del sangue di piccoli animali. Il liberottero vola emettendo una frequenza molto bassa di rumore. Cerca di mimetizzarsi quando \u00e8 spaventato, infatti ha dei piccoli organi esterni in grado di cambiare colore al suo esoscheletro.\nSharquan: si tratta di una creatura dai colori marrone rossastro che vive nei profondi pozzi di k; \u00e8 cieco, mentre l'olfatto e l'udito sono molto sviluppati. Si nutre dei piccoli animali bioluminescenti che vivono nelle gallerie dell'ambiente in cui vive e degli shriba, soprattutto dei boccioli di questo fiore poich\u00e9 i boccioli non hanno le sostanze allucinogene di cui sono dotati i fiori adulti.\nMoor'ghi: si tratta di erbivori di colore marrone viola scuro dall'aspetto di una capra, si nutrono di vegetazione bassa come l'erba o le foglie dei cespugli.\nG'wen: sono anche chiamati ali delle paludi dai nativi di kylion, sono degli uccelli che sulle ali al posto di piume hanno membrane che facilitano il volo, il \"decollo\" e l'atterraggio, i loro colori variano dal verde al viola e dal blu al rosso. Si nutrono di pesci e di insetti che vivono negli stagni delle pianure o delle paludi.\nK'morg: sono dei grossi insetti carnivori che vivono nelle paludi. I suoi colori sono diversi a seconda della specie e della classe nell'alveare. Essi si nutrono degli altri animali e degli altri insetti come i libelotteri, vivono in alveari di fango e terriccio a forma di piramide."}
{"id": "28565", "revid": "1272592", "url": "https://it.wikipedia.org/wiki?curid=28565", "title": "Scansano", "text": "Scans\u00e0no \u00e8 un comune italiano di abitanti della provincia di Grosseto in Toscana.\nIl comune \u00e8 noto per aver conferito la denominazione al Morellino di Scansano, vino rosso DOCG prodotto nella zona.\nGeografia fisica.\nTerritorio.\nIl territorio comunale si estende su una superficie superiore ai 270\u00a0km\u00b2 all'estremit\u00e0 nord-occidentale delle colline dell'Albegna e del Fiora, sconfinando in alcune localit\u00e0 lungo il versante della Valle dell'Ombrone. Confina a nord con il comune di Campagnatico, a nord-est con il comune di Roccalbegna, a sud-est con il comune di Manciano, a sud-ovest con il comune di Magliano in Toscana e a nord-ovest con il comune di Grosseto.\nIl territorio si estende prevalentemente a quote collinari medio-basse, raggiungendo le altitudini minime in prossimit\u00e0 dei corsi d'acqua a regime torrentizio. La localit\u00e0 di Baccinello, con 156 metri s.l.m., fa registrare la quota minima di altitudine tra i vari centri abitati, mentre Murci con i suoi 598 metri s.l.m. risulta l'agglomerato pi\u00f9 alto dell'intero territorio comunale. La vetta pi\u00f9 alta, tuttavia, \u00e8 di 651 metri s.l.m. e coincide con la cima dei Poggi Alti, sulla quale \u00e8 attivo il parco eolico dei Poggi Alti.\nClima.\nIn base ai dati medi disponibili per il trentennio 1951-1980 per le tre stazioni meteorologiche situate all'interno del territorio comunale e di seguito riportati nella tabella, la temperatura media annua varia dai +13,0\u00a0\u00b0C di Scansano (500 metri s.l.m.) ai +14,7\u00a0\u00b0C di Pomonte (193 metri s.l.m.), passando dai +13,7\u00a0\u00b0C di Montorgiali (345 metri s.l.m.). Le precipitazioni medie annue, pur presentando una difforme distribuzione nel territorio, risultano quasi ovunque superiori agli 800\u00a0mm, oscillando dai 849\u00a0mm di Pomonte ai 1.004 di Scansano, passando per gli 869\u00a0mm di Montorgiali: a tale riguardo, \u00e8 ovunque evidente l'influenza dei rilievi sugli accumuli pluviometrici, che comunque tendono generalmente ad aumentare proporzionalmente con l'altitudine.\nI 2216 gradi giorno che si registrano nel centro di Scansano includono l'intero territorio comunale in zona E, consentendo l'accensione degli impianti di riscaldamento nel periodo 15 ottobre-15 aprile per un massimo di 14 ore giornaliere.\nStoria.\nNel territorio di Scansano sono documentati insediamenti etruschi e romani (Ghiaccio Forte, Aia Nova, Scrina di Porco), mentre la prima notizia del centro medievale risale al 918, quando viene nominata una certa \"curtis Mustia\", identificabile con la frazione di Murci. Nel territorio scansanese sorsero nel corso del medioevo numerosi castelli di grande importanza strategica, come Montorgiali, Cotone e Montep\u00f2, mentre il castello di Scansano, attestato nel 1274, fu conteso nel XIV secolo tra i conti Aldobrandeschi e i Tolomei di Siena. Nel 1418, Scansano venne ereditato dagli Sforza, assieme all'intera contea di Santa Fiora nella quale era inglobato, a seguito del matrimonio tra Bosio Sforza e Cecilia Aldobrandeschi. Nei primi anni del XVI secolo Scansano crebbe di importanza sempre pi\u00f9, fino a diventare uno dei principali centri della Maremma, aumentando di popolazione e incrementando la propria area urbana. Nel 1615, i conti di Santa Fiora lo vendettero a Cosimo II de' Medici e nel corso del secolo successivo i territori scansanesi conobbero un ulteriore miglioramento economico. La sua importanza crebbe ancora pi\u00f9 quando, dopo il 1780, venne regolamentata l'estatatura, che elev\u00f2 Scansano a vice-capoluogo della provincia di Grosseto, con lo spostamento degli uffici pubblici in estate per il rischio della malaria. Molto attivo nel corso del Risorgimento \u2013 con il passaggio della garibaldina colonna Zambianchi \u2013 e della Resistenza nel secondo dopoguerra \u2013 con la figura di Luigi Canzanelli \u2013 Scansano \u00e8 oggi una localit\u00e0 nota in tutta Italia per la produzione del Morellino, vino DOCG della provincia di Grosseto.\nSimboli.\nLo stemma di Scansano \u00e8 costituito da uno scudo sannitico met\u00e0 colorato di verde e met\u00e0 di rosso su cui sono raffigurati, sui due colori rispettivamente, una croce argentata e un'accetta. Lo stemma ha la seguente blasonatura ufficiale: \u00abpartito: nel primo, di verde alla croce d'argento; nel secondo, di rosso all'accetta al naturale posta in palo\u00bb. La blasonatura del gonfalone \u00e8 invece la seguente: \u00abDrappo partito di verde e di rosso riccamente ornato di ricami d'argento e caricato dello stemma comunale con la iscrizione centrata in argento &lt;Comune di Scansano&gt;\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 641 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nLa Biblioteca comunale \"Aldo Busatti\" \u00e8 situata in via Diaz e fa parte del sistema bibliotecario provinciale di Grosseto. \u00c8 stata inaugurata nel giugno del 2009 e possiede un patrimonio librario di circa volumi.\nMusei.\nIl comune di Scansano dispone di due musei che insieme formano un unico polo museale all'interno dell'antico Palazzo Pretorio. Il complesso fa parte della rete provinciale \"Musei di Maremma\":\nGeografia antropica.\nAltre localit\u00e0 del territorio.\nTra le numerose borgate e localit\u00e0 rurali del territorio scansanese si ricordano: Aquilaia, Bivio Montorgiali, Casa d'Orti, Case Belardi, Cerreto Piano, Chiesa Vecchia Gi\u00f9, Cotone, Diaccialone, Fontalcarpine, Il Luogo, La Croce, Madrechiesa, Mandorlaie, Montep\u00f2, Perazzeta, Podere Lamaccione, Poggi Alti, Salaioli, San Giorgio, Saragiolo, Zolfiere.\nInfrastrutture e trasporti.\nIl territorio comunale di Scansano non possiede stazioni ferroviarie o strade di grande comunicazione nel proprio territorio comunale. Le principali vie sono le strade provinciali: la strada provinciale 159 Scansanese, che collega il centro ad ovest con Grosseto, attraversando i borghi di Pancole, Montorgiali, Preselle e Istia d'Ombrone, e ad est con Manciano, passando dalla frazione di Pomonte; la strada provinciale 160 Amiatina, che collega Scansano a nord con il Monte Amiata, passando per le frazioni di Poggioferro e Murci, e a sud con Magliano in Toscana.\nSport.\nLe principali squadre di calcio del territorio comunale sono la ASD Polisportiva Scansano, compagine militante in terza categoria, e la ASD Montorgiali, che gioca in seconda categoria."}
{"id": "28567", "revid": "580", "url": "https://it.wikipedia.org/wiki?curid=28567", "title": "Transumanesimo", "text": "Il transumanesimo (o transumanismo, a volte abbreviato con &gt;H o H+ o H-plus) \u00e8 un movimento culturale che sostiene l'uso delle scoperte scientifiche e tecnologiche per aumentare le capacit\u00e0 fisiche e cognitive e migliorare quegli aspetti della condizione umana che sono considerati indesiderabili, come la malattia e l'invecchiamento, in vista anche di una possibile trasformazione post umana.\nPanoramica sul transumanesimo.\nIl significato del termine \"transumanesimo\" fu delineato in modo sistematico da Julian Huxley nel 1957, nel testo \"In New Bottles for New Wine\", dopo averlo a sua volta mutuato dall'amico Pierre Teilhard de Chardin che aveva coniato il termine gi\u00e0 nel 1949. Nell'originaria accezione di Huxley, transumanesimo indica \u00abl'uomo che rimane umano, ma che trascende s\u00e9 stesso, realizzando le nuove potenzialit\u00e0 della sua natura umana, per la sua natura umana\u00bb, collocandolo in uno scenario di emancipazione dell'umanit\u00e0 in cui quest'ultima assume consapevolmente il compito di guidare il generale processo evolutivo.\nIl termine fu poi utilizzato negli Stati Uniti a partire dagli anni ottanta con un significato diverso, meno legato a traguardi sociali ed orientato a un maggiore individualismo, soprattutto ad opera di FM-2030 (Fereidoun M. Esfandiary) e di Natasha Vita More. Una definizione oggi spesso utilizzata \u00e8 quella proposta da Max More, il quale concepisce il transumanesimo come \u00abuna classe di filosofie che cercano di guidarci verso una condizione postumana\u00bb. \u00abIl Transumanesimo condivide molti elementi con l'umanesimo, inclusi il rispetto per la ragione e le scienze, l'impegno per il progresso ed il dare valore all'esistenza umana (o transumana) in questa vita. [\u2026] Il Transumanesimo differisce dall'umanesimo nel riconoscere ed anticipare i radicali cambiamenti e alterazioni sia nella natura, sia nelle possibilit\u00e0 delle nostre vite, che saranno il risultato del progresso nelle varie scienze e tecnologie[\u2026]\u00bb.\nSono state suggerite anche altre definizioni come quella di Anders Sandberg (\u00abIl Transumanesimo \u00e8 la filosofia che afferma che noi possiamo e dobbiamo svilupparci a livelli, fisicamente, mentalmente e socialmente superiori, utilizzando metodi razionali\u00bb) o quella di Robin Hanson (\u00abIl Transumanesimo \u00e8 l'idea secondo cui le nuove tecnologie probabilmente cambieranno il mondo nel prossimo secolo o due a tal punto che i nostri discendenti non saranno per molti aspetti 'umani'\u00bb).\nIl transumanesimo \u00e8 dunque:\nAl di l\u00e0 delle diverse definizioni, sulla scorta dell'impostazione originaria di Julian Huxley vi \u00e8 comunque un generalizzato consenso nell'individuare, quale idea centrale del transumanesimo, quella di \"evoluzione autodiretta\", vale a dire pretendere che l'intelligenza umana possa sostituire la logica naturale.\nTransumanesimo e tecnologia.\nI transumanisti sono a favore dell'utilizzo delle tecnologie emergenti, incluse molte attualmente ritenute controverse, come l'ingegneria genetica sull'uomo, la crionica e gli usi avanzati dei computer e delle comunicazioni. Ritengono che l'intelligenza artificiale un giorno superer\u00e0 quella umana, realizzando la singolarit\u00e0 tecnologica.\nSecondo alcuni la rapidit\u00e0 in crescita dello sviluppo tecnologico suggerisce progressi tecnologici radicali ed importanti per i prossimi 50 anni. Secondo i transumanisti questo sviluppo \u00e8 desiderabile e gli esseri umani possono e dovrebbero diventare \"pi\u00f9 che umani\" attraverso l'applicazione di innovazioni tecnologiche come l'ingegneria genetica, la nanotecnologia, la neurofarmacologia, le protesi artificiali, e le interfacce tra la mente e le macchine.\nIn inglese, le tecnologie di maggior rilevanza transumanista sono spesso definite come GRIN (\"Genetics, Robotics, Information technology, Nanotechnology\") o con l'espressione \"bio-info-nano-cogno\" (biologia, informatica, nanotecnologia, scienze cognitive).\nRadici umanistiche e illuministe.\nTra i precursori del transumanesimo, i transumanisti tendono ad annoverare diversi pensatori e filosofi, quali ad esempio Giovanni Pico della Mirandola, Roger Bacon, Francis Bacon, Lev Trockij e Pierre Teilhard de Chardin.\nSeguendo le tradizioni filosofiche dell'Umanesimo rinascimentale, pone gli esseri umani al \"centro\" dell'universo morale, e sostiene che non esistano forze sovrannaturali che guidino l'umanit\u00e0. Tende inoltre a preferire discussioni razionali e osservazioni empiriche dei fenomeni naturali e promuove pertanto scienza e ragione.\nSeguendo la tradizione scientifica, morale e filosofica del XIX secolo, influenzata dall'illuminismo e dal positivismo, il transumanesimo si pone come obiettivo l'utilizzo della conoscenza globale come mezzo in vista di un miglioramento individuale e civile.\nSi cerca di applicare la ragione, la scienza e la tecnologia allo scopo di ridurre la povert\u00e0, la malattia, la disabilit\u00e0, la malnutrizione e i governi oppressivi esistenti nel mondo, per far s\u00ec che la realt\u00e0 materiale della condizione umana soddisfi le promesse di equit\u00e0 e giustizia legale e politica e di automiglioramento, eliminando barriere mentali e fisiche congenite. In riferimento a questo obiettivo molti transumanisti considerano positivamente il potenziale futuro della tecnologia e di sistemi sociali innovativi per il miglioramento della qualit\u00e0 della vita.\nSecondo i transumanisti esiste un imperativo etico per gli esseri umani di lottare per il progresso e il superamento di s\u00e9 (perfettismo). L'umanit\u00e0 dovrebbe entrare in una fase post-darwiniana di esistenza, nella quale gli esseri umani dovrebbero controllare l'evoluzione e le mutazioni casuali dovrebbero essere sostituite da cambiamenti guidati dall'autodeterminazione e dalla razionalit\u00e0.\nI transumanisti si interessano dunque a tutti i vari campi della scienza, della filosofia, dell'economia e della storia naturale e sociale per comprendere e valutare le possibilit\u00e0 di superare le limitazioni biologiche.\nIl transumanesimo addotta una visione antispecista, riconoscendo il diritto al benessere per tutti gli esseri senzienti.\nSpiritualit\u00e0 transumanista.\nIl transumanesimo ha un carattere eminentemente laico e molti transumanisti si dichiarano agnostici o atei. Alcuni seguono tuttavia tradizioni filosofiche orientali, mentre altri fondono le proprie convinzioni transumaniste con le religioni tradizionali, come il Cristianesimo, il Mormonismo, il neopaganesimo europeo o l'induismo.\nLa maggior parte dei transumanisti non crede in un'anima umana trascendente, ma confida nella compatibilit\u00e0 delle menti umane con l'hardware dei computer, con l'implicazione teorica che la coscienza individuale possa, un giorno, essere trasferita o emulata su un supporto digitale; tale tecnica si chiama \"mind uploading\".\nStoria del transumanesimo.\nI primi transumanisti americani si incontrarono formalmente all'inizio degli anni 1980 alla University of California di Los Angeles, che divenne il loro centro principale. Fu qui che FM-2030 (in precedenza \"FM Esfandiary\") insegn\u00f2 l'ideologia futurista degli \"Upwingers\".\nJohn Spencer alla \"Space Tourism Society\" organizz\u00f2 molti eventi transumani legati allo spazio. Natasha Vita-More (in precedenza Nancie Clark) esib\u00ec \"Breaking Away\" all'EZTV Media, un luogo dove i transumanisti e altri futuristi potevano incontrarsi. FM, John e Natasha si incontrarono e presto iniziarono a tenere riunioni per i transumanisti di Los Angeles, che includevano gli studenti provenienti da FM-2030, spettatori delle produzioni artistiche di Natasha e la comunit\u00e0 spaziale ed astrofisica. Nel frattempo in Australia, Damien Broderick, autore di fantascienza, scrisse \"The Judas Mandala\". Nel 1982, Natasha scrisse \"Transhumanist Arts Manifesto\" (\"Manifesto delle arti transumane\") e pi\u00f9 tardi produsse lo spettacolo televisivo via cavo \"TransCentury UPdate\", che ebbe oltre 100.000 spettatori.\nNel 1986 fu pubblicato il libro di Kim Eric Drexler sulla nanotecnologia, \"Engines of Creation\" (\"Motori di creazione\"). La sede della Alcor Foundation nella California meridionale divenne un centro per pensatori futuristi. Non tutti gli attivisti che erano interessati a migliorare la condizione umana erano coinvolti nel transumanesimo: alcuni non conoscevano la parola sebbene ne seguissero i principi. Oggi, la World Transhumanist Association (recentemente nota anche con il nome \"Humanity+\"), fondata da Nick Bostrom e David Pearce, \u00e8 la pi\u00f9 grande organizzazione transumanista, ma tende a utilizzare meno il termine \"transumanista\".\nTransumanesimo in Italia.\nIn Italia esistono due capitoli distinti della World Transhumanist Association (ora nota come Humanity+), l'\"Associazione Italiana Transumanisti\" e il \"Network Transumanisti Italiani\".\nL\"'Associazione Italiana Transumanisti\" ha come presidente onorario Riccardo Campa, gi\u00e0 membro del consiglio direttivo della World Transhumanist Association, e come segretario Stefano Vaj, autore del controverso \"Biopolitica. Il nuovo paradigma\".\nIl \"Network dei Transumanisti Italiani\" \u00e8 un'unione di 11 siti web e blog accomunati dal desiderio di diffondere le idee transumaniste in Italia, tra cui \"Estropico\", che per primo, fin dal 2001, ha cominciato a proporre le tematiche transumaniste in Italia.\nInoltre, nell'alveo del transumanesimo italiano, o vicino alle sue posizioni, si collocano gli \"Accelerazionisti\", i \"Connettivisti\", i \"Galileiani\", i \"Neofuturisti\" e i \"Tecnoumanisti\". Va citata l'associazione ALTA (Associazione-Laboratorio di TransArchitettura), gruppo nato in seno al movimento.\nNel luglio 2012 l'italiano Giuseppe Vatinno \u00e8 il primo aderente al movimento Transumanista ad essere eletto ad un Parlamento nazionale, tuttavia nel 2015 viene espulso da Humanity Plus, l'associazione transumanista mondiale, e dall'Institute for Ethics and Emerging Technologies, il principale think tank transumanista a livello internazionale.\nAlle elezioni politiche italiane del 2018 viene eletto alla Camera dei deputati Niccol\u00f2 Invidia, ricercatore presso l'Institute for Economic Innovation, esperto in politiche del futuro e dell'innovazione, intelligenza artificiale e relazioni internazionali. Dichiaratamente sostenitore delle idee transumaniste, Invidia contesta il concetto di scarsit\u00e0 delle risorse, riconcettualizzandolo alla luce e in funzione del livello delle tecnologie esistenti e future, e ritiene che il progresso tecnoscientifico avr\u00e0 presto il potenziale di rivoluzionare la condizione umana, sotto il profilo sia fisico sia cognitivo. Dal luglio 2018 \u00e8 membro della delegazione italiana per l'OSCE, l'Organizzazione per la sicurezza e la cooperazione in Europa.\nTransumanesimo nella pratica.\nPer l'evoluzione personale e l'autocreazione, i transumanisti tendono a utilizzare tecnologie e tecniche che migliorino le proprie condizioni fisiche e cognitive, e si impegnano in esercizi e stili di vita specificatamente progettati per aumentare la salute ed estendere la durata della vita.\nMolti transumanisti si definiscono anche \"transumani\" ossia si sforzano attivamente di divenire postumani, cosa che affermano sia il prossimo gradino significativo dell'evoluzione della specie umana. Viene infatti previsto che specifiche innovazioni biotecnologiche e nanotecnologiche provocheranno un balzo significativo in tale direzione dopo la met\u00e0 del XXI secolo. A seconda dell'et\u00e0, comunque, alcuni transumanisti si preoccupano di non poter raccogliere i benefici di queste future tecnologie e sono dunque grandemente interessati alle pratiche che permettono di allungare la vita e, come ultima risorsa, alla sospensione crionica.\nCritiche al transumanesimo.\nLe critiche al transumanesimo possono essere divise in due categorie principali: le obiezioni sulla possibilit\u00e0 che gli obiettivi dei transumanisti possano essere raggiunti, e le obiezioni sulla desiderabilit\u00e0 dei suoi obiettivi e sui suoi principi. Talora tali critiche sono mosse anche congiuntamente.\nCritiche rispetto alle possibilit\u00e0 della scienza.\nIl genetista e scrittore di fantascienza Steve Jones afferma che l'umanit\u00e0 non avr\u00e0 mai la tecnologia che i fautori del transumanismo desiderano. Egli una volta scherz\u00f2 dicendo che le lettere del codice genetico, A, C, G e T dovrebbero essere rimpiazzate con le lettere H, Y, P ed E (che in inglese significano \"esagerazione\").\nNel suo libro \"Futurehype: The Tyranny of Prophecy\" (\"\"Esagerazione futura: la tirannia della profezia\"), il sociologo della University of Toronto Max Dublin sottolinea le molte previsioni errate nel passato al riguardo del progresso tecnologico e sostiene che le previsioni dei moderni futurologi si dimostreranno altrettanto errate. La sua critica si rivolge anche contro il fanatismo nella spinta per il progresso della causa transumanista, per il quale sostiene che esistono paralleli storici nelle ideologie religiose e marxiste.\nCritiche rispetto ai principi.\nI critici o gli avversari della visione transumanista affermano che il modo pi\u00f9 efficace per il miglioramento della societ\u00e0 consista nel miglioramento del comportamento etico, piuttosto che nello sviluppo tecnologico e si preoccupano del fatto che l'attenzione rivolta a quest'ultimo faccia dimenticare il resto. A volte la differenza \u00e8 solo nell'importanza maggiore o minore attribuibile al progresso sociale ed etico e al progresso tecnologico, mentre in altri casi le divergenze si basano su concezioni diverse della natura umana.\nUno dei pi\u00f9 interessanti critici al transumanismo \u00e8 Bill Joy, cofondatore della Sun Microsystems, che afferma nel suo articolo \"Why the future doesn't need us\" (\"Perch\u00e9 il futuro non ha bisogno di noi\") che gli esseri umani probabilmente finiranno con l'estinguersi attraverso le trasformazioni sostenute dal transumanesimo. Forse questa critica si rivolge pi\u00f9 propriamente alla singolarit\u00e0 tecnologica.\nL'astronomo britannico Martin Rees (nel libro \"Our Final Hour\", \"La nostra ultima ora\"\") sostiene che il progresso scientifico e tecnologico comporta altrettanti rischi di disastro che opportunit\u00e0 di miglioramento, e propone norme di sicurezza pi\u00f9 rigide. Anche lo storico Yuval Noah Harari supporta simili riflessioni in un'opera dedicata anche a questo tema, \"Homo Deus\".\nIl movimento ambientalista sostiene il principio di precauzione nell'applicazione industriale degli sviluppi tecnologici e addirittura la cessazione della ricerca in aree ritenute potenzialmente pericolose. Alcuni \"precauzionisti\" credono che l'intelligenza collettiva dell'umanit\u00e0 dovrebbe prima organizzarsi in modo da essere pronta a superare i pericoli prodotti da intelligenze artificiali, incarnazioni tecnologiche delle Autorit\u00e0, che non condividono la brevit\u00e0 dell'attuale vita umana. Forse il bersaglio delle critiche ambientaliste non \u00e8 il progetto transumanista di potenziamento della natura umana.\nSoprattutto in base alle iniquit\u00e0 sociali (divario digitale, miseria di massa) proiettate nella biopolitica, altri critici fanno notare la soggettivit\u00e0 di concetti come \"miglioramento\" e \"limitazione\", e osservano una pericolosa somiglianza con le vecchie ideologie eugenetiche in merito ad una \"razza superiore\", preoccupandosi di quello che il transumanesimo potrebbe significare in futuro, come ad esempio separazioni e discriminazioni di natura sociale fra i \"migliorati\" e chi non lo \u00e8 (oppure, al contrario, fra \"modificati\" e \"naturali\"), rischiando di sfociare in un contrasto fra \"superiori\" ed \"inferiori\". Alcuni critici, inclusi alcuni transumanisti, disapprovano la comparsa del cosmoteismo pierciano, del prometeismo, del transtopianismo nelle frange dell'estrema destra del movimento transumanista.\nL'economista politico conservatore Francis Fukuyama, autore di \"La Fine della Storia\", sostiene nel suo libro \"L'uomo oltre l'uomo. Le conseguenze della rivoluzione biotecnologica \" che l'obiettivo transumanista di alterare la natura umana e l'uguaglianza tra gli esseri umani rischia di minare nei fatti gli ideali della democrazia liberale.\nAltri \"bioconservatori\" come Bill McKibben, Francesco D'Agostino, Pietro Barcellona e alcuni clericalisti sostengono infine che ogni tentativo dell'individuo di alterare la propria natura (attraverso la clonazione e/o l'ingegneria genetica) \u00e8 di per s\u00e9 stesso immorale.\nI punti di attrito fra cattolicesimo e transumanesimo sono numerosi, dato che si basano su una concezione antropologica e un orizzonte escatologico differenti; in particolare i cattolici criticano la sostanziale mancanza di limiti in ambito bioetico in favore di una (pressoch\u00e9 assoluta) libert\u00e0 di scelta individuale propugnata dai transumanisti.\nAlcuni transumanisti confuterebbero tali osservazioni e critiche ambientaliste, ideologiche o bioetiche, rileggendo il transumanesimo come una filosofia contemporanea essenzialmente progressista e libertaria e nel solco storico della futurologia umanistica.\nAlcuni autori ritengono che l'umanit\u00e0 sarebbe gi\u00e0 transumana, perch\u00e9 il progresso della medicina negli ultimi secoli ha modificato in modo significativo la nostra specie. Tuttavia, non lo sarebbe in modo consapevole e quindi, per questo, non sarebbe ancora tutta transumanista.\nRappresentazioni di fantasia del transumanesimo.\nLa fantascienza ha dipinto il transumanesimo in varie forme da molti anni.\nIl sottogenere che pi\u00f9 si \u00e8 occupato di questi temi \u00e8 per\u00f2 stato il filone cyberpunk, con riferimenti ancor pi\u00f9 espliciti e settoriali nel nanopunk e nel biopunk.\nL'autore e filosofo inglese Olaf Stapledon si \u00e8 occupato molto del superamento dei limiti dell'umanit\u00e0 e in romanzi come \"Infinito\" e \"Il costruttore di stelle\" presenta numerose specie che fanno uso dell'ingegneria genetica per creare discendenze che siano superiori intellettualmente e persino moralmente. Un passo successivo \u00e8 la fusione di tutte le coscienze della specie in una mente collettiva planetaria. Un parallelo dottrinale si pu\u00f2 trovare in letteratura nell'opera del surrealista Raymond Queneau (soprattutto nel poema \"Piccola cosmogonia portatile\", che dichiara l'essere umano come creatura di passaggio) e nell'opera di Samuel Butler (soprattutto \"Erewhon\" e \"Ritorno in Erewhon\").\nRelativamente al tema della singolarit\u00e0 tecnologica, Isaac Asimov nel racconto \"L'ultima domanda\", descrive Multivac, un enorme calcolatore che si autoregola e impara dai propri errori.\nNe \"La matrice spezzata\" di Bruce Sterling, uno dei primi romanzi cyberpunk, l'umanit\u00e0 non solo ha la possibilit\u00e0 di modificare il proprio corpo sia meccanicamente, sia geneticamente, ma anche di prolungare la vita o addirittura cambiare totalmente l'aspetto.\nIl \"Ciclo della Cultura\" di Iain Banks dipinge un futuro nel quale la nostra galassia \u00e8 dominata da una civilt\u00e0 chiamata \"La Cultura\", che rappresenta secondo alcuni diversi principi transumanisti. La Cultura \u00e8 una perfetta societ\u00e0 utopica, anarchica e socialista nella quale ogni membro ha l'abilit\u00e0 di alterare il proprio corpo e la propria genetica attraverso la tecnologia. Un legame molto chiaro con il transumanesimo \u00e8 lo sviluppo di \"ghiandole medicinali\" nei corpi umani, che permettono alla gente di produrre ed utilizzare all'interno dei loro cervelli e a proprio vantaggio migliaia di combinazioni di sostanze psicoattive.\nTransumanismo, Singolarit\u00e0 e questioni attinenti alla trasformazione postumana sono rappresentati nella produzione letteraria di Charles Stross, in particolare nel romanzo \"Accelerando\", e in quella di Greg Egan (vedi \"Permutation City, La scala di Schild, Diaspora\").\nNel film d'animazione Lupin III - La pietra della saggezza il cattivo Mamoo ha conservato il suo cervello creando una serie di cloni (sia suoi, sia d'illustri personaggi del passato) verso la ricerca dell'immortalit\u00e0. \nGli \"Ouster\" del ciclo dei \"Canti di Hyperion\" di Dan Simmons sono un esempio di transumanit\u00e0, sempre al limite del postumano. Invece di rimanere attaccati alla roccia (\"clinging to rocks\") come il resto dell'umanit\u00e0 (che li odia e li teme, considerandoli dei barbari), si dirigono verso lo spazio profondo, adattando loro stessi a quell'ambiente utilizzando la nanotecnologia, ed entrando in relazione simbiotica con la loro tecnologia. Nel libro \"Ilium\", Simmons descrive una differente situazione nel lontano futuro, dove i postumani sembrano essere stati consumati dalla loro stessa tecnologia, una piccola popolazione di umani meno modificati continua a vivere sulla Terra, totalmente dipendente da una tecnologia che non comprende, e gli esseri pi\u00f9 progrediti ed \"umani\" del sistema solare sono dei robot intelligenti che vivono sulle lune di Giove.\nUn buon esempio di critica alle visioni autoritarie del transumanesimo \u00e8 invece il film \"Gattaca, la porta dell'universo\", in cui la selezione prenatale del corredo genetico perfetto dei nascituri ha dato origine alla sottoclasse dei \"non-validi\", le persone nate in modo naturale. Il protagonista Vincent sogna da sempre di diventare un astronauta e decide di entrare a Gattaca, l'organo aerospaziale responsabile delle missioni interplanetarie. Vincent \u00e8 un non-valido e non avrebbe nessuna speranza di passare il test sanguigno necessario per essere assunti ma sfida il sistema comprando illegalmente l'identit\u00e0 di un paraplegico, Jerome, geneticamente perfetto.\nLo scrittore francese Michel Houellebecq nel suo controverso libro \"Le particelle elementari \"ipotizza un futuro in cui il transumanesimo, nella forma di modificazioni genetiche in grado di garantire una sostanziale immortalit\u00e0, diventi lo strumento per eliminare i limiti e le problematiche che hanno reso il genere umano infelice e conflittuale. Nel successivo La possibilit\u00e0 di un'isola, per\u00f2, ambientato in gran parte in un futuro dove questo passo si \u00e8 realizzato, permane comunque l'insoddisfazione ed il senso di incompletezza, che spinge i nuovi umani a rischiare la propria integrit\u00e0, alla ricerca di qualcosa in grado di fornire una risposta pi\u00f9 soddisfacente alla propria condizione esistenziale, apparentemente idilliaca.\nLo scrittore Dan Brown nel suo romanzo \"Inferno\" dedica ampie note alla cultura transumanista e prospetta uno scenario a tinte fosche sulla diffusione di un agente patogeno come contromisura al sovraffollamento del pianeta.\nNel videogioco \"Half-Life 2\", i principali nemici del giocatore sono transumani creati da una razza aliena conosciuta come \"the Combine\". L'avversario umano e governatore fantoccio della Terra, il dottor Breen, dichiara che lo stato transumano \u00e8 necessario e pu\u00f2 solo essere raggiunto con un aiuto esterno (alieno).\nI videogiochi \"Halo\", \"Halo 2\" e \"Halo 3\" seguono le imprese del Master Chief, il risultato di un progetto di potenziamento ed estensione delle specifiche umane per mezzo della cibernetica e dell'alterazione genetica.\nNell'universo di Warhammer 40k le unit\u00e0 scelte dell'Imperium degli uomini, gli Space Marine, sono il frutto di combinazioni genetiche e protesi meccaniche avanzatissime compiute su esseri umani, al fine di renderli estremamente forti e resistenti.\nI videogiochi della serie \"Deus Ex\" sono incentrati sulla rappresentazione di un futuro mondo transumano. Il simbolo [h+] appare anche nei video del terzo capitolo, \"Deus Ex: Human Revolution\".\nNel videogioco \"Bioshock\", il protagonista si trova in una citt\u00e0 sottomarina in cui tutti gli abitanti si sono ricombinati con l'Adam, sostanza in grado di alterare il materiale genetico, acquisendo quindi particolari abilit\u00e0. Il protagonista dovr\u00e0 quindi ricombinarsi a sua volta per poterli fronteggiare tramite poteri come l'incenerimento, l'elettroscarica, la telecinesi e i dardi criogeni.\nNel film \"Transcendence\" viene ripreso in parte il tema del transumanesimo.\nNel videogioco \"Armored Core\" la tecnologia Human + \u00e8 parte fondamentale della trama. Nasce come una serie di esperimenti che hanno l'intento di potenziare le capacit\u00e0 fisiche e mentali di una persona, consentendo cos\u00ec di manovrare con grande abilit\u00e0 i mecha tipici della serie.\nNel videogioco \"SOMA\" il cervello delle persone pu\u00f2 essere clonato all'interno di chip corticali, che talvolta sono innestati su corpi riportati in vita, oppure in simulazioni all'interno di computer.\nNel film \"Humandroid\" del regista Neill Blomkamp, si affronta la tematica transumanista del trasferimento di coscienza in un corpo meccanico."}
{"id": "28578", "revid": "1305772", "url": "https://it.wikipedia.org/wiki?curid=28578", "title": "Lasagna", "text": ""}
{"id": "28579", "revid": "1543377", "url": "https://it.wikipedia.org/wiki?curid=28579", "title": "Will Mastin", "text": "Fu il leader del \"Will Mastin Trio\", un trio di ballerini e cantanti, i cui altri componenti erano Sammy Davis Sr. e il figlio Sammy Davis Jr..\nIn alcuni programmi Will Mastin apparve anche con il nome di Will Maston.\nWill Mastin era il capoballerino della compagnia di vaudeville cui faceva parte Sammy Davis Sr. Il piccolo Sammy Davis Jr. andava spesso in tourn\u00e9e con loro, e considerava Mastin come uno zio. Ben presto il bambino si un\u00ec a loro negli spettacoli, e i tre divennero il \"Will Mastin Trio\".\nWill Mastin mor\u00ec nel 1979, all'et\u00e0 di 100 anni. L'epitaffio sulla tomba (che si trova accanto a quelle di Sammy Davis Sr. e Sammy Davis Jr.) \u00e8 semplicemente \u00ab\"He was a vaudevillian\"\u00bb."}
{"id": "28580", "revid": "122760667", "url": "https://it.wikipedia.org/wiki?curid=28580", "title": "Mozzate", "text": "Mozzate (\"Mozzaa\" in dialetto locale, : ) \u00e8 un comune italiano di abitanti della provincia di Como in Lombardia.\nGeografia fisica.\nTerritorio.\nIl territorio del Comune \u00e8 percorso dai torrenti Bozzente e Gradeluso, che corrono rispettivamente a nord-est e a sud-ovest del paese. Affluenti del Bozzente sono alcune \"valli\" a carattere torrentizio: l'Antiga, che scorre nella Valle di Prei, il Lambarin e il Vaiadiga, che scorre nella Valle di Pirra. La presenza di questi corsi d'acqua ha segnato la storia del paese che ha subito diverse inondazioni.\nIl territorio comunale a sud-ovest (in direzione del pianalto dell'Olona) e a settentrione (in corrispondenza delle prime morene) era un tempo ricco di boschi e pinete. L'area boschiva superstite a nord di Mozzate \u00e8 ora tutelata dal Parco Regionale della Pineta di Appiano Gentile e Tradate. La frazione di Mozzate (san Martino) \u00e8 caratterizzato da campagna e molto verde nella zona al confine con Limido comasco. A nord \u00e8 visibile la catena montuosa del Monte Rosa mentre a est \u00e8 visibile Como e la catena delle prealpi comasche. Caratterizzato da un clima temperato ad estate calda. Le temperature minime sono le pi\u00f9 fresche della zona. Il \"record\" di giornata pi\u00f9 fredda \u00e8 stato registrato il 20 dicembre 2009, seguito da un abbondante nevicata.\nOrigini del nome.\nPer alcuni \"Mozz\u00e0a\" \u00e8 di tipo preromano, derivato dal celtico \"mota\", indicante \"altura\", \"collina\", da cui anche i termini in lombardo occidentale \"m\u00f2tta\" e \"mont\". Per altri \u00e8 il termine proveniente dal nome personale Mozzo diffuso nel Medioevo. La prima attestazione nella grafia \"Mozao\" appare in un documento pergamenaceo del 712, dove si legge che Liutprando, re dei Longobardi, concede al Monastero di San Pietro in Ciel d'Oro di Pavia numerosi possedimenti, tra cui appunto \"Mozao\".\nStoria.\nEt\u00e0 antica.\nIl territorio di Mozzate segu\u00ec con tutta probabilit\u00e0 le vicende della sua regione. Inserito nell'areale della cultura di Golasecca dovette avere gi\u00e0 V secolo a.C. vantaggio di una rete di traffici gravitante attorno al nuovo centro proto-urbano di \"Medhelan\", nome celtico di Milano. Gli stanziamenti degli Insubri occupavano anche il territorio di Mozzate e, a partire dal III secolo a.C., questo, sub\u00ec un processo di integrazione con la presenza romana nella Pianura Padana. Da \"Mozatum\", nome romano di Mozzate, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nCon l'arrivo del Cristianesimo nelle campagne dell'Insubria a Mozzate vengono fondate cappelle rurali che denotano patroni militari quali San Martino di Tours e lo stesso Sant'Alessandro, titolare dell'attuale parrocchia, che farebbero supporre la presenza di un manipolo di soldati.\nEt\u00e0 medioevale.\nGiulini narra che nel 1160 Mozzate accolse alcuni soldati milanesi, sfollati per via dell'incendio che consent\u00ec a Federico Barbarossa d'impadronirsi della citt\u00e0 ambrosiana. Mozzate fu parte del Contado del Seprio fino alla sua caduta nel 1287. Alcuni anni prima, nel 1262, Mozzate fu centro di un fatto d'arme, durante il quale 300 balestrieri distrussero una torre.\nNel 1346 il \"locho dea Moz\u00e0\" \u00e8 attestato tra le localit\u00e0 che, all'interno della pieve di Appiano, hanno in carico la manutenzione della cosiddetta \"\"strada da Bol\u00e0\".\"\nCon la costituzione del Ducato di Milano nel 1395, Mozzate entra a fare parte di questo stato fino all'epoca Napoleonica.\nEt\u00e0 moderna.\nLa storia del Seicento e del Settecento mozzatese \u00e8 legata alle vicende delle varie famiglie che vi esercitarono i propri diritti feudatali: dapprima i Maineri, poi i Luini, in seguito i Del Maino, quindi i De Riva, successivamente i Castiglioni, poi i Carcano e, pi\u00f9 tardi, i Cornaggia Medici, i Carena, i Litta Modigliani, i Giussani e i Rabbolinis.\nL'abitato, tutto compreso tra la sponda destra del Bozzente e la strada Varesina, si ampliava ben al di l\u00e0 del nucleo originario, fino a raggiungere dimensioni simili alle attuali. Testimonianze di un passato caratterizzato da un continuo sviluppo, sono le due chiese di Sant'Alessandro e della Vergine Addolorata, quest'ultima nella frazione di San Martino, documentate entrambe a partire dal XIV secolo.\nNel 1751 la giurisdizione del comune di Mozzate si estendeva anche ai cassinaggi di Santa Maria, San Martino, Montina, Scina, Ronco Albino e Lazaretto.\nEt\u00e0 contemporanea.\nAl tempo della Lombardia austriaca Mozzate fu dapprima spostato in Provincia di Varese (1786) e poi in quella di Milano (1791).\nIn seguito, il governo di Napoleone spost\u00f2 Mozzate dapprima di nuovo sotto Varese (Dipartimento del Verbano) e poi, nel 1802, per la prima volta sotto la competenza territoriale di Como. Nel contesto di ulteriori spostamenti, un decreto napoleonico datato 1807 sanc\u00ec l'annessione, da parte di Mozzate, del territorio dei soppressi comuni di Carbonate, Limido e Locate. Se l'aggregazione comunale fu abrogata con la Restaurazione, la compartimentazione territoriale del Regno Lombardo-Veneto sanc\u00ec una nuova inclusione di Mozzate nella provincia di Como.\nNel 1928 Mozzate fu accorpato al comune di Seprio, da cui poi si rese di nuovo autonomo nel 1953: tale unione era peraltro largamente ispirata a quella analoga gi\u00e0 avvenuta nel 1809.\nMozzate sta al primo posto per tasso di criminalit\u00e0 nella zona del comasco.\nMonumenti e luoghi d'interesse.\nArchitetture religiose.\nChiese in piazza Sant'Alessandro.\nLa chiesa parrocchiale di Mozzate \u00e8 dedicata a Sant'Alessandro Martire. A tre navate, con pianta a croce latina, non se ne conosce la data esatta di costruzione. Comunque si evince dal \u201cLiber notitiae sanctorum Mediolani\u201d di Goffredo da Bussero che esisteva nel XIII secolo. Fu ampliata nel 1568 dal parroco Perego e consacrata da San Carlo il giorno 11 settembre 1581 come prova una pergamena autografa rinvenuta nell'Ottocento durante il rifacimento dell'altare, dove era stata murata insieme con alcune reliquie di Santi. La chiesa e il suo campanile sono di buone linee architettoniche: l'altare, risalente agli anni 1842-1844, con un bassorilievo scolpito da Antonio Galli, reca la scena del martirio di Sant'Alessandro.\nPiazza Sant'Alessandro ospita anche la chiesa del Crocifisso (XVII secolo), un piccolo oratorio.\nSantuario della Beata Vergine Addolorata di San Martino.\nLa chiesa parrocchiale di Santa Maria Solaro \u00e8 un santuario dedicato alla Beata Vergine Addolorata; un tempo era dedicata alla Nativit\u00e0 di Maria SS. Risalente al XIV secolo e si trova nella frazione San Martino. Vi si conserva un quadro raffigurante il martirio di Sant'Alessandro, opera pregevole attribuita alla scuola di Gaudenzio Ferrari. Il dipinto \u00e8 attualmente ubicato in posizione sopraelevata dietro l'altare maggiore, dove si trova un passaggio che consente ai numerosi pellegrini di sostare devotamente davanti all'immagine durante la festa annuale, celebrata la seconda domenica di maggio.\nChiesa di San Bartolomeo.\nLa chiesa di San Bartolomeo fu eretta dai Maineri negli anni compresi tra il 1385 ed il 1433 ed \u00e8 ora in stile barocco. Fu consacrata il 14 luglio 1642 dal vescovo di Bobbio Francesco Maria Abbiati. La cappella, all'epoca del cardinal Federico Borromeo, successo al cugino Carlo, fu trasformata in abbazia e ne fu investito un Castiglioni. L'ultimo superiore dell'abbazia prima della dismissione della stessa fu Carlo Verri. La chiesa fu ristrutturata nel 1925, quando Maria Vittoria Cornaggia Medici di Merone, divenuta proprietaria della chiesa, commission\u00f2 un restauro che, per la facciata, si ispir\u00f2 alla chiesetta di San Martino dall'Argine. L'adiacente campanile venne invece conservato nella sua semplice struttura di stile lombardo. Sulla torre una campana.\nArchitetture militari.\nUna torre, probabilmente posta in corrispondenza dell'attuale Villa Cornaggia Medici, fu distrutta nel 1262 dalla milizia torriana\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 12% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nPalio dei Rioni.\nIl comune di Mozzate \u00e8 storicamente suddiviso nei quattro rioni Bozzente, Torre, Mornera e Solaro che, con cadenza annuale, in occasione dei festeggiamenti del Santo Patrono (prima o seconda domenica di settembre), si fronteggiano nel Palio dei Rioni di Mozzate.\nIl palio di Mozzate vide la sua inaugurazione nel 1979 e la sua interruzione nel 1987 alla sua nona edizione. Nel 2009, dopo 21 anni di assenza venne ristabilito nella forma attuale che culmina nella domenica dedicata al Santo Patrono con la sfilata dei rioni per le strade del centro di Mozzate in cui ogni rione rappresenta personaggi e vicende tipiche del tema annuale scelto.\nLe edizioni del Palio dei Rioni successive alla pausa ventennale sono state vinte da: Mornera (2009), Solaro (2010-2017), Bozzente (2018).\nEconomia.\nL'agricoltura era un tempo l'attivit\u00e0 pi\u00f9 redditizia di Mozzate, che aveva di conseguenza un assetto tipicamente rurale, caratterizzato nel centro storico dalle tipiche case a corte e da cascine nella campagna. Il rapido evolversi economico del Dopoguerra ha mutato la vecchia realt\u00e0: continuano ad operare alcune aziende agricole ma nel contempo si sono sviluppate decine di iniziative nel settore industriale ed artigianale, con l'impianto di imprese di medie o piccole dimensioni.\nInoltre \u00e8 stato quasi completamente abbattuto riconvertito il centro storico; si sono approntate aree industriali e piani di intervento in zone gi\u00e0 agricole; sono cresciute le abitazioni, anche grazie alla realizzazione degli spazi destinati all'edilizia economico-popolare."}
{"id": "28581", "revid": "217", "url": "https://it.wikipedia.org/wiki?curid=28581", "title": "Paolino Paperino", "text": ""}
{"id": "28582", "revid": "22166", "url": "https://it.wikipedia.org/wiki?curid=28582", "title": "Vangeli cristiani", "text": ""}
{"id": "28584", "revid": "287204", "url": "https://it.wikipedia.org/wiki?curid=28584", "title": "DKW", "text": "La DKW \u00e8 stata una fabbrica tedesca di automobili e motocicli fondata a Chemnitz in Sassonia nel 1916. Il fondatore fu l'ingegnere danese J\u00f8rgen Skafte Rasmussen che la costitu\u00ec per produrre automobili con motore a vapore (la sigla stava per \"Dampf-Kraft-Wagen\", cio\u00e8 \"vettura spinta dal vapore\").\nStoria.\nNascita della DKW.\nIl rapporto di Rasmussen con la propulsione a vapore risale a diversi anni prima della nascita della DKW. Infatti, gi\u00e0 alla fine del 1902 egli apr\u00ec un'attivit\u00e0 a Chemnitz assieme al socio Carl Ernst, la ditta \"Rasmussen &amp; Ernst\". Si trattava di fatto di un'attivit\u00e0 dedita alla vendita di apparecchiature e macchinari industriali di vario genere e varia natura, fra i quali vi erano anche quelli a vapore, che all'epoca costituivano ancora una grossa parte delle apparecchiature industriali utilizzate in vari ambiti. Si trattava quindi di grossi motori di tipo fisso e non ancora delle pi\u00f9 compatte unit\u00e0 a vapore che anni dopo avrebbero mosso le primissime vetture costruite da Rasmussen. Nel 1904, il nome della ditta fu ufficialmente registrato, ma nello stesso periodo vi furono le dimissioni del socio Ernst, per cui Rasmussen dovette condurre la sua attivit\u00e0 da solo. Nel 1906 egli trasfer\u00ec la sua attivit\u00e0 a Zschopau in un ex-fabbrica tessile situata a ridosso dei Monti Metalliferi, dove oltre che della vendita di apparecchiature gi\u00e0 montate, pot\u00e9 occuparsi anche della costruzione in loco di apparecchiature da rivendere. Nel 1913, le due attivit\u00e0 si scissero: a Zschopau continu\u00f2 la costruzione di apparecchiature, mentre la rivendita torn\u00f2 nuovamente a Chemnitz.\nDurante la prima guerra mondiale, la fabbrica di Zschopau produsse granate ed altri tipi di munizioni per l'esercito. Sempre durante il periodo bellico, ed in particolare tra il 1916 ed il 1917, Rasmussen incontr\u00f2 l'ex-compagno di studi Svend Aage Mathiesen, con il quale intraprese lo sviluppo e la costruzione di un'autovettura a vapore, un'operazione sempre finanziata dall'Impero Germanico. Mathiesen era infatti gi\u00e0 ferrato in materia poich\u00e9 vantava gi\u00e0 un'esperienza non indifferente nella costruzione di vetture a vapore, esperienza maturata in America. Dal punto di vista prestazionale, le prime vetture furono soddisfacenti, ma la loro affidabilit\u00e0 si rivel\u00f2 decisamente scarsa ed il consumo dell'acqua nella caldaia si rivel\u00f2 alquanto elevato. Ma nel frattempo, Rasmussen registr\u00f2 ufficialmente il marchio DKW come acronimo di \"Dampf-Kraft-Wagen\", poich\u00e9 era ancora convinto della validit\u00e0 della propulsione a vapore. Nacque cos\u00ec il marchio destinato in seguito a lasciare un segno indelebile nella storia della motorizzazione tedesca, sia automobilistica che motociclistica.\nGli inizi: la produzione motociclistica.\nMa alla fine della Guerra, tutti all'interno dell'azienda di Rasmussen (compreso Rasmussen stesso) si convinsero che la propulsione a vapore non avrebbe offerto validi sbocchi per l'applicazione su autovetture. Fu invece presa in considerazione la possibilit\u00e0 di avvalersi di motori a combustione interna, in particolare di quelli a due tempi. Un grande contributo arriv\u00f2 in tal senso dall'ingegner Hugo Ruppe, giunto alla DKW proprio nell'estate del 1918, pochi mesi prima dell'armistizio. Egli aveva gi\u00e0 una notevole esperienza nel campo dei motori a due e a quattro tempi, maturata dapprima nell'azienda del padre Berthold e poi in proprio. Grazie ad Hugo Ruppe, la DKW arriv\u00f2 a costruire il suo primo motore a due tempi, il quale, con un gioco di parole che port\u00f2 allo stesso acronimo dell'azienda, fu ribattezzato \"Das Knaben Wunsch\" (in tedesco, \"il desiderio del fanciullo\"), poich\u00e9 fu destinato ad essere applicato ad un giocattolo per bambini.\nLo stesso motore, ma con alcuni opportuni adattamenti, fu montato su una bicicletta \"Edelwei\u00df\". Questa Casa costruttrice di biciclette si convinse delle potenzialit\u00e0 commerciali della \"bicicletta motorizzata\" e ne avvi\u00f2 la commercializzazione, acquistando i motori presso la DKW. Il successo fu grande e dopo due anni si arriv\u00f2 a festeggiare il diecimillesimo motore: anche in questo caso, il piccolo motore da 118 cm\u00b3 ricevette un soprannome con acronimo DKW, forte anche dell'ottima reputazione acquisita. Il soprannome fu \"Das Kleine Wunder\" (in tedesco, \"La piccola meraviglia\"). Ma gi\u00e0 nel 1920, poco dopo l'avvio della produzione dei motori per bicicletta, Hugo Ruppe si dimise dalla DKW, sostituito da un giovane ed altrettanto valido ingegnere, Hermann Weber. Alla fine della sua produzione, nel 1923, la \"bicicletta motorizzata\" della \"Edelwei\u00df\" arriv\u00f2 a totalizzare 30\u00a0000 esemplari. Il grande successo di questo motore spinse la DKW a costruire motociclette complete, innescando una reazione a catena di successi commerciali che solo sette anni dopo arrivarono a fare della DKW la Casa motociclistica pi\u00f9 grande del mondo (solo nel 1929 costru\u00ec 60.000 moto, quattro volte quelle prodotte dall'intera industria motociclistica italiana), impegnata con successo anche nelle competizioni (celebri le 250 e le 350 dotate di compressore: la quarto di litro vinse il Tourist Trophy 1938 con Ewald Kluge).\nLa produzione automobilistica.\nMa il vero sogno di Rasmussen fu quello di diventare un costruttore di automobili: gi\u00e0 i primi esperimenti con le vetture a vapore ne furono la testimonianza. Ma uno degli incontri decisivi, peraltro avvenuto per caso, Rasmussen lo ebbe all'inizio dell'estate del 1919 sulla Friedrichstra\u00dfe di Berlino: l'incontro avvenne con un certo Rudolf Slaby, un giovane ingegnere figlio d'arte (il padre Adolf fu uno dei primi installatori di antenne della Germania ed aveva gi\u00e0 contribuito tempo prima a dare i natali alla Telefunken, l'azienda che decenni dopo sarebbe divenuta nota per i suoi televisori). Rasmussen not\u00f2 il giovane Slaby alla guida di una strana autovettura in formato mignon e spinta da un propulsore elettrico. L'imprenditore danese si dimostr\u00f2 immediatamente entusiasta della creazione di Slaby, tanto che gli commission\u00f2 la costruzione di 100 esemplari da poter rivendere come DKW. Slaby accett\u00f2 e per poter costruire le vetture richieste utilizz\u00f2 un capannone sito nella zona di Berlino e messogli a disposizione da un amico, Emil Beringer. Di l\u00ec a poco si arriv\u00f2 a costruire le vetture complete, che per\u00f2 finirono per non poter usufruire dei motori elettrici a causa di alcuni problemi con il fornitore che avrebbe dovuto procurarglieli. Per risolvere il problema, Rasmussen, Slaby e Beringer unirono i loro sforzi e fondarono la \"SB-Automobil-Gesellschaft GmbH\", di cui Rasmussen fu socio per il 33%. Da qui prese il via la breve epopea della vetturetta SB (Slaby-Beringer), che venne prodotta in tre serie, con fortune commerciali alterne. Tale epopea si concluse alla fine del 1924, quando a causa di eventi sfortunati, la SB dovette essere assorbita dalla DKW e la sua fabbrica berlinese divenne una filiale dell'impero di Rasmussen, con a capo nientemeno che Rudolf Slaby stesso.\nIn seguito Rasmussen utilizz\u00f2 il principio delle vetture a trazione elettrica per produrre delle vetture di maggiori dimensioni, spinte da unit\u00e0 motrici realizzate dalla AEG ed alimentate mediante accumulatori AFA. Tali vetture vennero commercializzate a partire dall'autunno del 1926 con il nome di DEW (\"Der Elektro-Wagen\" = \"L'auto elettrica\").\nDal telaio e dalla carrozzeria delle DEW, deriv\u00f2 la prima vera vettura DKW con motore a combustione interna, la P15 del 1928, spinta anch'essa da un motore a due tempi, ma con cilindrata di 584\u00a0cm\u00b3 e potenza massima di 15\u00a0CV (da cui il nome del modello). Questo modello ebbe un buon successo di vendite: il merito fu anche dell'ottima campagna pubblicitaria avviata da Carl Hahn, fido braccio destro di Rasmussen fin dal 1921.\nSempre nel 1928, la DKW divenne detentrice del pacchetto di maggioranza dell'Audi, un'azienda in difficolt\u00e0 finanziarie originate da politiche di marketing piuttosto discutibili.\nNel frattempo la produzione automobilistica prosegu\u00ec ed alla \"P15\" fecero seguito le molto meno fortunate versioni di fascia alta, spinte da un motore V4 di 0.8 litri (poi portato ad 1 litro), versioni che rischiarono di portare la Casa di Zschopau sull'orlo del baratro, specie se si pensa che in quel periodo scoppi\u00f2 la crisi economica del 1929. Anche la DKW si trov\u00f2 in tale situazione a causa di decisioni avventate da parte di Rasmussen, come l'acquisto della filiale tedesca della \"Rickenbacker\", un'azienda americana specializzata nella costruzione di motori a 6 e ad 8 cilindri. A salvare il destino della DKW fu il successo della produzione motociclistica e quello della DKW F1, che assieme alla Stoewer V5 fu tra le primissime vetture tedesche a trazione anteriore, ma anche l'arrivo di nuovi personaggi.\nLa nascita della Auto Union.\nInfatti Rasmussen si ritrov\u00f2 comunque pieno di debiti alla fine del 1929 e la Banca Centrale, sua principale creditrice, invi\u00f2 un suo emissario, Richard Bruhn, per sanare la situazione economica dell'azienda. Rasmussen, che inizialmente salut\u00f2 con entusiasmo tale evento, dovette ricredersi quando il 29 giugno 1932 venne ufficializzata la nascita dell'Auto Union, creata da Bruhn per consolidare la situazione economica della DKW, sfruttando finalmente una gamma di modelli completa. Da quel momento Rasmussen si distacc\u00f2 sempre pi\u00f9 dai movimenti al vertice del neonato gruppo tedesco. Il suo progressivo distacco culmin\u00f2 con il suo licenziamento da parte di Richard Bruhn, avvenuto il 27 dicembre 1934. Il fatto che tale provvedimento fosse avvenuto senza il dovuto preavviso, fece s\u00ec che Rasmussen portasse la Auto Union davanti al tribunale, dando luogo ad una causa giudiziaria protrattasi per oltre tre anni e conclusasi con una sentenza di condanna per il colosso tedesco, costretto a corrispondere a Rasmussen una somma pari ad 1,6 milioni di Reichsmark. L'ex patron della DKW si ritir\u00f2 quindi a vita privata tornando nella natia Danimarca dove mor\u00ec il 12 agosto 1964.\nNel frattempo, la produzione automobilistica and\u00f2 avanti come prima dell'avvento della crisi: successo commerciale per i modelli a trazione anteriore e delusioni per quelli di fascia superiore, con motore V4 e trazione posteriore. Nulla cambi\u00f2 fino al 1939, anno in cui scoppi\u00f2 la seconda guerra mondiale. Nel frattempo, poco prima del nefasto evento, fu approntato il prototipo di un modello con motore due tempi a tre cilindri e trazione anteriore, un modello che nelle intenzioni dei vertici Auto Union avrebbe dovuto sostituire sia le precedenti DKW a trazione anteriore, sia i meno fortunati modelli a trazione posteriore. Ma lo scoppio della guerra interruppe i progetti del colosso tedesco. Vennero ripresi solo dopo la fine del conflitto: ma non solo dalla DKW.\nLa rinascita post-bellica.\nDopo la Seconda guerra mondiale il territorio della Germania venne suddiviso nelle zone occidentali, occupate da Francia, Regno Unito e Stati Uniti che il 23 maggio 1949, diedero vita alla Bundesrepublik Deutschland, meglio nota come \"Germania Ovest\" e la zona d'occupazione sovietica che il 7 ottobre 1949 divenne la Deutsche Demokratische Republik, meglio nota come \"Germania Est\". Qui la produzione DKW fu riavviata nell'ex-stabilimento Audi, rinominato \"VEB Kraftfahrzeugwerk Audi\"), ma con il nuovo marchio IFA (acronimo del gruppo industriale Industrieverband Fahrzeugbau, nato subito dopo l'occupazione sovietica. L'originaria fabbrica sassone di Zschopau fu anch'essa nazionalizzata dalle autorit\u00e0 sovietiche e, in seguito, riavvi\u00f2 la produzione motociclistica, anch'essa con il marchio IFA (in seguito mutato in MZ).\nIl marchio DKW vero e proprio si ricostitu\u00ec invece in Germania Ovest fondando due nuovi stabilimento ad Ingolstadt e a D\u00fcsseldorf. Qui, la nuova DKW riprese la produzione nel 1949, inizialmente nel ramo motociclistico, riproponendo il modello d'anteguerra \"RT 125\", motoleggera di stampo utilitario. Poco dopo rimise in attivit\u00e0 anche la divisione automobilistica, con il modello \"F89\" bicilindrico, sostituito successivamente dalla \"F91\" a tre cilindri (prodotta anche in Brasile dalla VEMAG S.A. di San Paolo tra il 1956 e il 1967).\nLa gamma motociclistica, inizialmente composta solo dalla RT 125, viene allargata nel 1951 dalle RT 175 e 200, e l'anno successivo anche dalla RT 250. Del 1954 sono la RT 350 bicilindrica (da 18,5\u00a0CV e 120\u00a0km/h) e lo scooter Hobby. Si ritorna dal 1952 anche alle competizioni, esordendo nel Motomondiale dapprima con una 250 (vincitrice del GP di Germania di quell'anno) per poi passare in 350 l'anno seguente, con una 3 cilindri a V che avrebbe ispirato la Honda NS 500 degli anni ottanta.\nTra le automobili DKW pi\u00f9 interessanti dell'epoca, invece, si ricordano la \"Monza\", sportiva costruita in serie limitata e derivata dal modello che aveva stabilito diversi record di velocit\u00e0 sul circuito brianzolo, la Munga, fuoristrada costruito per l'esercito tedesco e la \"1000 SP\", disponibile sia coup\u00e9 che spider e con una linea americaneggiante.\nNel 1957 il gruppo Auto Union e le sue filiali (compresa la DKW) vennero acquisite dalla Mercedes-Benz. Il ramo motociclistico viene fuso, nel novembre 1958, con Victoria ed Express nella \"Zweirad Union\", gruppo che sar\u00e0 rilevato dalla Sachs nel 1966, fondendolo con la Hercules (marchio gi\u00e0 posseduto dalla Sachs).\n\u00c8 di questo periodo una delle serie pi\u00f9 riuscita (in vendita dal 1959), la \"Junior/F12\" (la cosiddetta \"auto con le palpebre\" a causa dell'originale forma dei fari anteriori) che fu in assoluto la macchina della DKW pi\u00f9 popolare e venduta, anche in Italia; venne anche utilizzata una fabbrica di assemblaggio in Irlanda fino al 1964 (questa fu l'unica fabbrica della DKW in Europa al di fuori della Germania). La DKW Junior adottava un piccolo motore a 2 tempi e 3 cilindri di 741\u00a0cm\u00b3 (maggiorato a 791\u00a0cm\u00b3 sulla versione \"De Luxe\"); la potenza era di 39\u00a0CV SAE (34 CV DIN a 4300giri/min). La velocit\u00e0 massima era di 115\u00a0km/h.\nLa fine del marchio.\nNel 1964 il gruppo Auto Union fu rilevato dalla Volkswagen, con la produzione automobilistica DKW che continu\u00f2 sino al 1966.\nL'ultimo modello, la \"F102\", sarebbe stata la base per la rinascita del marchio Audi, con la cosiddetta \"serie F103\". Il marchio \"Auto Union\" continu\u00f2 ad essere utilizzato marginalmente ancora per alcuni anni, per poi sparire definitivamente e lasciare campo libero unicamente al redivivo marchio Audi, il quale per\u00f2 continu\u00f2 ad utilizzare lo stemma dei quattro anelli, che una volta rappresent\u00f2 la Auto Union.\nLa produzione motociclistica, invece, fu interrotta nel 1959 dopo il rilevamento della DKW da parte della Daimler-Benz, che non fu intenzionata a continuare la produzione di motociclette, a causa della grave crisi di domanda nel settore motociclistico. I fondi di magazzino e tutte le moto ancora da porre in vendita furono poste in vendita dall'azienda \"Zweirad-Union\" di Norimberga, che comprendeva, oltre alla DKW, anche la Express e la Victoria; tale gruppo fu successivamente rilevato dalla Sachs, che lo fuse con la Hercules. Alcuni anni dopo la rinascita del marchio Audi ai danni del marchio DKW automobilistico, la produzione di moto riprese brevemente negli anni settanta e fino al 1979: le DKW erano delle Hercules da regolarit\u00e0 (vennero costruite per un paio d'anni anche a Firenze dalla Moto Gori). Il marchio DKW cess\u00f2 definitivamente di esistere verso la fine degli anni settanta, con la riorganizzazione del gruppo Sachs.\nLa moto pi\u00f9 copiata del mondo.\nLa \"RT 125\", nata nel 1939, \u00e8 considerata una delle moto pi\u00f9 copiate al mondo. A seguito della sconfitta tedesca nella Seconda Guerra mondiale, i progetti, le attrezzature e anche parte del personale DKW vennero requisiti dall'Unione Sovietica come riparazioni di guerra e trasportati a Kovrov, dove si inizi\u00f2 a riprodurre la \"RT\", a partire dal 1946, come Komet K 125.\nCopie dei progetti della \"RT\" vennero presi anche da Gran Bretagna e USA, i quali ne faranno la base per la BSA \"Bantam\" e l'Harley-Davidson \"Hummer\". Nei vecchi stabilimenti di Zschopau, rimasti nella Germania Est, la neonata MZ ne costruir\u00e0 una sua versione.\nIl progetto della RT fu copiato in maniera meno esplicita anche da altre case, come le italiane Bianchi, Moto Morini, MI-VAL e la giapponese Yamaha per il modello YA-1.\nUna curiosit\u00e0 riguarda le DKW vendute in Italia dall'importatore della Casa tedesca (ditta Cavani di Bologna), le quali avevano una ciclistica totalmente diversa dall'originale (a telaio elastico, anzich\u00e9 rigido). Questo sia per evitare i dazi doganali sulle moto d'importazione, sia per migliorare il comfort."}
{"id": "28585", "revid": "834", "url": "https://it.wikipedia.org/wiki?curid=28585", "title": "Will Maston", "text": ""}
{"id": "28586", "revid": "767487", "url": "https://it.wikipedia.org/wiki?curid=28586", "title": "Will Mastin Trio", "text": "Il Will Mastin Trio fu un trio di ballerini e cantanti, formato da Will Mastin, Sammy Davis Sr. e Sammy Davis Jr., attivo negli USA dagli anni venti fino agli anni sessanta. In alcuni programmi il nome del gruppo apparve anche come Will Maston Trio.\nWill Mastin era il capoballerino della compagnia di \"vaudeville\" cui faceva parte Sammy Davis Sr. Il piccolo Sammy Davis Jr. andava spesso in tourn\u00e9e con loro, e considerava Mastin come uno zio. Ben presto il bambino si un\u00ec a loro negli spettacoli, e i tre divennero il Will Mastin Trio.\nEra la met\u00e0 degli anni venti. Per aggirare le leggi che vietavano il lavoro minorile, spesso il bambino veniva presentato come \"Sammy il silenzioso, il nano ballerino\", e dietro le quinte girava con un sigaro in bocca e una ragazza per braccio.\nL'attivit\u00e0 del trio si interruppe con la chiamata alle armi di Sammy Davis Jr. nel 1943, ma riprese dopo la fine della Seconda guerra mondiale. Nonostante il grande successo della sua carriera solista, Sammy Davis Jr. continu\u00f2 ad esibirsi saltuariamente con il padre e lo zio, sempre sotto il nome di \"Will Mastin Trio\", nei successivi anni cinquanta e sessanta.\nTra le apparizioni accreditate del trio si ricordano il film \"Sweet and Low\" del 1947 e il musical \"Mr. Wonderful\" in scena a Broadway dal 1956 al 1957\nIl legame affettivo tra i tre uomini fu sempre molto forte. Sono ora tutti sepolti assieme, nello stesso cimitero, uno accanto all'altro, presso la tomba della famiglia Davis."}
{"id": "28589", "revid": "1545773", "url": "https://it.wikipedia.org/wiki?curid=28589", "title": "Orbetello", "text": "Orbetello \u00e8 un comune italiano di abitanti della provincia di Grosseto in Toscana. \u00c8 situato al centro dell'omonima laguna, importante riserva naturale.\nGeografia fisica.\nTerritorio.\nLa citt\u00e0 di Orbetello sorge nel mezzo dell'omonima laguna ed \u00e8 unita al Monte Argentario da una strada costruita su un terrapieno artificiale (\"la diga\"), che ha diviso la laguna in due specchi d'acqua (\"Laguna di Levante\" e \"Laguna di Ponente\"). Fino al 1944 sulla diga correva anche una ferrovia che la collegava a Porto Santo Stefano.\nIl territorio comunale \u00e8 estremamente variegato; la zona umida lagunare \u00e8 delimitata verso il mare da due tomboli, il Tombolo della Feniglia e il Tombolo della Giannella, caratterizzati da lunghe spiagge sabbiose, pinete e macchia mediterranea. La costa in prossimit\u00e0 dei rilievi di Talamone e di Ansedonia diventa rocciosa e di difficile accesso.\nL'entroterra \u00e8 caratterizzato da modesti rilievi, dove la vegetazione cresce spontanea, formando intricate macchie, e da zone pianeggianti, una volta malariche e oggi intensamente coltivate.\nClima.\nLa citt\u00e0 e il territorio comunale di Orbetello godono del tipico clima mediterraneo, con inverno caratterizzato da temperature molto miti; l'estate \u00e8 calda ma ben ventilata.\nDi conseguenza, il comune \u00e8 stato classificato in zona C, con una sommatoria di 1260 gradi giorno, che consente l'accensione degli impianti di riscaldamento tra il 15 novembre e il 31 marzo, per un massimo di 10 ore giornaliere.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 8,3\u00a0\u00b0C; mentre quella dei mesi pi\u00f9 caldi, luglio e agosto, \u00e8 di +24,1\u00a0\u00b0C.\nLe precipitazioni medie annue si aggirano sui 689\u00a0mm, mediamente distribuiti in 69 giorni, con minimo tra la primavera inoltrata e l'estate e picco massimo in autunno-inverno.\nStoria.\nIl territorio di Orbetello \u00e8 stato frequentato sin dal periodo etrusco, quando doveva assolvere ad una funzione di scalo marittimo lungo le rotte che collegavano le citt\u00e0 etrusche settentrionali con quelle pi\u00f9 meridionali, come Vulci e Tarquinia, ed assunse particolare importanza anche durante la dominazione di Roma, che vi fond\u00f2 la colonia di Cosa, nei pressi di Ansedonia.\nUn centro abitato, denominato \"Alminia\", che si trovava alla foce del fiume Albegna, \u00e8 menzionato, al pari di Talamone, nell'Itinerarium Maritimum, che elencava le citt\u00e0, stazioni e porti lungo il tragitto marittimo che da Roma conduceva in Provenza. Scavi archeoglogici condotti tra il 1997 e il 2002, hanno rilevato come in epoca romana (almeno fino al I secolo a.C.), tra l'attuale centro abitato di Albinia e la foce del fiume, sorgeva un porto che serviva una serie di officine dedite alla produzione di anfore. \nNel 1074 la \"medietatem Castri Orbitelli\" venne donata da papa Gregorio VII (al secolo Ildebrando di Soana), insieme ad altre pertinenze e localit\u00e0 limitrofe, tra cui la \"Civitas Ansedoniae\", \"Castrum Elsae\" (forse l'attuale Castello di Stachilagi) e Monte Argentario, all'Abbazia delle Tre Fontane (altrimenti detta Sant'Anastasio alle Acque Salvie) di Roma, a conferma di una donazione ritenuta apocrifa fatta nell'805 da Carlo Magno e papa Leone III.\nLa tradizione racconta invece che fu Pietro II Farnese, comandante della cavalleria pontificia, che nel 1110 sconfisse gli eserciti Ghibellini di Toscana e, probabilmente, fond\u00f2 il borgo di Orbetello, citata nei documenti medievali come \"Orbetellum\" e \"Orbitellus\", che probabilmente deriva il nome dal diminutivo del latino \"herbetum\" (\"luogo erboso\") o dalla giustapposizione dei termini \"Orbis\" e \"Tellum\" cio\u00e8 terra circondata (dalle acque).\nNuovamente confermata nel 1161 da papa Alessandro III alla abbazia delle Acque Salvie, nel 1262, Orbetello \u00e8 citato come uno dei possedimenti pi\u00f9 vivaci e popolosi della contea degli Aldobrandeschi, i quali come feudatari della citata Abbazia dominarono su questo territorio fino agli inizi del XIV secolo, quando venne occupato dagli orvietani. Nel 1286 la contessa Margherita figlia di Ildeprandino di Soana riconosce il contratto di enfiteusi per i beni avuti dal Monastero di S. Anastasio alle Acque Salvie tra i quali Ansedonia con il porto di \"Phenilia\", Orbetello, Porto Ercole, Argentario, Giglio, Giannutri, \"Marsilianum\", Capalbio, \"Altrocosto\" e \"Serpena\" con tutte le pertinenze e i diritti annessi compresi quelli di navigazione e pesca, al canone annuo di 15 libbre, decadendone poi dal possesso nel 1302 per ordine di papa Bonifacio VIII per aver aderito al partito di Guido di Santa Fiora pubblico nemico della Chiesa. Nel 1303 tali beni verranno concessi dallo stesso papa a Benedetto Caetani.\nGli Orsini, succeduti agli Aldobrandeschi per matrimonio, tentarono di prendere nuovamente Orbetello, ma dovettero arrendersi ad Orvieto. Tuttavia, nel 1358, l'abbazia delle Tre Fontane rinnov\u00f2 l'infeudazione in favore degli Orsini, investendo signori di Orbetello i conti Ildebrandino, Nicola e Gentile Orsini.\nIl 18 agosto 1414 la rocca fu conquistata dai senesi e nel 1417 tutto l'agro orbetellano entr\u00f2 a far parte di Siena, che bramava quello sbocco sul mare.\nNel 1452 Papa Niccol\u00f2 V riconoscendo al Comune di Siena la conquista dei territori gi\u00e0 detenuti dagli Aldobrandeschi che turbavano la pace del Comune, rinnova con i Senesi il contratto di enfiteusi per diritto fiduciario e in perpetuo previa transazione per canoni non percepiti per i beni dell\u2019abbazia di S. Anastasio gi\u00e0 concessi agli Aldobrandeschi elencando tutti i beni che passavano a Siena.\nAlla fine della Repubblica di Siena, il territorio di Orbetello dal 1557, grazie alla conquista di Carlo V, fu sede dello Stato dei Presidi di Spagna che si estendeva nel tratto litoraneo da Talamone a Capalbio, facendo cos\u00ec venire definitivamente meno i diritti feudali della abbazia delle Tre Fontane che tuttavia continu\u00f2 a conservare la cura spirituale dei luoghi. Dal 1707 al 1736 fu invece governato dagli Austriaci. Lo Stato dei Presidi fece poi parte dal 1736 del Regno di Napoli e governato dai Borbone di Napoli fino al 1801, a partire da Carlo di Borbone, che fu Re di Napoli e di Sicilia e successivamente Re di Spagna con titolo di Carlo III. Dopo il regno di Carlo di Borbone di Napoli, il governo dello Stato dei Presidi pass\u00f2 a suo figlio Ferdinando IV di Borbone di Napoli.\nIncorporato nel Regno di Etruria, pass\u00f2 dal granducato di Toscana, nel 1860, al Regno di Sardegna e poi, l'anno successivo, al Regno d'Italia.\nOrbetello divenne molto noto quando dalla laguna, tra il 1927 e il 1933, Italo Balbo part\u00ec per le sue quattro crociere aeree con uno squadrone di idrovolanti. \nNel secondo dopoguerra la citt\u00e0 conobbe un grande incremento demografico ed un'espansione urbana che la resero la terza citt\u00e0 della provincia per popolazione. Attualmente \u00e8 una nota meta turistica, sito protetto per la presenza della laguna e particolarmente importante per le attivit\u00e0 di pesca e per l'itticoltura.\nSimboli.\nLo stemma di Orbetello \u00e8 costituito da uno scudo sannitico di colore rosso su cui \u00e8 raffigurato un leone che colpisce con un tridente un muggine che affiora dal mare. Lo stemma ha la seguente blasonatura ufficiale: \u00abdi rosso al leone d'argento, abbrancante una fiocina d'oro in palo, e infilzante un muggine natante sul mare al naturale\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nAd Orbetello, come nel resto delle province di Grosseto e Siena, si parla un italiano con poche inflessioni dialettali. Come in tutta l'area dell'Argentario, nella pronuncia delle parole si tende ad allungare la vocale tonica. Vengono troncate le desinenze verbali nel modo infinito (es: \"Vo a mangi\u00e0\", \"Devo studi\u00e0\"), come nel dialetto romanesco. Alcuni termini e modi di dire sono comuni al dialetto toscano parlato sia nell'entroterra che lungo la costa, o provengono dalla lingua spagnola (\"mirare\" nel significato di guardare).\n Un contadino mentre mangiava la colazione inghiott\u00ec anche il gazzilloro che cant\u00f2, ma oramai era troppo tardi.\nCultura.\nIstruzione.\nBiblioteche.\nLa Biblioteca comunale Pietro Raveggi \u00e8 situata all'interno della ex caserma Umberto I, anticamente convento delle Clarisse, in piazza della Repubblica, e fa parte del sistema bibliotecario provinciale di Grosseto. La biblioteca \u00e8 stata fondata nel 1900 e possiede un patrimonio librario di circa volumi.\nMusei.\nIl principale museo del comune \u00e8 quello situato presso la frazione di Ansedonia, il museo archeologico nazionale di Cosa, dove sono raccolti i reperti ritrovati durante gli scavi nella colonia romana.\nIl comune di Orbetello dispone inoltre di tre musei che sono inseriti nella rete provinciale \"Musei di Maremma\":\nGeografia antropica.\nSuddivisioni storiche.\nLa citt\u00e0 \u00e8 divisa in tre quartieri che insieme alle frazioni concorrono tra loro in occasione del Palio marinaro:\nAltre localit\u00e0 del territorio.\nTra le numerose borgate e localit\u00e0 rurali del territorio orbetellano si ricordano: Barca del Grazi, Bengodi, Doganella, La Parrina, Pitorsino, Polverosa, Querciolaie, Saline Sadun, Tre Cerri.\nEconomia.\nIn passato l'economia locale era basata sullo sfruttamento della laguna di Orbetello e sulla pesca. Attualmente questa attivit\u00e0, che un tempo era tramandata di padre in figlio nelle famiglie dei pescatori, \u00e8 gestita da una societ\u00e0 per azioni che impiega poco meno di cento dipendenti. Le acque della laguna sono ricche di pesce come spigole, orate, muggini e anguille. Un tempo venivano pescati anche gamberi e molluschi. Il pesce viene lavorato in loco o venduto in molti mercati d'Italia e anche all'estero. Vengono prodotte anche la bottarga di muggine e le anguille sfumate (anguille affumicate con aggiunta di spezie e peperoncino) che sono il piatto tipico della cucina locale. Sviluppato \u00e8 l'allevamento ittico in vasca, tra i primi del genere in Italia. Numerosi sono gli allevamenti di specie marine pregiate (in particolare anguille, spigole, orate e ombrine boccadoro).\nDalla seconda met\u00e0 del Novecento l'economia di Orbetello e dell'intero territorio comunale \u00e8 fondata essenzialmente sulle attivit\u00e0 turistiche. In questo contesto naturale (nella zona si pu\u00f2 accedere all'Argentario, alle isole dell'arcipelago Toscano, alle lunghe spiagge dei tomboli) si \u00e8 aggiunta l'offerta naturalistica del Parco naturale della Maremma, delle Riserva naturale della Feniglia e dell'oasi della laguna, quest'ultima gestita dal WWF.\nFino alla prima met\u00e0 del secolo XX, Orbetello era il principale polo industriale della zona sud della Maremma e ospitava due industrie chimiche (fertilizzanti chimici e prodotti esplosivi) del gruppo Montecatini (poi Montedison). Veniva prodotto acido solforico dalla lavorazione della pirite estratta anche nelle miniere di Monte Argentario. Ai fini dell'espansione dello sviluppo industriale, Raffaele Del Rosso, ingegnere di Orbetello, aveva progettato un molto discusso piano di canalizzazione della laguna di Orbetello, che prevedeva anche la costruzione di una darsena, per consentire l'accesso delle merci via mare. La chiusura delle due fabbriche, avvenuta rispettivamente negli anni ottanta e fine novanta, ha influito negativamente sul tessuto economico locale e su quello demografico. Attualmente l'industria \u00e8 limitata ad alcune attivit\u00e0 di cantieristica navale e alla filiera agro-industriale (conserve alimentari, lavorazione del pesce).\nInfrastrutture e trasporti.\nMobilit\u00e0 urbana.\nI trasporti urbani e interurbani di Orbetello vengono svolti con servizi regolari di autobus gestiti dalla societ\u00e0 Tiemme Toscana Mobilit\u00e0.\nNumerosi sono i percorsi ciclopedonali nel comune di Orbetello, adatti a bici stradali e mountain bike. Molte sono le ciclopiste previste o in fase di completamento, i tratti realizzati sono: \nSport.\nIl calcio a Orbetello \u00e8 rappresentato da alcune societ\u00e0 che militano nei campionati dilettantistici. L'Unione Sportiva Orbetello, nata nel 1908 milita in prima Categoria, disputa le partite casalinghe allo stadio \"Ottorino Vezzosi\" ed ha giocato per molte stagioni negli anni sessanta e settanta nel campionato nazionale di Serie D, vantando qualche presenza in serie C. Le altre squadre presenti nel comune sono: l'Atletico Maremma (nato dalla fusione di Unione Sportiva Albinia e San Donato Acli Calcio), che milita nel campionato di Promozione Toscana; l'A.S.D. Fonteblanda 1974, che gareggia in Prima Categoria; l'A.S.D. Orbetello Scalo, che gareggia in Terza Categoria.\nOrbetello ha ospitato dal 1995 al 2004 il torneo internazionale di tennis \"Benito Grassi\", rientrante nel circuito WTA. Dal 2004 al 2006 il circolo tennis Orbetello ha ospitato il campionato europeo maschile juniores under 16.\nDopo tre anni di sosta, a luglio 2009 si \u00e8 disputato nella citt\u00e0 lagunare un torneo challenger del circuito ATP, intitolato a \"Stefano Bellaveglia\" con montepremi totale di dollari. Tutte le partite sono state disputate su campi in terra rossa del complesso tennistico di Orbetello, intitolato ad \"Enzo Bastogi\".\nNell'edizione 2019 del Giro d'Italia Orbetello ha ospitato l'arrivo della 3\u00aa tappa, partita a Vinci, che ha visto vincitore il colombiano Fernando Gaviria. \u00c8 stata anche la localit\u00e0 di partenza della successiva 4\u00aa tappa, con arrivo posto a Frascati."}
{"id": "28591", "revid": "834", "url": "https://it.wikipedia.org/wiki?curid=28591", "title": "Will Maston Trio", "text": ""}
{"id": "28594", "revid": "438678", "url": "https://it.wikipedia.org/wiki?curid=28594", "title": "Progressive (disambigua)", "text": ""}
{"id": "28599", "revid": "1318658", "url": "https://it.wikipedia.org/wiki?curid=28599", "title": "Dylan Dog", "text": "Dylan Dog \u00e8 un personaggio dei fumetti creato da Tiziano Sclavi ed elaborato graficamente da Claudio Villa, protagonista dell'omonima serie di genere horror edita dal 1986 dalla Daim Press che poi divenne la Sergio Bonelli Editore. La serie ha raggiunto presto un successo tale da renderlo uno dei fumetti italiani pi\u00f9 venduti, oggetto di numerose ristampe e considerato un cult del fumetto italiano. Gli albi della serie a fumetti sono tradotti e pubblicati anche all'estero. Al personaggio \u00e8 ispirato un film omonimo del 2010.\nGenesi del personaggio.\nLa gestazione del personaggio inizi\u00f2 nel 1985 quando Sergio Bonelli, proprietario della casa editrice, e Decio Canzio, suo direttore generale, decisero di tornare a occuparsi di fumetti tradizionali dopo la chiusura dell'esperienza dei fumetti d'autore della \"Bonelli-Dargaud\". Sclavi propose quindi un fumetto horror, provvisoriamente chiamato \"Dylan Dog\". Il nome derivava da Dylan Thomas, mentre il cognome dal titolo di un libro di Mickey Spillane che Sclavi vide in una libreria (\"Dog figlio di\") ed era il nome provvisorio che dava ai suoi personaggi in fase di creazione per poi cambiarlo una volta completato; l'aveva usato anche come titolo di una breve storia della fine degli anni settanta disegnata da Lorenzo Mattotti.\nNella prima bozza la nuova serie horror della Bonelli avrebbe dovuto essere ambientata in America, ispirata al genere hard boiled e Dylan avrebbe dovuto essere un detective solitario, senza spalla comica. Si decise di ambientarlo a Londra discutendone con Bonelli perch\u00e9 in America, a New York, c'era gi\u00e0 Martin Myst\u00e8re e poi l'Inghilterra sembrava pi\u00f9 adatta per l'horror per via delle sue antiche tradizioni. Per non rendere la serie troppo incentrata sulle indagini si decise di inserire una spalla comica. La serie venne quindi ambientata nella Londra contemporanea e con protagonista un giovane investigatore \"dell'incubo\" (l'idea ha un precedente in John Silence, personaggio dello scrittore inglese Algernon Blackwood) dall'et\u00e0 di una trentina d'anni e, per scelta di Sclavi, con le fattezze ispirate a quelle dell'attore Rupert Everett. L'assistente di Dog viene chiamato semplicemente Groucho ed \u00e8 sosia dell'attore Groucho Marx, oltre ad avere la caratteristica di fare continuamente battute o raccontare barzellette in qualsiasi situazione.\nGraficamente il personaggio fu creato da Claudio Villa e Sclavi in proposito racconta: \u00ababbiamo chiamato [\u2026] Claudio Villa, e gli abbiamo detto fai delle prove. E lui ha fatto un personaggio che sembrava [\u2026] un ballerino spagnolo, [\u2026] e dico, no, non ci siamo, non ci siamo [...] Poi mi \u00e8 venuto in mente, dico, guarda, ieri sera ho visto un film, che non c'entra assolutamente niente, \"Another Country - La scelta\". [\u2026] Vai, vai al cinema, [\u2026] guarda il film, e tira gi\u00f9 quella faccia l\u00ec, che secondo me \u00e8 una faccia interessante. Lui \u00e8 andato al cinema, [\u2026] al buio ha fatto Rupert Everett. [\u2026] gli ho detto non farmelo cos\u00ec effeminato: un po' pi\u00f9 \"macho\". Sebbene l'equivoco e l'ambiguit\u00e0 di Rupert Everett, sia rimasta tutta in Dylan Dog\u00bb.\nA fine settembre del 1986 usc\u00ec in edicola il primo numero di Dylan Dog ma l'esordio non fu dei migliori tanto che, citando le parole di Decio Canzio, all'epoca Direttore responsabile della testata: \"\"Un paio di giorni dopo, il distributore telefon\u00f2 \u00abL'albo \u00e8 morto in edicola, un fiasco\u00bb. A Sclavi fu tenuta pietosamente nascosta l'orrenda notizia. Qualche settimana dopo, un'altra telefonata del distributore \u00ab\u00c8 un boom, praticamente esaurito, forse dovremo ristamparlo\u00bb\". Tuttavia il vero successo doveva ancora venire\"\". Infatti nel giro di pochi anni Dylan Dog diventa un best seller che porta Sclavi nel 1990 a vincere il premio Yellow Kid come miglior autore. Il 1991 \u00e8 probabilmente il momento di maggior successo per la serie che, con il n. 69 \"Caccia alle streghe\", arriva a superare Tex per numero di copie vendute.\nBiografia del personaggio.\nLa vita del personaggio viene raccontata nel corso della serie attraverso particolari del suo passato che vengono svelati in particolare nei seguenti numeri: n. 1 (L'alba dei morti viventi), n. 7 (La zona del crepuscolo), n. 25 (Morgana), n. 43 (Storia di Nessuno), n. 74 (Il lungo addio), n. 100 (La storia di Dylan Dog), n. 121 (Finch\u00e9 morte non vi separi), n. 151 (Il lago nel cielo), n. 200 (Il numero duecento), n. 241 (Xabaras!), n. 242 (In nome del padre), n. 300 (Ritratto di famiglia) e nel volume fuori serie \"Dylan Dog &amp; Martin Myst\u00e8re: Ultima fermata: l'incubo!\". Tiziano Sclavi ha per\u00f2 ammesso di non aver amato il fatto di essere stato costretto a raccontare dettagliatamente passato e origini del suo personaggio, ma di averlo dovuto fare su richiesta dell'editore: l'autore avrebbe voluto lasciare le origini di Dylan Dog avvolte nel mistero e in un certo senso ha lasciato intendere nel numero 100, quello in cui vengono svelate le origini antiche del personaggio, che possa essersi trattato di un sogno fatto da Groucho.\nInfanzia e adolescenza.\nNel 1686 un galeone inglese naviga capitanato da Dylan, uno scienziato e alchimista londinese, alla ricerca dell'ingrediente mancante per il siero dell'immortalit\u00e0. A differenza dei viaggi precedenti, in questo \u00e8 accompagnato dalla moglie Morgana e dal figlio Dylan jr, per evitare che il piccolo soffra eccessivamente della mancanza del padre. . Grazie alla cattura di un mollusco, Dylan riesce a completare il siero insieme all'antidoto per evitare la trasformazione in zombi. Morgana sperimenta il siero per prima per far s\u00ec che suo marito possa eventualmente intervenire se non dovesse funzionare. Il siero e l'antidoto sembrano fare effetto e allora Dylan sr. si inietta il siero ma non l'antidoto a causa dell'ammutinamento dell'equipaggio che uccide il capitano che, proprio a causa al siero, risorge sotto forma di zombi e massacra l'equipaggio. Morgana riesce a iniettare l'antidoto al marito ma \u00e8 ormai troppo tardi e l'uomo recupera solo in parte la sua coscienza. Nel frattempo, i marinai risorgono come zombi. Interviene il mollusco marino che si rivela essere un demone acquatico (che si scoprir\u00e0 poi essere una delle incarnazioni del gatto magico Cagliostro) che punisce le ambizioni dello scienziato sdoppiandolo: una parte viene condannata a vivere per 666 anni in esilio su un asteroide mentre l'altra diventa un'incarnazione del demone Abraxas e rimane sulla Terra. Con il nome di Xabaras (anagramma di Abraxas), riesce a contrastare la rivolta degli zombi e a ricondurre il galeone a Londra dove affonda, abbandonando poi Morgana e il figlio per poter dedicarsi alle sue ricerche. La donna, oramai immortale, viene imprigionata e messa a dormire in eterno in una bara di vetro dentro il galeone, mentre il bambino viene affidato a un orfanotrofio. Qui il piccolo Dylan riceve la visita dell'entit\u00e0 marina che aveva sdoppiato il padre e lo porta avanti nel tempo nello stesso orfanotrofio ma intorno al 1956. Qui viene adottato dalla famiglia Dog, il giovane Dylan, e la moglie, giunti sul posto per condurre un'inchiesta su possibili maltrattamenti inflitti ai bambini. Xabaras, pentitosi di aver abbandonato il figlio, si reca all'orfanotrofio per riprenderselo ma scopre che \u00e8 misteriosamente scomparso. Tali sono il desiderio e la necessit\u00e0 di ritrovarlo che Cagliostro decide di trasportare anche lui nella Londra del XX secolo.\nIl piccolo Dylan, per\u00f2, ora adottato dalla famiglia Dog, ha rimosso dai ricordi Xabaras, che cerca senza successo di rintracciare il figlio, all'unico indirizzo possibile, quello del nonno adottivo di Dylan, il quale, notando qualcosa di malvagio in Xabaras, mette in guardia il figlio, che rimane lontano da Londra, a Crossgate che dove Dylan cresce ignaro dell'esistenza del vero padre. Da bambino ha una cotta per una sua compagna di scuola, Spring Shorend, e intorno ai sedici anni trascorre la sua prima vacanza da solo a Moonlight. dove conosce il suo primo amore, Marina Kimball. In tale occasione, trova la pistola modello Bodeo Mod. 1889 che diverr\u00e0 la sua arma. Il giovane Dylan viene messo al corrente dal suo padre adottivo dell'esistenza di Xabaras, che per loro \u00e8 solo un pazzo che crede di essere il vero padre di Dylan.\nLa vita a Londra: primo periodo.\nVerso i venti anni si trasferisce a Londra per diventare agente di Scotland Yard e nel 1978 conosce Martin Myst\u00e8re e si innamora di Alison Dowell. La ragazza \u00e8 anche sacerdotessa di una setta satanica che tenter\u00e0 di uccidere Dylan. Martin lo salva causando per\u00f2 la morte di Alison.\nA Scotland Yard \u00e8 agli ordini dell'ispettore Bloch il quale lo prende particolarmente a cuore. Dylan incontra Groucho e si innamora di Lillie Connolly, militante dell'IRA che poi viene arrestata come terrorista. Durante il processo Dylan testimonia a difesa di Lillie a causa dei trattamenti subiti in carcere. Lillie viene condannata a morte ma morir\u00e0 a seguito di uno sciopero della fame. Per elaborare il lutto Dylan si vestir\u00e0 sempre come in occasione del primo e dell'ultimo incontro con Lillie: giacca nera, camicia rossa, jeans Levi's e scarpe Clarks (peraltro gi\u00e0 in passato si era vestito cos\u00ec come ad esempio all'epoca della sua storia con Marina oppure nel 1978 quando conobbe Martin Myst\u00e8re). La morte di Lillie getta Dylan nello sconforto finendo per lasciare Scotland Yard (mantenendo per\u00f2 illecitamente il suo tesserino) e diventando un alcolista. Dylan riesce grazie a Bloch a ottenere la licenza di investigatore privato stabilendosi in un appartamento affittato al n. 7 di Craven Road. Durante la sua prima indagine incontra nuovamente Groucho e lo prende come assistente. Per il primo caso risolto riceve come pagamento il maggiolone. Groucho gli regaler\u00e0 in seguito il clarinetto, il diario con la penna d'oca e il campanello urlante, acquistandoli presso il negozio di antiquariato Safar\u00e0. Presso lo stesso negozio Dylan aveva gi\u00e0 acquistato il modellino di galeone. Il figlio di Bloch, Virgil, compie una rapina finendo ucciso. L'episodio finisce per rinforzare l'amore paterno di Bloch nei confronti di Dylan contribuendo a liberare definitivamente Dylan dall'alcolismo.\nLa vita a Londra dal 1986 in poi.\nDal 1986, anno di esordio della serie a fumetti, il personaggio si dedica definitivamente alla professione di \"indagatore dell'incubo\". Il personaggio, cos\u00ec come i suoi comprimari, non invecchia e la serie di avventure prosegue senza mutamenti di et\u00e0 dei protagonisti. Nel primo numero della serie Dylan si scontra per la prima volta con Xabaras senza sapere che \u00e8 suo padre. Per il ventennale della serie nel 2006 si consuma la resa dei conti fra i due e Dylan scopre di essere suo figlio e di essere nato nel XVII secolo. Nel frattempo Xabaras convinto di aver perfezionato il siero dell'immortalit\u00e0 lo sperimenta su s\u00e9 stesso, ma il siero si rivela imperfetto in quanto dona s\u00ec l'immortalit\u00e0 ma la vita eterna \u00e8 vuota, priva di sentimenti e di sensazioni. Xabaras, resosi conto che questo \u00e8 il suo definitivo fallimento si suicida. Il gatto Cagliostro cancella dalla memoria di Dylan quanto accaduto tornando alla sua vita di indagatore, mentre il corpo di Xabaras viene trasferito in un'altra dimensione dalla quale torner\u00e0 solo quando sar\u00e0 il momento di ricongiungersi con l'altra met\u00e0 e saranno trascorsi 666 anni di esilio. \nFase 2 e Il ciclo della meteora.\nNel 2014 avvengono significativi cambiamenti nella vita dell'indagatore dell'incubo (causa dell'operazione di rilancio editoriale del personaggio voluta da Sclavi e affidata a Roberto Recchioni e definita \"Fase 2\"): il primo fra tutti \u00e8 il pensionamento dell'ispettore Bloch e il suo trasferimento in una campagna inglese, che fa perdere a Dylan un importante aiuto nella polizia, visto che il suo successore, l'ispettore Carpenter, lo considera un ciarlatano e fa tutto ci\u00f2 che \u00e8 in suo potere per mettergli i bastoni tra le ruote. L'unica ad essere un po' pi\u00f9 aperta nei confronti di Dylan \u00e8 il sergente Rania Rakim, per il quale l'uomo comincia a maturare dei sentimenti, salvandosi la vita reciprocamente in pi\u00f9 di un'occasione e aiutandosi a vicenda.\nDylan inoltre \u00e8 costretto ad aprirsi di pi\u00f9 alla tecnologia, prendendo uno smartphone chiamato Ghost 9000, utilizzato perlopi\u00f9 da Groucho (e che instaura con esso un rapporto molto simile al flirt), a causa anche del nuovo antagonista introdotto: l'industriale John Ghost, un uomo apatico, senza alcun scrupolo e a capo di un'agenzia tecnologica, la Ghost Enterprise, andando nettamente in contrasto con Dylan, da sempre contrario o riluttante nei confronti delle nuove tecnologie, e contro il quale non pu\u00f2 nulla, a causa della sua posizione di potere nel mondo, e per le sue assurde e indecifrabili macchinazioni che lo fanno stare sempre un passo avanti. Pi\u00f9 avanti nella serie Ghost diventa la mente occulta dietro gli orrori e le situazioni che Dylan si trova ad affrontare, facendo addirittura distruggere Moonlight, per via di uno \"snodo ferroviario per il multiverso\" in cui c'\u00e8 il galeone fantasma salpato centinaia di anni prima con a bordo Xabaras, Morgana ed il piccolo Dylan Dog che continua a mostrarsi all'uomo, rivelando che John Ghost vuole Dylan vivo a tutti i costi per un suo futuro \"sacrificio\". Nonostante tutto, Ghost non riuscir\u00e0 a distruggere il galeone fantasma, ma solo a rallentarlo, dimostrando che anche lui ha dei limiti, nonostante le sue risorse. Riuscir\u00e0 comunque a guadagnare quel tempo sufficiente per attuare il suo piano con Dylan.\nQuesto sacrificio diverr\u00e0 pi\u00f9 chiaro nel \"Ciclo della meteora\", ovvero l'ultimo ciclo di avventure di Dylan Dog, che si trova ad affrontare situazioni legate nientedimeno che all'Apocalisse: dopo essere stato trasformato in un simbolo deviato dai media di John Ghost, Dylan scopre da questi che una meteora si sta avvicinando minacciosamente alla Terra e che tra un anno sar\u00e0 completamente distrutta, a meno che Dylan non diventi simbolo di speranza per il mondo e accetti un ultimo sacrificio per salvare il mondo. Affrontando la follia umana scaturita durante la fine del mondo e eliminando gli ultimi nemici rimasti in vita, la storia terminer\u00e0 con John Ghost che offre a Dylan Dog una via di uscita per salvare Londra e probabilmente la razza umana tutta dalla meteora: per salvare il mondo, bisogner\u00e0 mutarlo profondamente dalle sue radici. Per questo motivo l'industriale rivela all'indagatore che \u00e8 stato lui, con la sua influenza, a fare andare in pensione Bloch e a mettere Tyron al suo posto, cos\u00ec come Groucho \u00e8 diventato un suo informatore, e di avere contribuito a manipolare e modificare molte altre cose avvenute nei numeri precedenti. John Ghost voleva eliminare tutte le cose ritenute superflue affinch\u00e9 Dylan fosse pronto. L'ultima prova per completare l'opera di John si rivela con sorpresa che Dylan Dog, scapolo impenitente e nuovo simbolo della speranza, si sposi, venendo per\u00f2 verr\u00e0 abbandonato all'altare dalla sposa in mondovisione. Dylan cos\u00ec accetter\u00e0 di \"sposare\" simbolicamente l'unica persona che gli \u00e8 sempre stata accanto e lo ha aiutato fino alla fine: Groucho. Dopo un \"matrimonio\" celebrato con amici cari e officiato da Ghost, Dylan capir\u00e0 che non doveva sacrificarsi lui, ma la persona a lui pi\u00f9 cara quando Groucho morir\u00e0 per mano di uno dei suoi nemici sopravvissuti. John rivela infine che il momento cruciale di Dylan per cambiare tutto e riconfigurare l'universo \u00e8 infine giunto, consegnando una pistola all'indagatore dell'incubo, chiedendo infine che gli spari, solo cos\u00ec tutto potr\u00e0 essere cambiato. Dylan tuttavia rifiuta e non intende fare quest'ultima cosa. Ci\u00f2 fa infuriare tremendamente John Ghost che esclama furibondo che Dylan ha rovinato tutto. Con sorpresa per\u00f2 Dylan cambia idea e spara un colpo alle spalle di John Ghost ferendolo mortalmente vendicandosi di tutte le sue macchinazioni. John si accascia ai piedi della sua segretaria e affermando che era questo ci\u00f2 che voleva da Dylan Dog prima che arrivasse la fine. Dylan e i suoi amici e alleati si tengono per mano e affrontano la fine, non prima che Dylan se ne esca con la frase:\n\"Ci vediamo dall'altra parte\"\nTermina cos\u00ec l'universo principale di Dylan Dog, dando inizio ai primi eventi che porteranno a una nuova riconfigurazione cosmica.\nNel numero 400 un Dylan senza memoria viaggia a bordo di un veliero identico al suo modellino, con il suo tuttofare Groucho anch'egli affetto da amnesia, viaggiando per isole che sono ci\u00f2 che rimane del mondo e affrontando mostri e creature simili a ci\u00f2 che aveva affrontato finora, in una metanarrazione che termina con l'incontro/scontro con il \"vero\" padre di Dylan, Tiziano Sclavi, in una serie di sequenze che ricordano Cuore di tenebra di Joseph Conrad e Apocalypse Now di Francis Ford Coppola e che culminano nella morte e nella trasformazione di Sclavi in una stella, ma al tempo stesso, porta tutto a una nuova riconfigurazione cosmica. L'universo si rinnova e ritrova il proprio equilibrio. Le ultime due pagine mostrano un Dylan trasandato pronto a ricominciare la sua professione di Indagatore dell'Incubo con un nuovo assistente al suo fianco.\nDylan Dog 666.\nBiografia e caratteristiche del personaggio.\nNel numero 401 viene mostrato il nuovo universo nato dopo la saga della meteora; qui il protagonista ha una folta barba e baffi, e assieme al suo look classico quando esce indossa un'enorme livrea scura; \u00e8 molto pi\u00f9 aperto alla tecnologia in quanto ha uno smartphone e un tablet e, a differenza dell'originale, \u00e8 un assiduo bevitore e fumatore occasionale.\nVengono inoltre modificati i rapporti tra i personaggi: Dylan Dog diventa figlio adottivo di Bloch, passato da ispettore a sovrintendente, ed \u00e8 inoltre l'ex marito del sergente Rania Rakim, la quale ha tradito e poi lasciato Dylan per intraprendere una relazione con l'ispettore Tyron Carpenter. \u00c8 inoltre presente una nuova spalla, Gnaghi, personaggio ideato da Sclavi per il romanzo \"Dellamorte Dellamore\" (nel cui omonimo film il protagonista \u00e8 interpretato da Rupert Everett, sulle cui fattezze sono ricalcate quelle di Dylan Dog) che si esprime solo con il verso \"Gna\" (che Dylan traduce in frasi di senso compiuto, capendo cosa voglia dire) e che viene qui ripreso in sostituzione di Groucho, morto nell'albo n. 400.\n\u00c8 proprio con la storia di Francesco Dellamorte che si intreccia il nuovo passato di Dylan Dog, come spiegato nel 401 \"L'alba nera\" e nel 402 \"Il tramonto rosso\": abbandonato e cresciuto in un orfanotrofio, dove tra l'altro gli era stato dato il nome, Dylan ha passato la giovinezza a fare il teppista e il ladruncolo con una banda (i \"Bloody Hell\", apparsi gi\u00e0 nell'universo originale nel numero 364 \"Gli Anni Selvaggi\"), fino a che Bloch, all'epoca ispettore e che ogni tanto lo pizzicava, decise di adottarlo, sebben lui continuasse a combinare guai. Dopo un non precisato evento, Dylan mise la testa a posto e segu\u00ec le orme del padre putativo entrando in polizia. A Scotland Yard conobbe Tyron Carpenter e Rania Rakim, con la quale intrecci\u00f2 una relazione e che spos\u00f2 (sebbene lei lo tradisse con Carpenter). Dopo circa due settimane di matrimonio Dylan conobbe la terrorista Lillie Connolly, del quale si innamor\u00f2 e che frequent\u00f2, fino a che lei non fu arrestata e mor\u00ec in carcere per le sue idee.\nL'evento sconvolse profondamente Dylan, che per un periodo pens\u00f2 addirittura al suicidio, decidendo poi di abbandonare la polizia e Rania e di adattarsi alla morte, andando a lavorare come becchino nel cimitero di Undead, vicino a Inverness, Scozia., dove conobbe Gnaghi, sperando di condurre un'esistenza tranquilla.\nPoco tempo dopo, per\u00f2, il cimitero di Undead fu colpito da un'epidemia di Ritornanti, ossia morti che dopo sette giorni dalla sepoltura si risvegliavano e si tramutavano in zombi, potendo morire di nuovo solo se colpiti con una pallottola in testa o se gli veniva spaccato il cervello in altri modi, costringendo Dylan e Gnaghi a ri-ucciderli e ri-seppellirli. Fu durante una delle notti di \"pulizia\" del cimitero che Dylan ebbe una visione della Morte, la quale volle \"assumerlo\" per indagare sulla piaga dei non-morti e su altri orrori che si sarebbero verificati a Londra, suggerendo anche il futuro appellativo di Indagatore dell'Incubo all'uomo. Questi accett\u00f2, a patto che, come compenso, potesse ottenere di passare un giorno con la sua amata Lillie. Dopo varie contrattazioni, la Morte gli concesse di passare la notte stessa con la donna, siglando cos\u00ec il loro accordo e facendo passare a Dylan un'ultima notte di passione con Lillie. Dopodich\u00e9 Dylan part\u00ec per Londra con Gnaghi, per iniziare la sua nuova professione di detective del paranormale, grazie alla licenza concessagli d Bloch.\nUn nuovo inizio.\n dove Dylan assieme a Gnaghi indaga, per conto di Sybil Browning, sulla morte del defunto marito di lei, John, il quale era tornato in preda forti dolori a casa dopo un viaggio di lavoro e con un morso sul petto, morendo e resucitando poco dopo, costringendo la donna a riucciderlo e finendo per essere accusata di uxoricidio. Dylan, a causa dei suoi trascorsi con i ritornanti, si reca con la donna e Gnaghi all'obitorio della polizia sul suo classico maggiolone bianco, scoprendo con orrore che la piaga si \u00e8 diffusa anche l\u00ec, facendo resuscitare tutti i morti presenti. Sul posto giungono anche Carpenter e Rania ad indagare per conto di Bloch, loro superiore, scoprendo la presenza di Dylan e dei non-morti. Seppur all'inizio scettici, i due sono costretti ad aiutare il loro ex-collega ad affrontare gli zombi e eliminarli, mentre Xabaras, la nemesi di Dylan, appare e d\u00e0 fuoco all'edificio. Seppure con l'obitorio in fiamme, Dylan e il suo gruppo riescono a fuggire e impedire che la piaga si diffonda in citt\u00e0 sparando agli ultimi zombi rimasti.\nDopo essere stati trattenuti e poi rilasciati in mancanza di prove, Dylan, Sybil e Gnaghi si recano ad Undead dopo aver scoperto che John si era recato l\u00ec per lavoro prima di contrarre la malattia, giungendo troppo tardi, in quanto ormai tutti i cittadini sono morti viventi. Scappando, il trio si rifugia nel cimitero, ora sicuro dopo l'operato di Dylan, e nella vecchia casa, l'Indagatore dell'incubo scopre che qualcuno c'\u00e8 stato ultimamente, trovando poi una botola che porta alle catacombe e ad un lago sotterraneo dove nel mezzo c'\u00e8 un enorme galeone, in una scena identica al numero 100. Qui vengono accolti da Nessuno, un uomo che lavora per conto di Xabaras e li porta al suo cospetto sulla nave. Il dottore rivela di essere a conoscenza del fatto che quello in cui si trova \u00e8 un universo alternativo, spiegando a Dylan come esistano infinite versioni di loro due in conflitto, e che ogni volta i due arrivano alla resa dei conti, come in questo caso. Grazie alla sua conoscenza degli altri universi e degli eventi, anticipa le mosse di Dylan e lo rende inoffensivo assieme ai suoi amici, spiegandogli come il suo intento sia creare degli esseri eterni ma privi di individualit\u00e0, essendo disgustato dal mondo moderno, ma viene sconfitto di nuovo dallo stesso trucco della valigetta esplosiva dove Dylan conservava il clarinetto, aperto per\u00f2 da Nessuno, che ha riacquisito coscienza ribellandosi al suo signore. Il galeone esplode ma Dylan e i suoi sopravvivono, non prima che l'eco della voce di Xabaras intimi all'indagatore che si rivedranno ancora. Ritornati a Londra, Sybil scopre di essere infetta e, dopo essersi trasformata, viene uccisa da Dylan, il quale comunica a Gnaghi che l'incubo \u00e8 appena iniziato.\nCitazioni e fonti di ispirazione.\nNelle storie del personaggio sono presenti citazioni pi\u00f9 o meno palesi di altre opere a fumetti, letterarie o cinematografiche. Gi\u00e0 nel primo numero si trovano riferimenti a film horror anni settanta-ottanta come \"La notte dei morti viventi\" e \"Zombi\" di Romero e \"Un lupo mannaro americano a Londra\" di Landis. Inoltre l'aspetto stesso del protagonista \u00e8 dichiaratamente ispirato all'attore Rupert Everett e la frase con la quale si presenta alla prima cliente \u00ab\"Mi chiamo Dog, Dylan Dog\"\u00bb \u00e8 un ironico riferimento a James Bond. Alcune storie poi traggono spunto da un luogo o una situazione celebre per poi sviluppare una trama differente come per esempio nel n. 3 (Le notti della luna piena) in cui ambientazione e alcuni personaggi sono citazioni di \"Suspiria\" di Dario Argento. Omaggi al cinema di Argento compaiono anche nel n. 5 (Gli Uccisori) dove il regista compare in primo piano tra la folla o nel n. 26 (Dopo mezzanotte) dove un punk passa a Dylan una lattina di Coca-Cola piena di cocaina da sniffare dalla cannuccia proprio come facevano i punk di \"D\u00e8moni\". \"Psyco\" di Alfred Hitchcock \u00e8 citato nel n. 20 (Dal profondo) con il Bates Motel e nel n. 243 (L'assassino \u00e8 tra noi) con la sequenza dell'omicidio sotto la doccia. Altre esplicite citazioni compaiono nel n. 33 (Jekyll!) dove si richiama \"Lo strano caso del dottor Jekyll e del signor Hyde\" e che, insieme alla poesia \"Il Corvo\" di Poe, \u00e8 fonte di ispirazione per una trama originale. Negli albi n. 64 e n. 65 ci sono chiare citazioni dal famoso telefilm \"I segreti di Twin Peaks\". Nel n. 62 (I vampiri) luoghi, personaggi e nomi all'inizio della storia sono una citazione di Zombi di Romero ma poi la trama se ne discosta in maniera originale. Anche il n. 67 (L'uomo che visse due volte) nonostante il titolo possa richiamare il film di Hitchcock \u00e8 in realt\u00e0 un omaggio a \"Il fu Mattia Pascal\" di Luigi Pirandello in quanto il cliente di turno si chiama Matthew Pascal e il suo alter ego \u00e8 Adrian Mehis. Nel n. 40 (Avvenne Domani) Groucho, venuto in possesso di un giornale che riportava le notizie del giorno dopo (riprendendo la trama del film Avvenne domani), telefona al suo allibratore che mostra le fattezze di Chico Marx e il nome di uno dei cavalli su cui Groucho scommette \u00e8 Duck soap, altro film dei Fratelli Marx.\nAnche la musica \u00e8 fonte di ispirazione: sono presenti citazioni a Fabrizio De Andr\u00e9 nel n. 270 \"Il re delle mosche\" dove c'\u00e8 una palese riferimento alla canzone \"Un chimico\", nel n. 250 \"Ascensore per l'inferno\" viene citata \"Sogno numero 2\"; inoltre nel n. 19 \"Memorie dall'Invisibile\" in cui una vecchia nana termina la sua frase con le ultime parole di \"Un giudice\" sulla reale statura di Dio e in cui Dylan dona gli ultimi versi di \"Giugno '73\" a una sua fidanzata. Nel n. 31 il dottore cita \"Un medico\"."}
{"id": "28602", "revid": "159341", "url": "https://it.wikipedia.org/wiki?curid=28602", "title": "Lasagne (gastronomia)", "text": "Con il termine lasagne o lasagna ( e ), si indica un particolare formato di impasto, ottenuto tagliando in grossi quadrati o rettangoli la sfoglia di pasta all'uovo. Costituiscono il pi\u00f9 antico formato di pasta prodotto in Italia, potendosene trovare traccia gi\u00e0 in epoca greco-romana.\nOrigine.\nDiversi autori Romani del I secolo a.C., fra cui Orazio e Marco Gavio Apicio, fanno riferimento a un piatto diffuso all'epoca chiamato \"lag\u0103num\". Tuttavia si trattava di una pasta che con le lasagne attuali aveva in comune la forma e poco altro, trattandosi di una sorta di frittella o focaccia sottile fritta, di possibile origine greca. Isidoro da Siviglia, vissuto fra il VI e il VII secolo, nella sua opera \"Etymologiae\" alla voce \"Laganum\" la definisce come \u00abuna pasta larga e sottile, cotta prima nell'acqua, poi fritta nell'olio\u00bb.\nIl termine \"lasagna\" pare invece originarsi dal latino \"las\u0103num\", indicante un tipo di pentola, diventato forse \"lasan\u012da(m)\" in latino volgare. La parola \"lasagne\" appare per la prima volta nel 1282 nelle Rime dei Memoriali bolognesi, composizioni poetiche che i notai di Bologna trascrivevano negli spazi bianchi fra gli atti giuridici, sebbene non ci sia giunta una ricetta.\nBisogna attendere l'inizio del XIV secolo perch\u00e9 un ricettario anonimo, il \"Liber de coquina\", redatto probabilmente a Napoli, illustri la preparazione di una lasagna gi\u00e0 pi\u00f9 simile alla sua veste moderna, sia nella composizione dell'impasto che nella cottura della sfoglia cos\u00ec ottenuta.\nVarianti regionali.\nNel centro e nel sud Italia questo piatto assume diverse denominazioni, presentandosi talvolta con forme maggiormente elaborate ed una nomenclatura pi\u00f9 articolata.\nIn Campania e Basilicata sono chiamate anche \"lagane\". Generalmente condite con un ricco rag\u00f9 di carne, quelle ricce senza passaggio al forno. Nel napoletano i formati pi\u00f9 comuni sono le lasagne propriamente dette e la lasagna riccia, quest'ultima esclusivamente di semola, con le quali era tradizione preparare le lasagne di Carnevale.\nNel Salento leccese si chiamano \"sagne\" o anche \"sagne 'ncannulate\", cio\u00e8 attorcigliate, oppure \"sagne torte,\" ovvero ritorte (come se fossero attorcigliate attorno ad un supporto cilindrico), e vengono servite con un sugo di pomodori freschi, basilico e cacio-ricotta. Qualcuno aggiunge un po' di pangrattato per asciugare eventuali residui di acqua di scolatura, altri usano la \"ricotta-scante\", cio\u00e8 una crema di ricotta piccante, oppure il sugo di carne di maiale o di agnello con aggiunta di peperoncino.\nNella cucina molisana, in particolare nel comune di Poggio Sannita (provincia di Isernia) viene preparata una variante denominata \"sagne a pezzate\", consistente in lasagne sciolte a pezzi.\nLe lasagne emiliane e romagnole utilizzano unicamente farine di grano tenero e uova ed entrano nella preparazione delle lasagne al forno. Molto spesso sono verdi, per l'aggiunta di spinaci. \nNelle Marche le lasagne tipiche, dette \"vincisgrassi\", sono al forno e preparate con un condimento peculiare.\nIn Liguria le lasagne assumono il nome di \"mandilli de saea\", cio\u00e8 fazzoletti di seta, e vengono solitamente condite con il pesto alla genovese o semplicemente con poco pomodoro.\nIn altre regioni dell'Italia settentrionale il termine lasagne pu\u00f2 indicare anche strisce di pasta all'uovo lunghe e larghe circa 2\u00a0cm, da consumarsi quasi sempre asciutte, pi\u00f9 raramente nei minestroni.\nNella Lunigiana le \"lasagne bastarde\" (o \"lasagne matte\") sono prodotte miscelando la farina di grano tenero o di farro, o la semola di grano duro con la farina di castagne in percentuale variabile che va dal 20% al 60%, a seconda delle abitudini locali e personali.\nLa tradizione culinaria delle Langhe annovera le lasagne con sangue di maiale o lepre al posto della salsa di pomodoro.\nIn Veneto, il termine \"lasagne\" indica tradizionalmente le tagliatelle. Le lasagne sono invece chiamate \"pasticcio\" e possono essere preparate sia \"alla bolognese\" sia con altri ingredienti come funghi o radicchio. Tuttavia, negli ultimi anni si pu\u00f2 trovare a volte la nomenclatura italiana nei men\u00f9."}
{"id": "28608", "revid": "9", "url": "https://it.wikipedia.org/wiki?curid=28608", "title": "Corte Costituzionale", "text": ""}
{"id": "28609", "revid": "1305887", "url": "https://it.wikipedia.org/wiki?curid=28609", "title": "Nathan Never (personaggio)", "text": "Nathan Never \u00e8 un personaggio dei fumetti protagonista della omonima serie a fumetti fantascientifica edita dalla Sergio Bonelli Editore dal 1991 e ideata da Michele Medda, Antonio Serra e Bepi Vigna e che sin dal suo esordio ha raggiunto un notevole successo di vendite.\nNathan Never \u00e8 un agente speciale di un'agenzia privata e si muove in un mondo futuro cinico e pessimista le cui ambientazioni ricordano il film \"Blade Runner\".\nBiografia del personaggio.\nIl passato di Nathan Never.\nLa vita del personaggio precedente al periodo in cui si svolgono le storie narrate nella serie viene narrato nel corso della serie regolare e di quelle ausiliarie. Nato nella bucolica Gadalas, Nathan entra nella polizia della Citt\u00e0 Est dopo l'addestramento nella fanteria dello spazio, durante il quale conobbe Laura Lorring, divenuta in seguito sua moglie. Le assenze continue e il tradimento di Nathan con un'altra donna (il procuratore Sara McBain) determinano la crisi del matrimonio, che avr\u00e0 comunque tragicamente fine a seguito del massacro di Laura da parte di Ned Mace, un criminale psicopatico assetato di vendetta che rapir\u00e0 inoltre la figlia di Never, Ann. Lo shock subito da Nathan, che al momento dell'omicidio era con la sua amante, \u00e8 causa dei capelli bianchi e dei terribili sensi di colpa che lo accompagneranno negli anni successivi. Rifugiatosi su Tersicore, una delle stazioni orbitanti del futuro in cui vive, si dedica alle arti marziali in un tempio di monaci Shaolin finch\u00e9 non viene rintracciato da Edward Reiser, un manager intenzionato ad organizzare una agenzia privata di vigilanza. Nathan accetter\u00e0 di diventarne membro, costretto pi\u00f9 che altro dalle onerose cure richieste per la figlia Ann, nel frattempo ritrovata da Reiser ma divenuta autistica. In seguito si scoprir\u00e0 che Ann \u00e8 dotata di poteri estrasensoriali ed infine guarir\u00e0.\nAmbientazione.\nL'ambientazione principale in cui si svolgono le vicende del fumetto \u00e8 la grande Citt\u00e0 della costa Est, una megalopoli sterminata e senza nome costruita su otto livelli di enormi edifici ed autostrade.\nSi pu\u00f2 pensare che la citt\u00e0 sia situata sui resti della ormai scomparsa New York ma in realt\u00e0 si trova sulla costa orientale americana, infatti la vecchia New York si trova in fondo all'oceano a circa 600 metri di profondit\u00e0. Pur caratterizzando la sua intera struttura, le atmosfere fosche e spaventevoli si concretizzano sempre pi\u00f9 mano a mano che si scende nei livelli inferiori della Citt\u00e0: il primo livello \u00e8, infatti, il luogo in cui i reietti della societ\u00e0 trovano rifugio dallo strapotere dei pi\u00f9 abbienti nei piani alti. La popolazione si attesta sui duecento milioni di abitanti. Esiste anche un'altra megalopoli, sull'altra costa del continente: la Citt\u00e0 Ovest.\nL'ambientazione \u00e8 in un mondo futuro profondamente mutato.\nEvoluzione del personaggio nel corso della serie.\nI primi 100 numeri.\nInizialmente Nathan Never \u00e8 un uomo in continua lotta con i rimorsi per le vicende che hanno portato alla morte della moglie e al rapimento della figlia. Ha diverse relazioni sentimentali, di cui solo alcune degne di nota. Sotto copertura in una base terrestre della Fanteria dello Spazio, Nathan incontra Susan Connery. La donna, desiderosa di compiacere il padre pi\u00f9 di ogni altra cosa, fa abbondante uso di droghe in grado di alterare il suo metabolismo e quello dei suoi uomini per primeggiare. Per quanto sia tendenzialmente omosessuale, si innamora di Nathan e i due iniziano in una relazione che sfocia nella morte di lei durante il rendez-vous finale con l'Agente Alfa. Susan torner\u00e0 in vita anni dopo, grazie agli straordinari macchinari di Mister Jinx. Sar\u00e0 lei a copiare la mente di Nathan Never dentro un computer a proteine viventi e a salvarne un campione genetico dal quale Ann Never creer\u00e0 poi Nemo. Anche questo secondo incontro finir\u00e0 male per la donna: sfruttando l'ossessione che l'agente Alfa nutre nei suoi confronti, riesce a rapirlo, con l'intento di ucciderlo e di farlo poi risorgere. Il suo piano viene sventato da Legs e Frayn e dai suoi ex soldati, oramai trasformati in mostri, che non esitano a trasformarla come loro.\nCon l'avvocato Olivia Olling instaura un bel rapporto di amicizia che talvolta si trasforma in una relazione sessuale. La segretaria dell'Agenzia Alfa, Janine Spengler, \u00e8 innamorata di lui sin dai primi numeri della serie: inizialmente lui cerca di ignorare il visibile interesse che la donna gli manifesta, fino a che i due cominciano a frequentarsi, per quanto il coinvolgimento di Nathan non sembra essere mai troppo profondo. Durante la Saga di Atlantide i due sembrano comportarsi da fidanzati ufficiali. Questo equilibrio instabile crolla quando Nathan Never incontra Hadija Hab' Ahmal, un'ingegnere che ha preso in affitto per un breve periodo l'appartamento accanto al suo. Per la prima volta, Nathan sembra uscire dal torpore emotivo in cui viveva da anni e inizia a frequentare la donna. Quando scopre che \u00e8 proprio lei il sabotatore a cui l'Agenzia Alfa sta dando la caccia, Nathan decide di rimanerle vicino durante le cure. Nel giro di pochi mesi, i due iniziano a convivere nella splendida villa di propriet\u00e0 della donna. Infine, la figlia Ann, dopo lo scontro finale contro il tecnodroide Selena, guarisce dal suo autismo e cresce improvvisamente e decide di partire con la Fratellanza Ombra in un viaggio per lo spazio. Tra le sue amicizie pi\u00f9 profonde, si possono annoverare Legs Weaver, Sigmund Baginov e Jack O'Ryan. Il rapporto tra Nathan e Legs \u00e8 molto confidenziale: i due, per quanto caratterialmente diversi, sono ottimi compagni di squadra e sono legati da un profondo affetto. Nathan prover\u00e0 inoltre un forte dolore quando Jack e April Frayn, con la quale aveva avuto in precedenza una storia, rimangono dispersi nel corso di una missione nello spazio. Nathan ha un buon rapporto con i suoi colleghi, con l'eccezione di Andy Havilland, di cui non condivide i metodi spietati e la mancanza di scrupoli.\nDalla Saga Alfa fino alla Guerra con le Stazioni Orbitanti.\nA questo punto della sua vita, Nathan sta riflettendo sul suo lavoro: ora che non deve pi\u00f9 pagare le costose cure della figlia, non avrebbe pi\u00f9 motivo di lavorare per l'Agenzia Alfa. Dopo la Saga Alfa decide comunque di continuare nel suo lavoro, dando fiducia al nuovo direttore, Solomon Darver. La storia con Hadija continua tra alti e bassi, fino al crollo totale: Nathan \u00e8 condannato a morte per omicidio volontario e Hadija, scoperte le foto di un suo presunto tradimento, non ne vuole pi\u00f9 sapere di lui. Scagionato, Hadija cerca di riappacificarsi, ma Nathan si sente tradito e decide di lasciarla definitivamente.\nAlla vigilia della Guerra contro le Stazioni Orbitanti, Nathan cerca di mettersi in contatto con lei, ma scopre che ha venduto la villa e che se ne \u00e8 andata senza lasciare recapiti. Durante la missione su Betsabea, Nathan scopre che Hadija sta lavorando al progetto di scudo spaziale delle colonie, ma il loro incontro viene bruscamente interrotto dagli Agenti di Mister Alfa, Havilland e Logan. Havilland uccide Hadija davanti agli occhi di Nathan. Un altro evento contribuisce a turbare l'equilibrio dell'agente: una manifestante pacifista si lancia contro la sede del Consiglio di Sicurezza con un oggetto in mano che sembrava una bomba e Nathan la fredda. L'oggetto si rivela in realt\u00e0 essere un fumogeno.\nDalla guerra fino alla Saga Spazio-Temporale.\nNathan esce psicologicamente distrutto dalla guerra. La morte di Hadija, la morte della manifestante hanno lasciato il segno. Inoltre il forte rapporto di amicizia con Legs si \u00e8 deteriorato, dopo che la donna ha abbandonato l'Agenzia. Nel corso di una missione, Nathan salva la vita a Sara McBain, e i due finalmente iniziano una nuova relazione, finalmente alla luce del sole. Nathan \u00e8 comunque combattuto tra l'amore per la donna e il nascente affetto nei confronti di Nicole Bayeux, la nuova agente Alfa. Inoltre, latente, rimane il desiderio di vendetta nei confronti di Andy Havilland, l'uomo che ha ucciso Hadija.\nDurante la Saga Spazio-Temporale, Nicole Bayeux rimane dispersa nel passato, mentre Nathan ha la possibilit\u00e0 di trovarsi faccia a faccia con Andy Havilland all'interno del relitto di Urania. Dopo un breve combattimento, l'Agente Alfa uccide l'ex collega con un colpo di pistola in testa. Havilland viene resuscitato dal fantasma di Luke Sanders e Nathan viene lasciato solo con i suoi rimorsi. Da notare la reazione ben diversa rispetto a quella avuta con Ned Mace, da lui ucciso in un moto di piet\u00e0 piuttosto che per mera vendetta.\nNel numero 233 Sara McBain decide di rimanere nel territorio del \"Margine\" per aiutare gli attivisti di \"Terra Mater\", chiudendo di fatto con tristezza il loro rapporto.\nPoteri e abilit\u00e0.\nNathan Never \u00e8 un ex membro dei corpi speciali della polizia della Citt\u00e0 Est esperto nelle arti marziali (Jeet Kune Do imparato nel monastero Shaolin su Tersicore) e nel combattimento corpo a corpo. \u00c8 esperto nell'uso di armi bianche e da fuoco ed \u00e8 un eccezionale detective.\nContatti con altri fumetti Bonelli.\nNathan Never ha effettuato vari \"crossover\" con Martin Myst\u00e8re. Oltre allo stesso Martin Myst\u00e8re, in alcune storie di Nathan Never appare anche uno dei suoi nemici, Mister Jinx. L'incongruenza storica \u00e8 superata grazie ad un computer organico in possesso di Jinx, in grado di immagazzinare e conservare una copia della mente di un essere umano. Con tale sistema, Jinx riesce ad eseguire un \"backup\" di se stesso e trasferire la personalit\u00e0 da un corpo all'altro, acquisendo una sorta di immortalit\u00e0. La personalit\u00e0 dello stesso Martin Myst\u00e8re viene sottoposta a backup nel 1987, il computer alle proteine viene immagazzinato nella base segreta governativa di \"Altrove\" e viene ritrovato dopo due secoli da un gruppo terroristico che esegue il restore di Martin Mystere in un corpo robotico allo scopo di sfruttarne le conoscenze ormai perdute durante la Grande Catastrofe.\nNel numero 7, \"La zona proibita\", Nathan incontra un discendente di Mister No.\nAltri media.\n\"Nathan Never Cyberpunk 2020\" \u00e8 il titolo di un'espansione per il gioco di ruolo Cyberpunk 2020 della Talsorian (tradotto in Italia dalla Stratelibri) in cui \u00e8 possibile calarsi nei panni e nel mondo di Nathan Never. Il manuale riuniva alcune regole derivate dal modulo (inedito in Italia) \"Maximum Metal\" unite alla descrizione del mondo di Nathan Never, di alcuni dei personaggi e dei mezzi principali dell'Agenzia Alfa."}
{"id": "28610", "revid": "2730", "url": "https://it.wikipedia.org/wiki?curid=28610", "title": "Capalbio", "text": "Capalbio \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl territorio comunale si estende all'estremo lembo meridionale della Toscana, spaziando dalla fascia costiera verso la corrispondente pianura e l'entroterra collinare, tra gli 0 e i s.l.m. di altitudine.\nConfina a nord e a est con il comune di Manciano, a sud-est con il comune viterbese di Montalto di Castro, a ovest con il comune di Orbetello; a sud, \u00e8 bagnato dal Mar Tirreno: presso il litorale si trova il Lago di Burano, un bacino lacustre costiero.\nAltri due laghi si trovano nel retroterra del territorio comunale, il Lago di San Floriano, a sud-ovest, e il Lago Acquato, a nord-est. Tra i corsi d'acqua \u00e8 da segnalare il Chiarone che segna gran parte del confine con il Lazio: le sue sorgenti si trovano nell'area collinare a nord-est di Capalbio.\nClima.\nLungo la fascia costiera e nella corrispondente area pianeggiante, il clima \u00e8 tipicamente mediterraneo, con inverno non particolarmente freddo e, a tratti, gradevole nelle ore diurne, ed estate calda ma ventilata.\nL'area collinare presenta valori di temperatura pi\u00f9 bassi, motivo per il quale il comune \u00e8 stato classificato in zona D, con 1823 gradi giorno, che consente l'accensione degli impianti di riscaldamento tra il 1\u00ba novembre e il 15 aprile, per un massimo di 12 ore giornaliere.\nIn base ai dati medi disponibili per il trentennio 1951-1980 per le stazioni meteorologiche situate all'interno del territorio comunale e di seguito riportati nella tabella, la temperatura media annua varia dai di Capalbio a s.l.m. ai 15,7\u00a0\u00b0C di Pescia Fiorentina situata a 21\u00a0m\u00a0s.l.m., passando per i 15,6\u00a0\u00b0C di Monte Alzato a Le precipitazioni medie annue, molto contenute, variano dai di Monte Alzato e dai 598\u00a0mm di Pescia Fiorentina (situate lungo la pianura costiera), fino ai 689\u00a0mm di Capalbio, ubicato oramai nell'entroterra in posizione rialzata a e circondato da una serie di poggi pi\u00f9 alti delle Colline dell'Albegna e del Fiora che possono determinare un effetto stau, seppur moderato, con venti da ovest e da sud.\nOrigini del nome.\nIl nome Capalbio sembra derivare da \"Caput Album\" o \"Campus Albus\", per via degli alabastri bianchi che caratterizzano il luogo, ma pi\u00f9 probabilmente proviene da \"Capo d'Alveo\", dal nome che prese il castello eretto nel Medioevo sopra il fiume detto \"Pissia\".\nStoria.\nIl Castello di Capalbio faceva parte della donazione all'Abbazia dei Santi Anastasio e Vincenzo alle Tre Fontane nell'805 da parte di Carlo Magno. Del 1161 \u00e8 il privilegio di papa Alessandro III che confermava quel possesso alla stessa abbazia. Pochi anni pi\u00f9 tardi sono gli Aldobrandeschi ad ottenere in enfiteusi le terre di Capalbio dall'abbazia, che alla fine del XIII secolo, vengono conquistati da Orvieto.\nIn seguito Capalbio pass\u00f2 alla Repubblica di Siena, cadendo sotto il dominio degli Orsini. Si tratta di un periodo economicamente florido, durante il quale vengono realizzate opere importanti e arricchito il possedimento con mura, case, chiese e viene completata la Rocca, la cui costruzione era stata iniziata dagli Aldobrandeschi.\nNell'aprile del 1555 le truppe spagnole del principe di Morignano, alleate con i Medici, conquistarono Siena e a giugno, dopo Porto Ercole e Orbetello, anche Capalbio cadde sotto il dominio degli spagnoli. Capalbio fu assegnato dalla Spagna a Cosimo I de' Medici e da questo momento inizi\u00f2 per il paese una crisi economica e demografica.\nLe condizioni economiche subiscono una stasi a causa di diversi fattori tra cui l'insalubrit\u00e0 delle zone paludose, la lontananza dal potere centrale, la posizione ai confini di stato, la mancanza di una rete viaria adeguata ed infine le incursioni dei turchi. L'aria malsana, comunque, \u00e8 uno dei pi\u00f9 gravi problemi che tutta la Maremma deve affrontare durante il XVII secolo e infatti avviene lo spopolamento dovuto alla malaria.\nLa dinastia dei Medici manterr\u00e0 la propria sovranit\u00e0 sul Granducato di Toscana fino al 1737, quando, estinto il ramo principale, la successione passer\u00e0 ai duchi di Lorena. Nel frattempo lo Stato dei Presidii cessa di essere possedimento spagnolo per passare sotto il dominio degli Austriaci (1707) e quindi dei Borboni (1736).\nCapalbio perse la propria autonomia amministrativa, dal momento che Leopoldo I lo aggreg\u00f2 a Manciano, e nel 1842 Leopoldo II lo aggreg\u00f2 a Orbetello, status che durer\u00e0 per cento anni. In questo periodo alla disastrosa situazione sociale si aggiunse anche la piaga del brigantaggio che terrorizzava la Maremma.\nDopo la seconda guerra di indipendenza Capalbio passa sotto il Regno d'Italia e l'agricoltura \u00e8 ancora caratterizzata da estese propriet\u00e0 fondiarie.\nNel 1952, con l'applicazione della riforma agraria, preceduta dalla creazione nel 1951 dell'Ente Maremma, si ha un moderno sviluppo dell'agricoltura e nel 1960 Capalbio ottiene la propria autonomia amministrativa.\nSimboli.\nLo stemma di Capalbio \u00e8 costituito dalla testa albina (in correlazione con il toponimo) fin dal periodo medievale, sorretta dal caratteristico leone senese che fu aggiunto nel Quattrocento.\nMonumenti e luoghi d'interesse.\nArchitetture civili.\nDogane pontificie.\nLe dogane pontificie sono una serie di edifici ubicati alle estremit\u00e0 meridionali del territorio comunale di Capalbio, in quella che in passato era la zona di confine tra il Granducato di Toscana e lo Stato della Chiesa.\nIn localit\u00e0 Chiarone, lungo la via Aurelia, si trova il Palazzo del Chiarone, imponente edificio preceduto da un porticato che nei secoli passati era una sede doganale per il transito tra i due stati. L'attuale denominazione del complesso, Palazzo Boncompagni, \u00e8 stata conferita dalla famiglia che vi abit\u00f2 dopo lo smantellamento delle dogane. L'edificio \u00e8 suddiviso in quasi cento stanze e tra queste vi erano anche l'appartamento papale, le stalle e una prigione.\nNella campagna presso l'abitato di Pescia Fiorentina, vi era la sede di un'altra dogana che era ospitata nel complesso della Villa del Fontino. Una volta esauritesi le funzioni doganali, la struttura pass\u00f2 alla famiglia Boncompagni, proprietaria anche del palazzo del Chiarone, che agli inizi del Novecento rivendette tutte queste propriet\u00e0 alla famiglia Magrini. Il fabbricato che ospit\u00f2 la dogana \u00e8 stato recentemente restaurato.\nIl Giardino dei Tarocchi.\nNei pressi della frazione di Pescia Fiorentina, in localit\u00e0 \"Garavicchio\", \u00e8 sito il Giardino dei Tarocchi realizzato da Niki de Saint Phalle.\nAree naturali.\nIl territorio comunale \u00e8 stato premiato con le 5 vele e la prima posizione nella Guida Blu di Legambiente-Touring Club Italiano nel 2007 per la tutela e la corretta gestione delle sue spiagge, del paesaggio e dell'ambiente circostante.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 576 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nUniversit\u00e0.\nNel comune di Capalbio \u00e8 presente la sede toscana dell'Universit\u00e0 degli Studi Guglielmo Marconi.\nBiblioteche.\nIl comune di Capalbio \u00e8 fornito di una biblioteca comunale ospitata in uno stabile in via Leopardi, al di fuori delle mura. Istituita nel 1970, conta un patrimonio librario di circa volumi.\nGeografia antropica.\nFrazioni.\nDa ricordare le localit\u00e0 di Ansedonia Sud, Carige Alta, Garavicchio, Nunziatella, Selva Nera, Torre Palazzi e Vallerana.\nEconomia.\nCapalbio ha ispirato il conferimento di denominazione all'omonimo marchio di capi di abbigliamento tradizionale maremmano, che si ispira alla moda dei fattori e dei signori della Maremma dell'Ottocento. La linea di abbigliamento, inizialmente prodotta da una piccola industria di confezioni di Roccastrada, \u00e8 stata acquisita dalla multinazionale Clothing Company che detiene anche il marchio Belstaff."}
{"id": "28613", "revid": "714658", "url": "https://it.wikipedia.org/wiki?curid=28613", "title": "Karate", "text": "Il , anche noto semplicemente come karate, \u00e8 un'arte marziale originaria dell'isola di Okinawa, nel Regno delle Ry\u016bky\u016b, le cui isole nel 1879 vennero annesse al Giappone con il nome di \"Prefettura di Okinawa\". Venne sviluppato dall'unione tra i metodi di combattimento indigeni, chiamati , e il quanfa cinese a seguito degli stretti contatti culturali e commerciali tra gli abitanti dell'arcipelago e i navigatori cinesi. Nel corso del diciottesimo secolo ci si riferiva a tale arte marziale con il nome di , ma con il passare del tempo si \u00e8 privilegiato il nome \"karate\", dato da una differente lettura del kanji '\u5510'. Negli anni '30 del novecento, a causa del crescente militarismo giapponese, il primo carattere venne sostituito con '\u7a7a', mantenendo cos\u00ec la lettura \"karate\" ma assumendo un nuovo significato, ovvero sia che i nipponici avevano sviluppato una forma di combattimento originale, sia che si trattava di un metodo di combattimento a mani nude. Secondo Gichin Funakoshi, l'aggiunta del carattere si deve far risalire al 1929/1930, anni nei quali i membri del club di karate dell'Universit\u00e0 Keio decisero di cambiare nuovamente il nome per differenziarlo dalle arti cinesi. \nLa diffusione del karate al di fuori dell'isola di Okinawa inizi\u00f2 nel 1922, quando il Ministero dell'Educazione Giapponese invit\u00f2 Gichin Funakoshi a Tokyo per una dimostrazione di karate, la National Athletic Exhibition, e successivamente nel 1924 l'Universit\u00e0 Keio istitu\u00ec in Giappone il primo club universitario di karate, al punto che nel 1932 tutti i maggiori atenei nipponici avevano il proprio circolo. Dopo la seconda guerra mondiale Okinawa divenne un importante sito militare statunitense, e il karate divenne popolare tra i soldati stanziati sulle isole. \nQuesta arte marziale prevede soprattutto il combattimento a mani nude, senza l'ausilio di armi, anche se la pratica del kobud\u014d di Okinawa, che prevede l'uso delle armi tradizionali (Bo, Tonfa, Sai, Nunchaku, Kama), \u00e8 strettamente collegata alla pratica del karate, e alcune scuole e stili integrano la pratica del karate con lo studio delle armi. Attualmente viene praticato nel mondo in due differenti versioni, quella sportiva (nella quale \u00e8 privato della sua componente marziale e finalizzato ai risultati competitivi tipici dell'agonismo occidentale) e quella tradizionale pi\u00f9 legata ai precetti originali e alla difesa personale. In passato era studiato e praticato solo da uomini, ma con il passare degli anni anche le donne si sono avvicinate a questa disciplina. \nEtimologia.\nOriginariamente, quest'arte marziale aveva il nome di o, semplicemente, . Il primo utilizzo scritto della parola \"karate\" \u00e8 da attribuirsi ad Itosu Ank\u014d, che utilizz\u00f2 il carattere , mentre il primo utilizzo documentato della grafia risale al 1905 ed \u00e8 da attribuirsi a Ch\u014dmo Hanashiro in \"Karate Shoshu Hen\". Riguardo a quale delle due grafie fosse quella originale per la parola \"karate\", Gichin Funakoshi scrive:Poich\u00e9 non esiste materiale scritto, non sappiamo se il \"kara\" fosse originariamente scritto con il carattere , che significa \"Cina\" o con il carattere , che significa \"vuoto\". Nel periodo in cui la Cina, e tutto ci\u00f2 che poteva essere definito cinese, godeva della massima popolarit\u00e0 nelle Ry\u016bky\u016b, il primo carattere veniva impiegato come sinonimo di alta qualit\u00e0. Sotto questa influenza, il karate ha cominciato ad essere scritto con questo carattere perch\u00e9 gli fosse conferita una nota di classe o di eleganza. \u2014\u2009Gichin FunakoshiLo stesso Gichin Funakoshi utilizz\u00f2 nomi diversi nei titoli dei suoi libri: nel 1922 utilizzer\u00e0 la dicitura , nel 1925 il termine e, nel 1935 e in tutte le pubblicazioni successive utilizzer\u00e0 . Questi ultimi due sono dei chiari calchi dei nomi delle arti marziali giapponesi che utilizzavano gli affissi \"jutsu\" e\"d\u014d\" per descrivere, rispettivamente, una tecnica marziale concentrata sull'esecuzione e una via marziale che aggiunge un importante fattore di sviluppo dell'individuo.\nRiguardo all'adozione del termine Morio Higaonna scrive:Nel 1933, l'arte del karate di Okinawa fu riconosciuta come un'arte marziale giapponese dal Comitato di arti marziali giapponesi noto come \"Butoku Kai\". Fino al 1935, \"karate\" era scritto come \"\" (mano cinese), ma, nel 1935, i maestri dei vari stili di karate di Okinawa si sono riuniti per decidere un nuovo nome per la loro arte. Decisero di chiamare la loro arte \"karate\" scritta in caratteri giapponesi come \"\" (mano vuota). \u2014 Morio Higaonna\nStoria.\nDescrivere in modo dettagliato l'evoluzione del karate risulta difficile per mancanza di fonti storiografiche certe.\nSi possono solo formulare ipotesi riguardo alla nascita e alla diffusione iniziale di quest'arte marziale, utilizzando rare fonti costituite perlopi\u00f9 da racconti e leggende trasmessi oralmente. Dal XIX secolo in poi, la storia risulta pi\u00f9 chiaramente documentata.\nLa storia del karate parte da un arcipelago a sud del Giappone, le isole Ry\u016bky\u016b, e in particolare da una di queste, l'isola pi\u00f9 grande: Okinawa, dove gi\u00e0 esistevano alcune forme di combattimento note come \"te\".\nL'isola di Okinawa era divisa in tre principati: Hokuzan (\u5317\u5c71 Montagna settentrionale), Ch\u016bzan (\u4e2d\u5c71 Montagna centrale) e Nanzan (\u5357\u5c71 Montagna meridionale). Per molti secoli Okinawa\u00a0\u2013 nell'arcipelago dei tre regni delle Ryu-kyu, che allora erano stati a s\u00e9, indipendenti dal Giappone\u00a0\u2013 aveva mantenuto rapporti commerciali con la provincia cinese del Fujian e fu cos\u00ec, probabilmente, che conobbe alcune arti marziali cinesi come il \"kenpo\" o \"quanfa\" (\u00abmetodo del pugno\u00bb) \u2013 nato secondo la tradizione nel monastero di Sh\u00e0ol\u00edn-s\u00ec \u2013 modificandolo col passare degli anni secondo metodi locali.\nSh\u014d Hashi (soprannominato Shang Bazhi), re di Chuzan, nel 1429 unific\u00f2 i tre regni di Okinawa e in seguito anche tutti i regni delle Ryu-kyu. Poco pi\u00f9 tardi, Sho Shin (che regn\u00f2 dal 1478 al 1526), per mantenere la pace, intorno al 1500 viet\u00f2 il possesso di armi, che furono raccolte e chiuse in un magazzino del castello di Shuri.\nDopo la battaglia di Sekigahara, il clan vittorioso dello shogunato Tokugawa concesse al clan Shimazu, che governava il bellicoso feudo di Satsuma nell'isola di Ky\u016bsh\u016b, di occupare le Ryu-kyu: 3000 samurai compirono l'invasione senza incontrare valida resistenza (1609).\nPoich\u00e9 fu rinnovato il divieto di possedere armi e persino gli utensili di uso quotidiano come bastoni e falcetti dovevano essere chiusi nei magazzini durante la notte, i membri della classe nobiliare si dedicarono in segreto allo studio di una forma di autodifesa da usare contro gli invasori.\nNacque cos\u00ec la scuola Okinawa-te (\u00abmano di Okinawa\u00bb), detta anche \"t\u014dde\" (\u00abmano cinese\u00bb, dove l'ideogramma \"to\" caratterizza la dinastia Tang), che si differenziava in tre stili: \"Naha-te\", sul modello del kung-fu della Cina meridionale, \"Shuri-te\" e \"Tomari-te\", sul modello del kung-fu della Cina settentrionale. Va precisato che Naha era la capitale dell'isola di Okinawa, Shuri la sede del castello reale e Tomari la zona del porto (oggi Shuri e Tomari sono quartieri di Naha).\nL'ideogramma te (\u624b) letteralmente indica la parola \"mano\", ma per estensione pu\u00f2 anche indicare \"arte\" o \"tecnica\"; il significato di Okinawa-te, quindi, \u00e8 \"arte marziale di Okinawa\".\nEssa era praticata esclusivamente dai nobili, che la tramandavano di generazione in generazione. Secondo le credenze popolari, come detto sopra, la nascita del karate \u00e8 dovuta alla proibizione dell'uso delle armi nell'arcipelago delle isole Ry\u016bky\u016b. La conoscenza del \"te\" restava uno dei pochissimi segni di appartenenza passata a un'elevata posizione sociale. Per questo motivo i nobili, ormai divenuti contadini, tramandavano quest'arte a una cerchia ristrettissima di persone, quasi in modo esoterico.\nCos\u00ec facendo si \u00e8 avuta una dispersione dell'arte originale e furono gettate le basi per i vari stili di karate. Per la nascita del tode furono fondamentali anche le arti marziali cinesi: le persone che si recavano in Cina, anche per due o tre anni, avevano modo di studiare le arti marziali del luogo e, in molti casi, cercarono di apprenderle; per\u00f2 le arti marziali cinesi si basavano su concetti filosofici e su un'elaborata concezione del corpo umano, pertanto era impossibile imparare le arti cinesi nello spazio di un solo viaggio, e con ci\u00f2 i viaggiatori giapponesi appresero quel che potevano.\nSi pensa quindi che sia stata possibile una sorta di fusione tra le arti arrivate dalla Cina, che comunque costituivano uno stile non metodico, e il \"te\" okinawense. Una prova di questo importante scambio culturale tra Okinawa e Cina \u00e8 fornita da un maestro vissuto in epoca successiva, Ank\u014d Itosu. In uno scritto di suo pugno vede le origini del karate nelle arti cinesi e sottolinea come non abbiano influito n\u00e9 il Buddhismo n\u00e9 il Confucianesimo.\nIl primo maestro delle Ryu-kyu fu Sakugawa Kanga di Shuri (1733-1815), signore di Okinawa ed esperto di te; era soprannominato \u201cTode\u201d perch\u00e9 combin\u00f2 il kempo, da lui studiato in Cina, con le arti marziali di Okinawa. Egli fu il primo maestro che prov\u00f2 una razionalizzazione e una codificazione delle arti diffuse a Okinawa. Tuttavia trascorse ancora qualche decennio prima dello sviluppo di una vera e propria scuola di tode.\nIl fondatore di questa scuola fu il suo allievo Matsumura S\u014dkon (1809-1901); egli fu maestro di Asato Ank\u014d (o Azato 1827-1906), a sua volta maestro di Funakoshi Gichin (1868-1957), e Itosu Ank\u014d (1830-1915), anch'egli maestro di Funakoshi e di altri importanti maestri come Motobu Ch\u014dki (1870-1944), Motobu Ch\u014dy\u016b (1865-1928), Chibana Ch\u014dshin (1885-1969), Mabuni Kenwa (1889-1952) e T\u014dyama Kanken (1888-1966).\nIl suo stile di tode era chiamato Shuri-te (arte marziale di Shuri) in quanto Matsumura era residente proprio nella citt\u00e0 di Shuri. Egli bas\u00f2 il proprio insegnamento su tre punti fondamentali: la pratica dell'arte autoctona di Okinawa, l'arte giapponese della spada (Jigen-ry\u016b) e la pratica delle arti cinesi. Nacque cos\u00ec il vero e proprio tode.\nAnko Itosu introdusse il to-de nelle scuole di Okinawa e mise a punto i cinque kata detti Pinan (presenti nel karate degli stili come il Wado-Ryu e Shito-Ryu; questi kata cambiarono poi il nome in Heian).\nIl primo maestro di Okinawa a recarsi in Giappone fu Motobu Ch\u014dki di Shuri (1871-1944), straordinario combattente, ma illetterato, che perci\u00f2 non ottenne grande successo come insegnante. Solo pi\u00f9 tardi, con l'arrivo di Funakoshi, divenuto poi maestro, l'Okinawa-te pot\u00e9 diffondersi nel paese del Sol Levante.\nSi dice che il primo maestro di Naha-te fosse Higaonna Kanry\u014d, noto anche come Higashionna (1853-1915; secondo alcune fonti la nascita sarebbe nel 1840). Kanryio Higaonna aiut\u00f2 molto Funakoshi nella diffusione del karate in Giappone. Con questa diffusione, l'Okinawa-te divenne cos\u00ec il karate.\nGichin Funakoshi nacque a Shuri.\nBambino gracile e introverso, si appassion\u00f2 alle arti di combattimento: studi\u00f2 con Azato, padre di un suo compagno di scuola e maestro di svariate arti marziali, poi con Itosu, quindi con Matsumura. Era non solo un abile calligrafo, ma conosceva anche i classici cinesi; pertanto nel 1888 cominci\u00f2 a insegnare in una scuola elementare.\nNel 1921 pass\u00f2 per Okinawa il principe Hirohito, diretto in Europa, e nel castello di Shuri, Funakoshi organizz\u00f2 un'esibizione che fu molto apprezzata. Lasciato l'insegnamento, nella primavera del 1922 Funakoshi fu scelto per eseguire una dimostrazione di karate alla Scuola Normale Superiore Femminile di Tokyo, ove si stabil\u00ec.\nNel 1922 scrisse \"Ryu-kyu kempo\": karate (karate significava ancora \u00abmano cinese\u00bb e i nomi dei kata erano quelli originari di Okinawa).\nNel 1935 pubblic\u00f2 \"Karate-do kyohan\", molti anni dopo tradotto dal maestro Tsutomu \u014cshima.\nI primi anni furono difficili soprattutto sotto l'aspetto economico. Nel 1931 il karate fu ufficialmente riconosciuto dal Dai Nippon Butoku Kai, l'organizzazione imperiale per l'educazione della giovent\u00f9. Dopo aver utilizzato un'aula del Meisei Juku (un ostello per studenti di Okinawa nel quartiere Suidobata), per qualche tempo Funakoshi fu ospite nella palestra del maestro di scherma Hiromichi Nakayama.\nNel 1936, grazie al comitato nazionale di sostenitori del karate, venne costruito il dojo Shotokan (\u00abcasa delle onde di pino\u00bb) a Zoshigaya, sobborgo del quartiere speciale di Toshima a Tokyo. \u201cShoto\u201d era lo pseudonimo che Funakoshi usava da giovane nel firmare i suoi poemi cinesi, \"kan\" invece vuol dire \"sala\".\nPer facilitare la diffusione del karate in Giappone, gli ideogrammi \"tode\" e \"te\", vennero assemblati. Si ottenne cos\u00ec la parola \"tote\", ma l'ideogramma \"to\", che si leggeva anche \"kara\" (ma col significato di \u00abvuoto\u00bb sia nel senso di \u00abdisarmato\u00bb, sia in riferimento allo stato mentale del praticante, concetto Zen di mu-shin), fu cambiato con questa lettura.\nPertanto l'ideogramma finale risult\u00f2 \"karate\". Vennero inoltre cambiati in giapponese i nomi originali delle tecniche e dei kata per renderli pi\u00f9 comprensibili.\nNel dopoguerra il generale Douglas MacArthur proib\u00ec la pratica delle arti marziali, ritenute l'anima dello spirito militarista nipponico, ma a poco a poco l'interesse per il karate crebbe anche in Occidente e Funakoshi fu ripetutamente invitato a dare dimostrazioni.\nFunakoshi lasci\u00f2 la direzione dello stile Shotokan al figlio Yoshitaka, che trasform\u00f2 profondamente lo stile elaborato dal padre, inserendovi attacchi lunghi e potenti, che facevano uso di nuove tecniche di calci. Yoshitaka mor\u00ec di tubercolosi nel 1945.\nRicordiamo che la diffusione del karate nel Giappone si deve ai maestri Funakoshi e Higaonna, ma la diffusione di esso in tutto il mondo occidentale, si deve a un allievo di Ch\u014djun Miyagi (che era un allievo di Higaonna): Jitsumi G\u014dgen Yamaguchi.\nDal karate nacquero poi diverse correnti di pensiero e il karate si divise cos\u00ec in vari stili.\nStili del karate.\nFunakoshi divide le scuole e i kata del karate di Okinawa in due stili principali: sh\u014drin-ry\u016b (a cui attribuisce caratteristiche simili a quelle degli stili settentrionali di kung-fu) e sh\u014drei-ry\u016b (pi\u00f9 simile al kung-fu meridionale). L'altra principale divisione degli stili di karate di Okinawa si basa sulla citt\u00e0 di origine: Tomari, Naha e Shuri.\nIn generale, lo sh\u014drin-ry\u016b era associato allo Shuri-te e al Tomari-te, mentre lo sh\u014drei-ryu era associato al Naha-te. Il Naha-te, ideato da Kanry\u014d Higaonna diede vita ad alcuni stili di karate, il cui principale \u00e8 il G\u014dj\u016b-ry\u016b, la cosiddetta \"scuola dura e morbida\" sviluppata dal maestro Ch\u014djun Myiagi.\nLo Shuri-te e il Tomari-te videro una fusione sempre pi\u00f9 profonda e diedero vita ad alcuni stili come il Wado-Ryu e lo Shotokan-ryu.\nA Okinawa esiste una tradizione dove entrambi gli approcci sh\u014drin e sh\u014drei sono mescolati in uno stile unico, la cui maggiore scuola \u00e8 quella di Kenwa Mabuni che insegna lo Shit\u014d-ry\u016b, anche se l'influenza maggiore di questo stile deriva dall'area sh\u014drei.\nI principali stili del karate sono:\nNel karate si sono formati molti altri stili, e talvolta all'interno di un Paese, ci sono dei maestri che si ritengono creatori di stili che non sono altro che copie di stili antichi o, comunque, gi\u00e0 preesistenti. La World Karate Federation, che \u00e8 l'unica organizzazione mondiale, che raggruppa le federazioni nazionali riconosciute dai rispettivi comitati olimpici, ed essa stessa riconosciuta dal CIO, riconosce solo I seguenti 4 stili di karate della lista:\nRegole.\nAnko Itosu ebbe il grande merito di introdurre il karate nelle scuole dell'epoca; a seguito delle prestigiose esibizioni del Maestro Gichin Funakoshi a Tokyo nel 1922, il karate venne conosciuto al di fuori dell'isola di Okinawa. Questi sono stati i quattro maestri che hanno determinato nel karate svolte di fondamentale importanza.\nFunakoshi fu anche fondatore dello Stile Shotokan, che basa l'efficacia delle proprie tecniche su agili spostamenti e attacchi penetranti. Egli intese e insegn\u00f2 il karate come \"sistema di disciplina interiore\" capace di condizionare tutti gli aspetti della vita dei praticanti, denominato pi\u00f9 precisamente karate-d\u014d.\nDa allora il karate si \u00e8 diffuso in gran parte del mondo, subendo anche cambiamenti discutibili che - secondo alcuni - lo hanno allontanato dallo spirito originale voluto dai suoi fondatori.\nIl pi\u00f9 grande ringraziamento che il praticante possa elevare \u00e8 diretto ai maestri che insegnano a comprendere quest'arte e svelano, passo dopo passo, il \"D\u014d\", la \"via\" \u00e8 molto pi\u00f9 della tecnica, \u00e8 un lento e misterioso cammino dell'essere verso la propria perfezione, il proprio compimento.\nOgni scuola di karate tradizionale sintetizza per i propri allievi i princip\u00ee morali che devono guidare la pratica e che ne costituiscono i fondamenti. Essi sono chiaramente enunciati nel \"d\u014dj\u014d kun\", regole variabili da scuola a scuola, e nei \"nij\u016b kun\", unici per lo stile shotokan.\nLe regole del d\u014dj\u014d.\n\"D\u014dj\u014d kun\" indica le regole del d\u014dj\u014d, che variano a seconda della scuola. Quelli sotto riportati si riferiscono allo shotokan.\nIl karate \u00e8 fondamentalmente rispetto reciproco, sul quale si basa e il d\u014dj\u014d kun dovrebbe venire applicato anche al di fuori del d\u014dj\u014d. Infatti un esempio di questo principio \u00e8 che nel kumite, praticato da certe palestre, non si pu\u00f2 toccare l'avversario, mentre prima di salire sul tatami bisogna fare il saluto al Maestro.\nI quattro lati del d\u014dj\u014d hanno particolari nomi: la Sede Superiore, ovvero dove sta il ritratto del Maestro fondatore dello stile che viene praticato \u00e8 chiamato Kami-za, mentre il lato dove stanno gli allievi, per fare il saluto, \u00e8 chiamato Shimo-za, ovvero sede inferiore. Nel saluto gli allievi sono sistemati in ordine di cintura, incominciando dalle nere con grado maggiore fino ad arrivare alle bianche. Il lato verso gli allievi di grado pi\u00f9 alto \u00e8 chiamato Jo-seki, mentre invece quello verso le bianche, quindi verso coloro con meno esperienza \u00e8 chiamato Shimo-seki.\nI venti principi guida di Funakoshi.\nI insegnati dal maestro Gichin Funakoshi sono:\nL'abito.\nIn quasi tutte le arti marziali \u00e8 uso allenarsi indossando un abito adeguato, chiamato \"gi\" (pronuncia: ghi); nel karate, quest'abito \u00e8 il \"karate-gi\", composto da una giacca (\"uwagi\"), da un paio di pantaloni (\"zubon\") di cotone bianco e da una cintura (\"obi\") il cui colore designa il grado raggiunto dal praticante non dal punto di vista fisico ma dal punto di vista della preparazione mentale e dell'esperienza.\nOltre al termine specifico \"karate-gi\", l'abito per la pratica del karate pu\u00f2 essere chiamato genericamente \"keikogi\" o \"dogi\"; mentre molto in voga \u00e8 il termine \"kimono\". Questa antica parola della lingua giapponese, che originariamente significava semplicemente \"abito\", ai nostri giorni viene usata per indicare uno specifico tipo di vestito tradizionale che nulla ha a che vedere con la pratica delle arti marziali.\nFu il maestro Gichin Funakoshi ad adottare per primo l'uso del \"karate-gi\".\nInfatti, in occasione della prima dimostrazione al Budokan di Tokyo, lui e un suo allievo indossarono un abito fatto da Funakoshi stesso la notte precedente, ispirandosi al modello del \"judo-gi\" e utilizzando, per\u00f2, una tela pi\u00f9 leggera e comoda. Il colore bianco \u00e8 quello naturale del cotone non tinto, essendo questo un abito semplice e umile.\nIn genere esistono tre tipi di karategi:\nIn molte arti del Bud\u014d (Kend\u014d, Kyudo, Aikid\u014d), per esercitarsi si indossa, invece, una gonna-pantalone (\"hakama\") tipica giapponese ma mai utilizzata a Okinawa.\nSi pratica a piedi scalzi.\nCinture.\nLa cintura nel karate \u00e8 un riferimento che indica l'abilit\u00e0, attestata dal superamento di appositi esami, nella pratica della disciplina di chi la indossa.\nNel 1924, Gichin Funakoshi, fondatore del Karate Shotokan, adott\u00f2 il sistema dei \"dan\" dal fondatore del judo, Kan\u014d Jigor\u014d. Egli us\u00f2 un sistema di gradi con un set limitato di colori di cintura. Anche gli altri insegnanti di Okinawa adottarono questa pratica. In precedenza gli allievi incominciavano la pratica con la cintura bianca; per\u00f2 non esistevano le cinture colorate: la cintura nera fu adottata da Kan\u014d soltanto tre anni dopo l'invenzione del sistema di dan, prendendola dalla fascia nera indossata, nel nuoto, dagli atleti migliori. Quando Funakoshi adott\u00f2 il sistema, comunque, le cinture erano gi\u00e0 tre: bianca, marrone e nera, a cui si aggiunse, in seguito, la cintura verde (o blu, a seconda della testimonianza). Tuttavia il sistema di gradazione delle cinture pu\u00f2 variare a seconda dello stile. Nel sistema ky\u016b/dan i gradi per principianti cominciano con un ky\u016b numerato in maniera crescente (ad esempio 9 ky\u016b), e avanza in maniera decrescente fino al ky\u016b di numero pi\u00f9 basso. Il dan incomincia col 1 dan (Shodan, o \"cominciando a dan\") sino a giungere ai dan di grado pi\u00f9 elevati. I gradi sono assegnati come una \"cintura di colore\" o \"mudansha\" (\"uni senza dan\"). I karateka con grado di dan sono assegnati come \"yudansha\" (\"possessori del rango di dan\"). Il yudansha porta tipicamente una cintura nera. I requisiti dei ranghi differiscono fra stili, organizzazioni e scuole. La minima et\u00e0 e il tempo nei gradi sono fattori promozione importanti.\nL'esame consiste nel dimostrare le tecniche di fronte a una commissione di esaminatori. Questa varia da scuola a scuola, ma l'esame pu\u00f2 includere tutto ci\u00f2 che si \u00e8 imparato fino a quel punto oppure nozioni nuove. La dimostrazione \u00e8 una domanda per grado nuovo (\"shinsa\") e pu\u00f2 includere: \"kata\", \"bunkai\", l'autodifesa, routine, \"tameshiwari\" (\"rompendo\"), e/o \"kumite\" (combattimento). L'esame di cintura nera pu\u00f2 includere anche una parte scritta.\nLe cinture colorate vengono dette Ky\u016b, mentre le cinture nere vengono dette Dan. Entrambe le parole significano \"grado\", \"livello\", ma la prima \u00e8 comunemente utilizzata. Il primo livello di dan non \u00e8 chiamato \"ichi dan\", che vorrebbe dire \"primo grado\", ma \"sho dan\", cio\u00e8 \"inizio del grado\", a testimonianza del fatto che il raggiungimento della prima cintura nera \u00e8 solo l'inizio di un lungo e severo apprendimento dell'Arte Marziale, in cui i livelli di ky\u016b hanno il solo scopo di dare le basi necessarie a un apprendimento pi\u00f9 approfondito.\nCINTURE COLORATE, che si ottengono per esame:\nCINTURE NERE, che si ottengono per esame:\nCINTURE NERE, che si ottengono ad honorem per meriti od onorificenze:\nLe classificazioni per i ky\u016b variano da federazione a federazione, ed esistono, presso alcune scuole, ulteriori cinture intermedie (bianca, bianco-gialla, gialla, gialla-arancione, arancione, arancione-verde, verde, verde-blu, blu, blu-marrone, marrone, marrone-nera).\nDopo la cintura marrone si passa a cintura nera che rimane tale al raggiungimento di gradi superiori (\"dan\"), dal 1\u00ba in poi, anche se \u00e8 possibile trovare federazioni che utilizzano la cintura bianco-rossa per il 6\u00b0, 7\u00b0, 8\u00b0 dan e rossa per i 9\u00ba e 10\u00ba dan.\nL'ideogramma \"dan\" si trova anche nella parola \"shodan\", che significa \"principiante\", per dimostrare come l'aver impiegato alcuni anni per diventare cintura nera sia davvero poca cosa in confronto a tutti gli anni di allenamento che aspettano. Generalmente, le cinture si ottengono per esami fino al 5\u00ba dan, mentre dal 6\u00ba dan in poi, il grado viene assegnato solo per meriti speciali e non pi\u00f9 in seguito a esami, anche se il modo in cui vengono rilasciati i pi\u00f9 alti gradi dan pu\u00f2 variare da federazione a federazione. Per i gradi pi\u00f9 elevati non viene valutata solamente la mera capacit\u00e0 tecnica raggiunta ma soprattutto le doti di esperienza, didattica, organizzazione, sviluppo e dedizione a quest'arte marziale.\nBisogna per\u00f2 sottolineare come il formalismo relativo al vestiario e alle cinture incominci\u00f2 solamente con lo sviluppo di massa del karate e quindi con la sua commercializzazione, soprattutto in occidente. Alle origini, il karate era praticato con i vestiti quotidiani, spesso solamente con la biancheria intima e non esistevano le graduatorie per cinture. Da molti praticanti di karate tradizionale, la cintura \u00e8 considerata un simbolo di un certo livello di conoscenza e di percorso ma non possiede certo un valore meramente di grado.\nFilosofia.\nGichin Funakoshi interpret\u00f2 il \"kara\" del karate-d\u014d con il significato di \"purificare s\u00e9 stessi da pensieri egoisti e malvagi, perch\u00e9 solo con una mente e coscienza limpida il praticante pu\u00f2 comprendere la conoscenza che riceve\". Riteneva che il karateka doveva essere \"interiormente umile ed esternamente gentile\". Solamente comportandosi umilmente si pu\u00f2 essere aperti alle molte lezioni del karate. Questo pu\u00f2 essere fatto solamente attraverso l'ascolto e attraverso la ricezione delle critiche. Egli considerava la cortesia di primaria importanza. Diceva che \"il karate viene propriamente applicato solo in quelle rare situazioni in cui uno deve davvero atterrare qualcuno o essere da lui atterrato\". Funakoshi ha ritenuto insolito per un appassionato l'utilizzo del karate in uno scontro fisico reale pi\u00f9 di una volta nella vita. Egli disse che i praticanti di karate \"non devono mai essere facilmente trascinati in una lotta\". Resta inteso che un colpo scagliato da un vero esperto potrebbe significare la morte. Risulta chiaro che coloro i quali fanno un uso distorto di ci\u00f2 che hanno imparato portano disonore a s\u00e9 stessi.\nPerch\u00e9 a piedi nudi.\nUn fatto importante nel karate \u00e8 il fatto di stare a piedi nudi nello svolgere la lezione, questo ha motivazioni tecniche e formali, risponde a esigenze pratiche ed \u00e8 volto al conseguimento della massima efficacia.\nRagioni fisiche: il piede \u00e8 ricco di ricettori tattili che permettono di conoscere la conformazione del suolo senza interventi della vista; la struttura ossea del piede \u00e8 arcuata cos\u00ec da restare parzialmente sospesa sul piano di appoggio. L'adattamento alle caratteristiche del suolo viene avvertito dai recettori di tensione dei tendini e delle articolazioni: il corpo risponde cos\u00ec alla percezione dell'inclinazione e della direzione di pendenza, adeguandosi alle mutevoli necessit\u00e0 dello stare eretti. Fare karate significa anche imparare a flettere, estendere e ruotare il piede, adattandolo al fine di ottenere un impatto efficace sul bersaglio.\nUn'altra delle ragioni che chiariscono perch\u00e9 i praticanti di karate tradizionale non usino protezioni ai piedi affonda le sue radici nel passato, quando i samurai divennero imbattibili nell'uso della spada, si chiesero cosa sarebbe stato di loro se fossero stati sorpresi disarmati. Di qui la necessit\u00e0 di imparare a usare il corpo come un'arma e vennero sviluppate le prime tecniche a mano nuda: la loro evoluzione e quella delle forme di lotta che in esse si fusero, port\u00f2 alla codificazione di sistemi di combattimento a mano disarmata sempre pi\u00f9 articolati. \nLo stare a piedi nudi \u00e8 un segno di umilt\u00e0, rispetto e di volont\u00e0 di affrontare l'allenamento con la mente vuota dalle preoccupazioni quotidiane.\nTecniche del karate-d\u014d.\nA seconda dei vari stili di karate, il karate si compone di numerosissime tecniche: tecniche di pugno, di mano aperta, di gomito, calci, parate, cadute, spostamenti, posizioni e guardie.\nIl karate prevede lo studio approfondito di tecniche di colpo dette \"atemi waza\", parola derivata dalla contrazione del verbo \"ateru-colpire\" e \"mi-corpo\". Si utilizzano pugni, calci (principalmente alle gambe e al tronco), gomitate, ginocchiate e colpi di percussione a mano aperta nelle zone sensibili del corpo umano (femore, articolazioni, fegato, gola, costole fluttuanti) al fine di provocare un trauma anatomico che neutralizzi l'avversario nel modo pi\u00f9 veloce ed efficace possibile seguendo la regola del \"minimo sforzo, massimo risultato\". \nDa segnalare che nello studio pi\u00f9 avanzato dell'arte vengono esaminati anche gli \"tsubo\" o \"punti di pressione\" e particolarmente rilevante \u00e8 il fatto che nel primo testo redatto dal maestro Funakoshi (\"Karate-do Kyohan\") un intero capitolo fosse dedicato all'anatomia umana a dimostrazione che non solo si deve imparare \"come\" colpire ma anche, e soprattutto, \"dove\".\nTutte queste tecniche sono corredate da un insieme di parate, schivate, spostamenti e scivolate atte a deflettere e intercettare gli attacchi oltre a proiezioni, spazzate, bloccaggi e leve articolari.\nNon si deve per\u00f2 pensare al Judo o all'Aikido. Le proiezioni e le spazzate del karate non prevedono di \"lanciare\" l'avversario in lontananza (come nell'Aikido) ma di \"sgretolarlo\" sul suo centro, a terra, per impedirgli di contrattaccare e quindi finirlo con tecniche di colpo. Il karate, del resto, \u00e8 primariamente un'arte di percussione sebbene il suo studio comprenda tutte le possibilit\u00e0 di combattimento.\nI fondamentali (\"Kihon\").\nIl Kihon \u00e8 un termine che indica le tecniche di allenamento base, di parata o di attacco, su cui si basa il karate. In pratica, si tratta di esercizi propedeutici all'esecuzione tecnica nel karate.\nIl kihon, nel karate, \u00e8 l'insieme delle tecniche fondamentali.\nIn italiano potremmo tradurlo con le parole \"basilare\" o \"rudimenti\". La parola kihon \u00e8 composta da due sezioni: Ki (fondamenta o radici) e Hon (base). Visualizzando gli ideogrammi delle due sezioni si nota che Ki \u00e8 formato da due parti, una che simboleggia la terra e l'altra rappresenta l'inizio; Hon, invece, mostra un albero le cui radici sono rivolte verso il basso.\nLa parola Kihon ha dunque il significato della necessit\u00e0 di porre delle solide fondamenta, delle profonde radici per poter costruire qualche cosa di duraturo. Nella cultura giapponese viene data molta importanza alla preparazione prima di mettere mano a qualunque progetto ed \u00e8 importante essere padroni delle basi di qualunque disciplina, prima di progredire in essa.\nCome in qualsiasi altra disciplina, anche nel karate, senza una perfetta padronanza degli esercizi di base, non \u00e8 possibile progredire e raggiungere notevoli livelli di pratica. Le basi del karate, i primi esercizi insegnati all'allievo, portano a imparare il corretto uso del proprio corpo, sia esso in movimento o statico.\nNella pratica del kihon si impara a migliorare la propria resistenza e a ottenere una maggiore rapidit\u00e0 nell'esecuzione; aiuta anche a rafforzare lo spirito combattivo e l'allievo apprende come gestire le \"armi\" del nostro corpo.\nKime.\nIl kime, nella pratica del Karate, pu\u00f2 essere definito come \"focalizzazione della massima potenza esplosiva del colpo\" in un punto stabilito. Lo studio e la corretta comprensione di ogni singola tecnica, da parte dell'allievo, dovranno trovare quindi il loro naturale coronamento nello sviluppo del kime, conferendo ad ogni attacco e ad ogni parata la massima incisivit\u00e0, potenza e pulizia. Nessun praticante di Karate, dunque, pu\u00f2 aspirare a progredire verso i gradi superiori della disciplina se non \u00e8 in grado di applicare un buon kime durante l'esecuzione delle tecniche. Lo stesso principio si applica, a maggior ragione, nelle manifestazioni agonistiche, nelle quali il kime \u00e8 uno degli elementi fondamentali di valutazione dell'atleta.\nLe forme (\"kata\").\nIl kata \u00e8 un combattimento contro un avversario immaginario, una specie di prova. Si tratta di una serie di movimenti codificati che rappresentano varie tecniche di combattimento, in modo da evidenziarne i principi fondanti e le opportunit\u00e0 di esecuzione ottimali (spazio, tempo e velocit\u00e0).\nNel \"Kata\", che significa \"forma\", si racchiudono le tecniche diffuse dalle varie scuole. Il karate ha una vasta gamma di kata che si differenziano nei diversi stili e per i diversi ky\u016b. I kata possono essere visti come delle tecniche marziali prestabilite, per la maggior parte, nelle otto direzioni dello spazio. Il kata non viene considerato come un combattimento simbolico eseguito a vuoto, ma come un combattimento contro uno o pi\u00f9 avversari.\nIl numero dei kata, ma anche i loro nomi e i kata stessi, cambiano in base alla scuola (\"stile\") che si pratica.\nGli elementi fondamentali per eseguire un buon kata sono:\nE da un punto di vista atletico:\nLa maggior parte delle volte, un kata (nelle gare a squadre) \u00e8 seguito dal bunkai, cio\u00e8 la messa in pratica delle tecniche e la dimostrazione dell'efficacia delle tecniche e dei movimenti;\nsolitamente le squadre sono formate da tre persone e, solo in Italia, vige la regola per cui il Torei (colui che si difende) deve essere unico.\nKata bunkai.\nBunkai letteralmente significa \"smontare\" e indica lo studio per l'applicazione pratica delle tecniche contenute nei kata. Lo studio di esse permette di estrapolare dai kata efficaci tecniche di difesa, molto spesso proiezioni, tecniche combinate, leve articolari e spazzate che sono nascoste magari all'interno di una tecnica di pugno o parata. Lo studio dei Bunkai Kata \u00e8 uno dei pi\u00f9 complessi dell'arte poich\u00e9 richiede una chiave di lettura che si deve dedurre dallo stile del fondatore. \u00c8 altres\u00ec uno degli argomenti pi\u00f9 delicati per i teorici e gli studiosi dell'arte marziale poich\u00e9 non possediamo documenti scritti sulla pratica del bunkai sebbene essa sia importantissima per la comprensione del karate.\nDa ricordare, inoltre, come le tecniche dei kata derivino da tecniche di combattimento codificate e non il contrario. Ci\u00f2 significa che le tecniche contenute nelle forme sono funzionali e non mera tradizione scolastica.\nIl termine bunkai (\u5206\u89e3 \"caratteri Han\") \u00e8 utilizzato nelle arti marziali giapponesi per indicare la spiegazione testuale e palese di un gesto simbolico contenuto in un esercizio formale (kata). La parola \u00e8 formata da due kanji che significano rispettivamente \u201cporzione\u201d e \u201cslegare\u201d e uniti servono a indicare l'atto di ricondurre qualcosa di complesso alle sue parti essenziali.\nKata bunkai significa letteralmente \"kata smontato\", cio\u00e8 applicato. Mentre i kata vengono svolti con un avversario (o pi\u00f9) immaginario, il kata bunkai viene svolto con avversario (o pi\u00f9) vero, pertanto si ha bisogno di un partner.\nI bunkai sono normalmente eseguiti nel dojo o in esami per passaggi di grado, nello specifico per esami inerenti ai passaggi da secondo dan o superiori, con un partner o un gruppo di partner che danno una dimostrazione del significato delle tecniche eseguite in un kata oppure mettono in pratica un attacco predefinito cui occorre rispondere con un determinato kata. In questo modo l'allievo comprende i vari movimenti di cui \u00e8 composto il kata e migliora la propria tecnica imparando a valutare i tempi, aggiustare le distanze e adattare la tecnica alle dimensioni dell'avversario.\nIl combattimento (\"kumite\").\nGichin Funakoshi (\u8239\u8d8a \u7fa9\u73cd), disse: \"Non ci sono dispute nel Karate\". Prima della seconda guerra mondiale, in Okinawa, il kumite non era parte integrante dell'insegnamento. Shigeru Egami riferisce che, nel 1940, alcuni karateka furono cacciati dal dojo perch\u00e9 usavano il karate nelle risse in strada. Tra le caratteristiche del Kumite del Karate si nota che i colpi, con l'eccezione del Kyokushinkai (e degli stili a contatto pieno da esso derivati), non vengono affondati alla ricerca del knockout dell'avversario, ma vengono arrestati per ovvi motivi di incolumit\u00e0. Le tecniche tuttavia devono dimostrare il loro potenziale ed essere eseguite, arrestandole con controllo per non arrecare eccessivi danni. Ci\u00f2 \u00e8 possibile grazie a un adeguato allenamento e a un opportuno regolamento di gara. Quest'ultimo infatti prevede, in linea di massima, un lieve contatto a livello addominale, nessun contatto con tecniche di braccio al volto e un lievissimo contatto con tecniche di calcio al volto (anche se esistono vari regolamenti e, per esempio, in alcune federazioni e in determinati stili il contatto \u00e8 consentito). L'eventuale ausilio di protezioni preventive (conchiglia, paradenti, corpetto, paratibia-piede, guantini e maschera per il naso, abolita nel 2015/16 perch\u00e9 sembrava arrecare pi\u00f9 danni che senza) e l'adozione di sanzioni adeguate e di opportune norme completano il regolamento nella massima tutela dei praticanti. Negli anni cinquanta, il maestro Mas Oyama cre\u00f2 il Kyokushinkai (Full Contact Karate) e da esso, successivamente, si svilupparono molti altri stili che facevano del contatto pieno il loro punto di forza.\nCondizionamenti.\nIl karate di Okinawa usa un addestramento supplementare noto come \"Hojo und\u014d\" (\u88dc\u52a9\u904b\u52d5). Questo utilizza una semplice attrezzatura fatta di legno e pietra. Il \"makiwara\" \u00e8 uno degli attrezzi pi\u00f9 usati (allenamento all'impatto dei colpi). \nIl \"nigiri game\" \u00e8 un grande vaso usato per rinforzare la presa di mani e dita. Questi esercizi supplementari sono progettati per aumentare forza, capacit\u00e0 di resistenza, velocit\u00e0 e coordinazione muscolare. \nIl karate sportivo enfatizza esercizio aerobico, anaerobico, potenza, agilit\u00e0, flessibilit\u00e0 e gestione dello stress. Tutte le pratiche variano a seconda delle scuole e degli insegnanti.\nKarate sportivo.\nIl karate sportivo \u00e8 la forma sportiva del karate, modellata tra diversi stili, privata in gran parte della sua componente marziale e finalizzata alla sola competizione agonistica.\nLa federazione mondiale del karate (WKF) \u00e8 riconosciuta dal comitato olimpico internazionale (CIO) come responsabile per le competizioni di karate. La WKF ha sviluppato regole comuni che governano tutti gli stili. I \"WKF organisations\" nazionali coordinano coi loro rispettivi comitati olimpici nazionali.\nIl karate \u00e8 una disciplina olimpica. Ha raggiunto il numero di voti sufficiente nelle decisioni del Comitato Olimpico Internazionale nel 2016 e nel 2021 sar\u00e0 presente alle olimpiadi di Tokyo.\nSul fronte karate sportivo va precisato che, oltre alla WKF, ci sono realt\u00e0 diverse che enfatizzano il combattimento, nelle cui competizioni si pu\u00f2 vincere anche per KO. Famoso \u00e8 il Sabaki Challenge, dove ogni anno si sfidano atleti provenienti da ogni parte del mondo. Da menzionare, poi, i campionati mondiali di Kyokushinkai e Ashihara; entrambi caratterizzati da un numero rilevante di atleti internazionali."}
{"id": "28617", "revid": "124269282", "url": "https://it.wikipedia.org/wiki?curid=28617", "title": "Castell'Azzara", "text": "Castell'Azzara \u00e8 un comune italiano di abitanti e risulta la sede comunale pi\u00f9 elevata della provincia di Grosseto in Toscana.\nGeografia fisica.\nTerritorio.\nIl territorio comunale di Castell'Azzara si estende tra le pendici meridionali del cono vulcanico del Monte Amiata, fino alla sponda settentrionale dell'area del Tufo e alla valle del fiume Paglia. L'area settentrionale ed occidentale del territorio comunale ha avuto in passato una certa importanza per i giacimenti minerari, soprattutto di cinabro, che erano noti fin dall'antichit\u00e0.\nI limiti amministrativi vedono confinare Castell'Azzara a nord con il comune di Piancastagnaio e la provincia di Siena, a est e sud-est con il comune di Sorano, a sud-ovest con il comune di Semproniano e a nord-ovest con il comune di Santa Fiora.\nIl territorio comunale ha un dislivello variabile tra i 353 metri s.l.m. che si registrano presso la Villa Sforzesca e i 1.107 metri s.l.m. della vetta del Monte Civitella che si eleva a ovest del centro abitato di Castell'Azzara, separandolo da quello della frazione di Selvena. In particolare, la parte settentrionale, centrale e occidentale del territorio comunale, che includono anche il centro di Castell'Azzara e quello della frazione di Selvena, risultano essere quasi interamente montuose; la rimanente parte meridionale ed orientale oscilla generalmente su quote collinari, pi\u00f9 elevate verso sud e pi\u00f9 basse verso est dove la valle del Paglia fa segnare valori altimetrici simili a quelli di quasi tutta l'area del Tufo, con la quale risulta in continuit\u00e0 su questo versante. La sede comunale, trovandosi a 815\u00a0m di altitudine, risulta la pi\u00f9 elevata di tutta la provincia.\nClima.\nIl clima di Castell'Azzara \u00e8 influenzato dall'altitudine; ci\u00f2 nonostante, la posizione a sud-est del cono vulcanico amiatino, fa s\u00ec che la temperatura sia relativamente meno fredda rispetto alle medesime quote del versante opposto.\nIn base ai dati medi disponibili per il trentennio 1951-1980 forniti unicamente da una stazione meteorologica situata presso la localit\u00e0 di Selvena e di seguito riportati nella tabella, la temperatura media annua si aggira sui +12,2\u00a0\u00b0C a 640 metri s.l.m., mentre le precipitazioni medie annue risultano abbondanti, oltre i 1.400\u00a0mm, favorite quasi certamente dall'effetto stau rispetto ai venti occidentali (Monte Civitella) e a quelli provenienti dai quadranti meridionali (cono vulcanico del Monte Amiata), oltre alla probabilit\u00e0 di temporali termoconvettivi estivi, vista la vicinanza di rilievi montuosi ben organizzati. Valori termometrici maggiori e pluviometrici sensibilmente minori sono ipotizzabili nell'area della Villa Sforzesca, situata a est delle vette montuose ad una quota di bassa collina.\nI 2689 gradi giorno registrati nel centro di Castell'Azzara hanno fatto includere l'intero territorio comunale in zona E, consentendo l'accensione degli impianti di riscaldamento per un massimo di 14 ore giornaliere tra il 15 ottobre e il 15 aprile.\nStoria.\nSorto negli anni tra l'XI e il XII secolo, Castell'Azzara \u00e8 ricordato nel 1216 come appartenente al contado aldobrandesco del ramo di Santa Fiora e fu da sempre nelle mire delle citt\u00e0 confinanti di Siena e Orvieto. Nel 1297 divenne territorio della famiglia orvietana dei Baschi, fino a ritornare agli Aldobrandeschi fino al 1439, quando pass\u00f2 alla famiglia Sforza in seguito al matrimonio tra Cecilia Aldobrandeschi e Bosio Sforza. Castell'Azzara segu\u00ec da allora il destino della vicina Santa Fiora, finendo poi annesso al Granducato di Toscana nel XVII secolo. Alla fine del XVIII secolo la famiglia Menichetti divenne feudataria degli Sforza, unendosi poi con i Conti Ricci, e mantenendo, come Ricci Menichetti, una presenza importante fino all'inizio del XX secolo.\nImportante centro minerario tra XIX e XX secolo, \u00e8 oggi un piccolo borgo poco popolato arroccato sulle pendici orientali del Monte Civitella.\nSimboli.\nLo stemma di Castell'Azzara \u00e8 costituito da uno scudo sannitico a sfondo bianco su cui \u00e8 raffigurata una fortezza rossa con tre torri sormontate da tre dadi da gioco. Lo stemma ha la seguente blasonatura ufficiale: \u00abd'argento al castello di rosso, torricellato di tre, il medio pi\u00f9 alto, terrazzato di verde, sormontato da tre dadi al naturale segnati coi punti 3 - 5 - 4 di nero\u00bb. Il significato dei dadi, e da qui il toponimo, \u00e8 legato alla tradizione che vuole il castello oggetto di una contesa tra due fratelli Aldobrandeschi: contesa che fu risolta con una partita a zara, gioco d'azzardo medievale con dadi.\nCultura.\nIstruzione.\nIl comune ha a disposizione per i bambini/ragazzi delle localit\u00e0 di Castell'Azzara, Selvena, Montevitozzo e San Giovanni delle Contee (le ultime due appartengono al comune di Sorano) la scuola dell'infanzia, la scuola elementare e la scuola media, tutte raggruppate un nuovo edificio scolastico costruito nel 2012, dotato di mensa, 3 piani per dividere le varie scuole e di tutte le precauzioni in caso di incendio e terremoto. La scuola fa parte dell'Istituto Comprensivo Statale \"Umberto I\" di Pitigliano. L'edificio scolastico di Castell'Azzara risulta essere uno dei pi\u00f9 nuovi e dotati di ogni tipo di sicurezza di tutta la provincia.\nBiblioteche.\nCastell'Azzara dispone di una piccola biblioteca comunale che conta poco pi\u00f9 di volumi. La biblioteca \u00e8 stata fondata nel 1952 ed ha avuto l'ordinamento nel 1975.\nMusei.\nDal 2008 sono aperte al pubblico due gallerie minerarie del Cornacchino, che compongono la cosiddetta galleria Ritorta. I cunicoli sono lunghi alcune centinaia di metri e ruotano su se stessi. Per scendere \u00e8 necessario munirsi di attrezzature adatte, fornite dalla Pro loco di Castell'Azzara, che gestisce il museo, ed essere obbligatoriamente condotti da una guida esperta. Il percorso \u00e8 inserito nella rete museale provinciale \"Musei di Maremma\".\nGeografia antropica.\nIl comune di Castell'Azzara possiede una sola frazione, mentre gli altri centri abitati del territorio sono identificati come localit\u00e0 e borgate.\nInfrastrutture e trasporti.\nIl comune di Castell'Azzara non possiede linee ferroviarie e superstrade o strade statali all'interno del proprio territorio. La principale via di comunicazione \u00e8 la strada provinciale 4 Pitigliano-Santa Fiora, che unisce i due paesi maremmani attraversando Castell'Azzara. Scendendo verso la Valle del Paglia (fiume) e la Villa Sforzesca (Castell'Azzara), si arriva alla Strada statale 2 Via Cassia.\nSport.\nLa principale squadra di calcio del comune \u00e8 l'A.S.D. Castell'Azzara, che milita nel campionato di seconda categoria Toscana a girone unico.\n\u00c8 presente anche una associazione di Arcieri affiliata con tutte le altre realt\u00e0 del Monte Amiata."}
{"id": "28618", "revid": "767487", "url": "https://it.wikipedia.org/wiki?curid=28618", "title": "Castel del Piano", "text": "Castel del Piano \u00e8 un comune italiano di abitanti della provincia di Grosseto in Toscana.\nGeografia fisica.\nTerritorio.\nIl comune \u00e8 situato sulle propaggini collinari occidentali del massiccio montuoso del monte Amiata. Il territorio comunale confina a nord con i comuni di Montalcino (SI) e di Seggiano, a est con il comune di Abbadia San Salvatore (SI), a sud-est con il comune di Santa Fiora, a sud con il comune di Arcidosso, a ovest con il comune di Cinigiano. Si estende per una superficie complessiva di 67,78 chilometri quadrati ed ha una densit\u00e0 di popolazione pari a 63,90 abitanti per chilometro quadrato.\nIl centro del comune si trova a 637 metri sopra il livello del mare; peculiare risulta essere la configurazione territoriale del comune che risulta compreso i 93 e i metri sul livello del mare. L'escursione altimetrica complessiva \u00e8 quindi pari a metri. A livello territoriale, infatti, il territorio comunale occupa l'area pianeggiante della val d'Orcia grossetana, annoverabile nella valle dell'Ombrone, le zone collinari che delimitano la valle del corso d'acqua e gran parte dell'area del monte Amiata che spazia dalle propaggini occidentali alla vetta.\nIl territorio \u00e8 caratterizzato dalla presenza di oliveti e vigneti, fino ai , mentre dai in su, sono presenti castagneti che producono diverse variet\u00e0 di castagne protette dall'IGP. Dai \u2013 in poi il territorio comunale \u00e8 ricoperto da una fitta faggeta che arriva fino al culmine del monte Amiata.\nCastel del Piano divide la vetta del monte Amiata con il comune di Abbadia San Salvatore. Il territorio appartenente al comune grossetano \u00e8 segnalato con l'imponente scultura della \"Madonna degli Scout\", mentre quello del comune senese con la croce monumentale in ferro battuto.\nNel comune di Castel del Piano si trovano anche il prato delle Macinaie e il prato della Contessa da dove partono alcuni impianti sciistici di risalita del monte Amiata e da dove si snodano alcune delle piste principali.\nClima.\nIl territorio comunale di Castel del Piano \u00e8 caratterizzato da microclimi diversi, in base all'altitudine e all'esposizione.\nL'area pianeggiante lungo il corso del fiume Orcia ha caratteristiche molto simili a quelle che si riscontrano nella pianura maremmana, tanto da essere annoverata tra le aree a clima mediterraneo. Le aree collinari e montuose hanno caratteristiche che variano dal clima sublitoraneo a quello subcontinentale, pur facendo registrare temperature medie superiori a quelle che si registrano, a parit\u00e0 di altitudine, sul versante senese del Monte Amiata, grazie alla pi\u00f9 favorevole esposizione verso sud e verso ovest.\nA livello climatico, il capoluogo comunale \u00e8 stato classificato in zona E, con una sommatoria di gradi giorno. L'accensione degli impianti di riscaldamento \u00e8 pertanto consentita per un massimo di 14 ore giornaliere tra il 15 ottobre e il 15 aprile.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a ; mentre quella del mese pi\u00f9 caldo, agosto, \u00e8 di +.\nLe precipitazioni medie annue si attestano a , con minimo in estate, picco massimo in autunno e massimo secondario in inverno.\nStoria.\nLa prima testimonianza di Castel del Piano \u00e8 data da un documento dell'abbazia di San Salvatore dell'anno 890, dove \u00e8 nominato come \"Casale Plana\". Nel 1175 divenne castello (\"castrum plani\") dei conti Aldobrandeschi del ramo di Santa Fiora e nel 1198 si trova chiamato con il nome di \"Plana Ferraria\", probabilmente dovuto alle rocce di colore ferrigno che sovrastano il pianoro. Nel 1330 gli Aldobrandeschi cedettero a Siena met\u00e0 del paese, che l'anno successivo venne conquistato definitivamente dalla citt\u00e0 del Palio, dopo un assedio comandato dal capitano di ventura Guidoriccio da Fogliano. Nel 1377 gli abitanti di Castel del Piano combatterono nell'esercito senese, riuscendo a meritarsi una franchigia sulle tasse; da segnalare che quello stesso anno le localit\u00e0 di Montegiovi e San Processo ricevettero la visita di santa Caterina Benincasa.\nCastel del Piano rimase sotto il dominio di Siena fino al 1559, quando fu annesso nel Granducato di Toscana. In questo periodo il paese conobbe un forte incremento artistico e culturale, con la costruzione di palazzi nobiliari rinascimentali e soprattutto la presenza di numerosi artisti che fondarono una vera e propria scuola, come la dinastia dei pittori barocchi Nasini. Nel XIX secolo, i casteldelpianesi parteciparono attivamente ai moti risorgimentali: Andrea Fratini e Achille Franci combatterono a Curtatone e Montanara, mentre Francesco Magliacani e Giuseppe Sorbelli seguirono pi\u00f9 volte Giuseppe Garibaldi. Durante la seconda guerra mondiale, Castel del Piano vide il passaggio del fronte alleato e qui si ferm\u00f2 il generale De Gaulle. Nel 1965 chiuse lo storico stabilimento per la produzione dell'acido tannico, importante risorsa economica del territorio, ma quasi di pari passo il comune scopr\u00ec una nuova e importante risorsa: il turismo invernale, grazie all'apertura dei primi impianti sciistici alle Macinaie e alla Contessa, ancora oggi molto frequentati.\nNel 2007 il comune \u00e8 inserito tra le eccellenze della guida europea del progetto EDEN come una delle destinazioni rurali emergenti d'Italia.\nSimboli.\nLo stemma di Castel del Piano \u00e8 costituito da uno scudo di colore rosso su cui \u00e8 raffigurata una fortezza con una torre. Lo stemma ha la seguente blasonatura ufficiale: \u00abdi rosso al castello, merlato alla guelfa, torricellato di uno, aperto e finestrato del campo\u00bb.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 566 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nBiblioteche.\nCastel del Piano possiede una piccola biblioteca comunale intitolata a Luigi Santucci, situata in via Marconi presso la sede del Comune. Non \u00e8 inserita nella rete bibliotecaria provinciale e conta un patrimonio librario di circa volumi.\nMusei.\nNel territorio comunale di Castel del Piano sono situati tre musei che fanno parte della rete museale provinciale \"Musei di Maremma\":\nMusica.\nNel 1807, ad opera di Ambrogio Ginanneschi, venne fondato il \"Corpo filarmonico Gioacchino Rossini\". Ha avuto riconoscimenti in vari concorsi nazionali con giudici di eccezione come Pietro Mascagni o Menotti Garibaldi (discendente di Giuseppe). Svolge tuttora la sua attivit\u00e0 eseguendo musica di vario genere, dal classico agli arrangiamenti pi\u00f9 moderni con concerti in paese e nel circondario. Attualmente dirige anche i corsi della locale scuola comunale di musica dove gli allievi possono prepararsi per gli esami del conservatorio.\nNel 1953 in questa citt\u00e0 nacque il gruppo folk polifonico chiamato i Cardellini del fontanino. Tale gruppo ha recuperato una tradizione musicale antichissima in cui si colgono anche tracce linguistiche germaniche. Le radici della tradizione risalgono all'uso dei boscaioli amiatini di tenersi in contatto tramite gorgheggi quando si trovavano a diversi chilometri di distanza tra loro.\nPer quanto riguarda gli eventi musicali, lo stadio di Castel del Piano ha ospitato anche molti concerti di grandi artisti del panorama italiano, Eros Ramazzotti nel 1986, Vasco Rossi nel 1987, Gianna Nannini nel 1999, Marco Masini nel 2001, Max Pezzali nel 2004, data numero 0 del suo tour estivo, Laura Pausini nell'estate del 2005, con la prova generale del suo tour estivo.\nEventi.\nCastel del Piano ospita durante l'anno numerosi eventi di vario genere, dal motoraduno internazionale delle frittelle (marzo-aprile), alla notte bianca (agosto), passando per il tradizionale veglione di capodanno in piazza Madonna.\nGeografia antropica.\nSuddivisioni storiche.\nIl paese di Castel del Piano \u00e8 tradizionalmente suddiviso in quattro contrade:\nAltre localit\u00e0 del territorio.\nOltre alle frazioni principali, nel territorio si trovano anche le borgate di Casidore, Ciaccine, Collevergari, Leccio, Marrona, Pian del Ballo e Tepolini. Importante localit\u00e0 \u00e8 inoltre il Prato delle Macinaie, moderno insediamento a 1385 metri di altitudine, dotato di alberghi, ristoranti, campi da sci, seggiovie e skilift: il primo impianto di risalita delle Macinaie \u00e8 stato inaugurato agli inizi del 1958.\nEconomia.\nA Castel del Piano fu fondata nel 1929 la ditta Winkelmann-Crida di Enrico Winkelmann e Ugo Crida per l'estrazione di farina fossile dalle cave del paese e del Bagnolo, con uno stabilimento di raffinazione che rimase attivo fino al 1978. Le cave cessarono l'estrazione nel 1970. La farina fossile veniva impegnata ad usi industriali come decolorante, isolante, assorbente, filtrante e abrasivo.\nRilevante nel territorio anche l'estrazione e la lavorazione del tannino.\nL'azienda Corsini \u00e8 stata fondata a Castel del Piano nel 1921, produce biscotteria e panetteria.\nInfrastrutture e trasporti.\nIl comune di Castel del Piano non possiede linee ferroviarie e superstrade o strade statali all'interno del proprio territorio. Le maggiori vie di collegamento tra il paese e quelli vicini, oltre per le numerose borgate limitrofe, sono tutte strade provinciali. Si ricordano la strada provinciale 64 del Cipressino, importante arteria che collega Paganico \u2013 e quindi chiunque provenga da Grosseto \u2013 a Castel del Piano, passando per i paesi di Montenero d'Orcia e Montegiovi; e la strada provinciale 160 Amiatina, che attraversa Castel del Piano da nord a sud: a nord lo collega con Seggiano, mentre a sud con Arcidosso.\nSport.\nA Castel del Piano ha sede una delle societ\u00e0 calcistiche pi\u00f9 vecchie delle provincia. L\"'Unione Sportiva Neania Casteldelpiano\" \u00e8 stata fondata ufficialmente nel 1912, ma era gi\u00e0 attiva a partire dal 1909 e dopo un periodo di inattivit\u00e0 \u00e8 stata ricostituita il 20 marzo 1967. Dopo aver militato per anni nei campionati provinciali, la squadra ha esordito in Promozione nella stagione 1992-1993, vincendo nel suo girone e conquistando la prima promozione in Eccellenza. Nel 1995 retrocede nuovamente in Promozione, categoria dove rimane fino al 1998, anno in cui la Neania ritorna a disputare i campionati provinciali. Per la stagione in corso la squadra amiatina partecipa al campionato di Prima Categoria.\nA Castel del Piano risiede anche una delle scuola di ballo pi\u00f9 grandi della Toscana: \"Odissea 2001\". Vincitrice di due titoli mondiali, per le danze a squadre, e di numerosi premi a livello agonistico e amatoriale per coppie e squadre."}
